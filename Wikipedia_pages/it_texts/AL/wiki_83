{"id": "1562613", "revid": "125754218", "url": "https://it.wikipedia.org/wiki?curid=1562613", "title": "Rastafarianesimo", "text": "Il rastafarianesimo (anche rastafari, rasta) \u00e8 una religione monoteista nata negli anni trenta del Novecento, che si presenta come erede del cristianesimo. Il nome deriva da Ras Tafari (dove \"Ras\" significa 'Capo' e \"Tafari\" sta per 'temibile'), ed \u00e8 usato dall'imperatore salito al trono d'Etiopia nel 1930 con il nome di Hail\u00e9 Selassi\u00e9 I e con i titoli di Re dei Re (\"negus neghesti\"), Eletto di Dio, Luce del mondo, Leone conquistatore della trib\u00f9 di Giuda.\nIn seguito alla sua incoronazione, i rastafariani riconobbero in lui Ges\u00f9 Cristo nella sua \"seconda venuta in maest\u00e0, gloria e potenza\", o in ogni caso come una manifestazione di Dio in terra come profeticamente annunciato dalle Sacre Scritture, essendo egli, secondo la mitologia etiope, diretto discendente della trib\u00f9 di Giuda che affonda le sue radici nell'incontro tra re Salomone (figlio di Davide) e la regina di Saba, episodio narrato nella Bibbia e nell'antico libro chiamato Kebra Nagast, che riveste una certa importanza nella tradizione della Chiesa ortodossa d'Etiopia a cui tutti i \"rasta\" fanno riferimento (in accordo con l'esempio di Ras Tafari stesso). L'incoronazione di Hail\u00e9 Selassi\u00e9 I aveva anche una valenza politica, oltre che religiosa, essendo all'epoca l'Etiopia l'unico stato indipendente del continente africano.\nIl rastafarianesimo \u00e8 comunemente concepito secondo categorie radicalmente lontane dalla sua essenza: nasce infatti come nazionalismo, o meglio, come versione religiosa del movimento politico nazionalista conosciuto come etiopismo. Il rastafarianesimo si \u00e8 ispirato alla predicazione del leader Marcus Mosiah Garvey. Altri elementi di spicco, che hanno avuto un ruolo primario nella nascita di questo credo: Leonard Howell, H. Archibald Dunkley e Joseph Nathaniel Hibbert. A partire dagli anni ottanta la cultura \"rasta\" ha aumentato la propria diffusione nel mondo, soprattutto grazie a Bob Marley e Peter Tosh tramite la musica reggae, che ne veicola i contenuti. Nel 2001 il numero di \"rasta\" nel mondo \u00e8 valutabile a 1.000.000 di persone (da altre fonti anche 10.000.000 o 15.000.000 di persone).\nOrigini storiche.\nSebbene questo sentimento religioso sia nato in Etiopia, esso si \u00e8 sviluppato contemporaneamente in tutto il mondo, presso popolazioni non-etiopiche, e in seguito all'incoronazione di Hail\u00e9 Selassi\u00e9 I, verificatasi nel 1930.\nFondamentale per la sua affermazione fu il movimento etiopista, che gi\u00e0 nel XIX secolo agitava molte comunit\u00e0 africane e della diaspora nera. Era una corrente di ispirazione cristiana che rivendicava il recupero della dignit\u00e0 culturale e nazionale degli africani, turbati dalla deportazione e dalla schiavit\u00f9, mediante il riferimento spirituale e politico all'Etiopia. Nei primi del Novecento, gli etiopisti, guidati da Marcus Garvey, il cui ministero \u00e8 spesso assimilato dai rastafariani a quello di Giovanni Battista precursore di Cristo, cominciarono a proiettare una viva attesa messianica di riscatto sull'Etiopia, e, nel 1930, dopo aver assistito alla sua incoronazione, alcuni discepoli di Garvey, capeggiati dal carismatico Leonard Howell, videro in Hail\u00e9 Selassi\u00e9 I il Messia atteso, che non era per\u00f2, nella loro interpretazione, un generico liberatore politico, ma Ges\u00f9 stesso.\nQuesta persuasione diede il via ad un nuovo e autonomo movimento, detto in seguito RasTafarianesimo, in virt\u00f9 del nome di battesimo di Hail\u00e9 Selassi\u00e9, Tafari (e quindi il Ras Tafari), per indicare la propria identificazione con Hail\u00e9 Selassi\u00e9 I, la cui rivelazione divent\u00f2 il punto di riferimento essenziale. Dopo l'intensa predicazione dei primi seguaci in Africa e in America ed una prima rapida espansione, a met\u00e0 del XX secolo, nelle Indie occidentali, negli Stati Uniti e in Inghilterra, il rastafarianesimo si \u00e8 di seguito radicato ovunque sul globo, grazie agli insegnamenti del libro sacro Kebra Nagast e soprattutto grazie al potere mediatico della sua vivace cultura musicale, legata in particolare al reggae, che ne veicola il messaggio teologico.\nDottrina e caratteristiche fondamentali.\nLa dottrina del rastafarianesimo \u00e8 fondata sull'esempio e la predicazione di Hail\u00e9 Selassi\u00e9 I. I rastafariani accettano gli insegnamenti teologici e morali di Ges\u00f9, custoditi dall'antichissima tradizione etiopica ortodossa, e credono che l'imperatore abissino li attualizzi e compia profeticamente in quanto Cristo, tornato secondo le esigenze dell'uomo moderno. Perci\u00f2, essi credono nella divinit\u00e0 di Cristo, nella Trinit\u00e0, nella resurrezione dei corpi, nella verginit\u00e0 di Maria ed in tutti gli altri dogmi della cristianit\u00e0 ortodossa. Anche se molti membri lo considerano Dio sceso in terra (il Padre, comunemente chiamato Jah).\nIl loro Testo Sacro \u00e8 costituito dal canone biblico etiopico, stabilito da Hail\u00e9 Selassi\u00e9 I, composto dall'Antico e dal Nuovo Testamento e dai testi ufficiali che contengono la testimonianza storica del re. In accordo con la tradizione etiopica, raccolta nel Kebra Nagast, i rastafariani credono che l'Etiopia sia la Nuova Gerusalemme, la nazione eletta alla custodia della cristianit\u00e0 nei tempi della frammentazione e della falsificazione, sino all'avvento secondo di Cristo, compiutosi nel compianto sovrano di Addis Abeba.\nIn questo libro \u00e8 riportato l'incontro tra re Salomone e la regina di Saba, descritto anche dalla Bibbia (1 Re ; 2 Cronache ); ella, curiosa di conoscere la straordinaria saggezza del Re, si reca a Gerusalemme e dalla relazione amorosa sorta tra i due nasce Menelik, capostipite della dinastia regale etiopica. L'Etiopia riceve la missione di preservare la purezza della cristianit\u00e0 dopo il rifiuto di Israele e di custodire il carisma del trono davidico a cui \u00e8 destinato sin dall'inizio del mondo. A riprova della sua elezione, l'Etiopia riceve l'arca dell'Alleanza, oggi conservata in un santuario di Axum. Hail\u00e9 Selassi\u00e9 I fu l'ultimo regnante ad occupare il seggio di Davide, prima della dissoluzione della monarchia, e questo incoraggia i rastafariani a riconoscere in lui il compimento delle promesse divine.\nEssi osservano i dieci comandamenti del Sinai e alla legge ebraica , oltre che alle regole d'amore dettate da Cristo: \"Ama il Signore Dio con tutto il tuo cuore, con tutta la tua anima, con tutta la tua mente\" e \"Ama il prossimo tuo come te stesso\" (Luca 12, 28-31). Istruiti dalla tradizione etiopica e dalla decisiva predicazione di Hail\u00e9 Selassi\u00e9 I, i rastafariani nutrono un particolare rispetto per le altre culture religiose, ripudiando comunque ogni politeismo, e parlano di \"parentela spirituale\" dei mistici di tutte le culture storiche, utilizzando un'espressione del Re stesso. Pur difendendo il primato della propria identit\u00e0, i rastafariani sostengono che si pervenga alla salvezza mediante la Fede nel Divino e l'osservanza della morale naturale, al di l\u00e0 delle posizioni teologiche e metafisiche: da questo procede il loro vivo interesse per gli altri culti monoteistici considerati, sempre in riferimento ad una frase di Hail\u00e9 Selassi\u00e9 I, \"vie del Dio vivente\", che non \u00e8 possibile giudicare. Sono quindi dottrinalmente contrari al settarismo religioso, come si evince anche dalla lettura del testo sacro di riferimento, il Kebra Nagast.\nInoltre essi professano i precetti politici che il Re ha trasmesso loro, completando la rivelazione storica. Credono dunque in una moralit\u00e0 internazionale retta dal principio della sicurezza collettiva, dell'autodeterminazione dei popoli, dell'uguaglianza dei diritti, della non-interferenza, e nel riconoscimento di un ordine sovra-nazionale che ripudi la guerra, per la ricomposizione pacifica delle dispute e per la risoluzione dei problemi comuni, istituzionalmente governato dall'ONU. Credono nella necessit\u00e0 di costruire sistemi politici liberali e democratici, fondati sull'osservanza della dichiarazione dei diritti umani e difensori della libert\u00e0 civile, economica, spirituale e culturale, rifiutando dunque ogni ideologia e statolatria totalitaristica, di destra e sinistra, che assorba l'anima umana, possesso esclusivo di Dio; credono inoltre nella necessit\u00e0 di uno Stato socialmente impegnato, che non si limiti a garantire negativamente la libert\u00e0, ma che guidi ed educhi l'uomo, pur laicamente, al rispetto del prossimo e del Signore.\nInoltre, i rastafariani sostengono che sia necessario affrontare con particolare attenzione, per il benessere dell'intero globo, il problema del continente africano, il pi\u00f9 povero ed afflitto del pianeta in virt\u00f9 di secoli di sfruttamento e aggressioni, eticamente meritevole di una riparazione storica. Forti dell'esempio di Hail\u00e9 Selassi\u00e9 I, considerato comunemente il padre dell'Africa unita e principale fondatore dell'Organizzazione dell'unit\u00e0 africana, chiedono che l'Africa realizzi l'unione continentale, liberandosi dalla dipendenza dai poteri stranieri, recuperando la propria identit\u00e0, e sviluppandosi secondo modelli politici e culturali propri, che tali poteri hanno cercato e cercano di strapparle. Gli africani deportati, in particolare, per raggiungere la pienezza di s\u00e9 e fronteggiare il proprio disagio storico, devono ricordare le proprie origini e onorarle, e lavorare attivamente per questa causa: \u00e8 in tale ottica che l'idea di rimpatrio, a cui Hail\u00e9 Selassi\u00e9 I dedic\u00f2 parte delle sue energie e per cui mise a disposizione un ampio territorio etiopico, acquisisce un significato vitale.\nI rastafariani hanno fede in Hail\u00e9 Selassi\u00e9 I per varie ragioni:\nI rastafariani rifiutano l'idea del decesso fisico o spirituale di Hail\u00e9 Selassi\u00e9 I, credendo nel suo occultamento volontario agli occhi degli uomini secondo la teologia cristiana. I misteri che ancora oggi avvolgono la scomparsa di Hail\u00e9 Selassi\u00e9 I (la mancanza di foto, video, la negazione dei funerali, la scelta di non mostrare il suo corpo, la provata falsit\u00e0 delle cause fisiche addotte per giustificare il decesso) sono per loro la dimostrazione della veridicit\u00e0 della propria fede. Credono dunque che Hail\u00e9 Selassi\u00e9 I sia ancora corporalmente vivo e presente sul trono d'Etiopia e che essi costituiscano il Suo Regno.\nL'idea che il rastafarianesimo sia riservato agli africani e che escluda la partecipazione dei \"bianchi\" non \u00e8 assolutamente vera. Hail\u00e9 Selassi\u00e9 I, secondo lo spirito del Vangelo, ha insegnato l'assoluta uguaglianza delle etnie ed ha predicato il proprio messaggio a tutte le nazioni. Sono presenti tra gli occidentali forti comunit\u00e0 rastafariane e personalit\u00e0 importanti per la storia del movimento. I rastafariani, in accordo con i precetti di Hail\u00e9 Selassi\u00e9 I e con i contenuti del Kebra Nagast, predicano il rispetto del proprio corpo quindi l'astensione da tatuaggi. Praticano l'esercizio fisico e il rifiuto dalle droghe, ad eccezione della marijuana usata per scopi meditativi da alcuni membri. Si astengono anche dal consumo di cibi impuri, rispettando le leggi alimentari kosher. Vivono perci\u00f2 secondo quella che loro chiamano \"pratica dell'Ital\", un modo \"vitale\" di intendere il proprio rapporto con la Creazione.\nSion e Babilonia.\nLa nostalgia per la Terra Promessa, identificata nella Bibbia con Sion, \u00e8 un tema fondamentale nella religione rastafariana, intesa come metafora della nostalgia e del desiderio di ritorno alla patria ancestrale africana. Sion \u00e8 vissuta in opposizione a Babilonia, che nella Bibbia \u00e8 il luogo della cattivit\u00e0 babilonese e nella teologia rastafariana assume il significato della societ\u00e0 occidentale.\nI dreadlocks e il mito di Sansone.\nI rastafariani sono comunemente conosciuti per i cosiddetti dreadlocks, delle lunghe e dure ciocche annodate che caratterizzano la chioma di molti fedeli. Si tratta di una pratica facoltativa e molti rastafariani non sono nazirei. Queste costituiscono la realizzazione materiale di un voto biblico, il nazireato, descritto nella legge mosaica (Numeri ) e custodito nella Cristianit\u00e0 dalla sola tradizione etiopica. Questa pratica ascetica comporta la consacrazione del proprio capo e dunque l'astensione dalla tonsura e dalla pettinatura, generando naturalmente le celebri trecce (Giudici); implica inoltre l'astensione da alcolici, uva e derivati e la distanza da cimiteri e cadaveri. Queste tuttavia sono pratiche assolutamente facoltative e pertanto non obbligatorie, sebbene sia predicata l'astensione dalle forme di ubriachezza.\nIl Kebra Nagast racconta di come un Angelo apparve alla madre di Sansone, ammonendola di non tagliargli i capelli e farlo crescere puro, illibato e nazireo. La figura di Sansone pelato, cieco, incatenato, \u00e8 un esempio di ci\u00f2 che pu\u00f2 accadere a chi usa il \"metallo di Babilonia\" (secondo alcuni, con questa espressione si suole indicare il bronzo, l'argento e l'oro dei quali sarebbe stato saccheggiato il tempio di Salomone; gli scettici credono si riferisca invece al denaro, la moneta dell'uomo occidentale e capitalista), a chi si fida di donne cattive e disubbidisce i comandi divini. Bisogna conservare la propria integrit\u00e0 fisica e morale, e i capelli sono un simbolo, da custodire gelosamente.\nCappello caratteristico di molti rastafariani \u00e8 il \"tam\", classico cappello con i colori della bandiera etiope, spesso con visiera.\nLa musica rastafariana.\nLa musica Nyabinghi \u00e8 musica rasta per eccellenza. Questa era suonata alle cerimonie sacre chiamate \"grounations\", che includevano percussioni, canti e balli, assieme alla preghiera e all'uso della marijuana. Il nome nyabinghi deriva da un movimento dell'est dell'Africa attivo nel periodo tra gli anni Cinquanta dell'Ottocento e gli anni Cinquanta del Novecento che fu guidato dalle popolazioni che si opponevano all'imperialismo europeo. Questa forma di nyabinghi girava attorno alla figura di Muhumusa, una donna guaritrice dell'Uganda che organizz\u00f2 una resistenza contro i colonialisti tedeschi. I britannici in Africa combatterono i nyabinghi, classificandoli come stregoni dopo che era stata varata l'\"Ordinanza sulle stregonerie\" nel 1912.\nIn Giamaica, la cultura nyabinghi venne adottata da molti anti-colonialisti che si opponevano all'occupazione britannica, e venivano spesso organizzate delle danze per invocare il potere di Jah contro l'oppressore. Il tamburo \u00e8 il simbolo dell'africanit\u00e0 dei rastafari, e molti fedeli sostengono che lo spirito divino di jah sia presente nel tamburo. La musica africana sopravvisse alla schiavit\u00f9 perch\u00e9 i colonizzatori incoraggiavano a suonarla come metodo per tenere alto il morale degli schiavi. La musica popolare giamaicana (mento, calipso, nyabinghi e poi reggae in tutte le sue forme) sorse dunque dall'incontro tra elementi nativi africani, ed elementi provenienti dai colonizzatori europei.\nIl pi\u00f9 significativo elemento musicale africano sopravvissuto nella tradizione popolare giamaicana \u00e8 il burru drumming, inizialmente suonato nella parrocchia di Clarendon, una zona della Giamaica, e poi nell'ovest di Kingston. Essendo la Giamaica il luogo di smistamento degli schiavi africani dopo il lungo viaggio transoceanico, delle comunit\u00e0 di schiavi fuggiaschi, denominate Maroon, riuscirono a stabilirsi in questa zona e a mantenersi autonome, mantenendo le tradizioni africane in Giamaica e furono anche dei contributori alla nascita del rastafarianesimo, quando il burru drumming fu in seguito introdotto nella crescente comunit\u00e0 rasta di Kingston.\nPopolarizzazione e prime registrazioni.\nLe prime registrazioni di musica rastafariana furono probabilmente iniziate da Count Ossie. Durante gli anni cinquanta egli venne seguito da altri artisti burru, come anche altri esponenti di altre religioni locali come la pocomania. Nel 1953, Ossie introdusse stili e ritmi ispirati al burru nella comunit\u00e0 rastafariana dell'ovest di Kingston.\nOssie poi registr\u00f2 con la collaborazione dei Fokes Brothers il brano \"\"Oh Carolina\", che fu prodotto da Prince Buster. \"Oh Carolina\" fu la prima canzone popolare in Giamaica, e durante le stesse sessioni di registrazioni vennero prodotte le hit ska \"They Got to Go\" e \"Thirty Pieces of Silver\"\". Ossie venne conosciuto per altri lavori (con la sua band, The Mystic Revelation of Rastafari) specialmente con \"Grounation\" del 1974. Ossie registr\u00f2 anche materiale dalle sonorit\u00e0 jazz, incorporando comunque elementi derivanti dalla tradizione rasta come le percussioni prima della sua morte avvenuta nel 1976.\nLa musica reggae.\nLa musica reggae nacque nel 1968 come variante del rocksteady. Questa musica era sostenuta in Giamaica principalmente dai rude boy, giovani delinquenti senza lavoro provenienti dai ghetti poveri di Kingston, i quali imitavano il vestiario dei gangster mafiosi dei film americani. L'emigrazione giamaicana verso l'Inghilterra era sempre stata forte, ma dopo l'indipendenza della Giamaica nel 1962 si intensific\u00f2 ulteriormente, e gli immigrati trascinarono inevitabilmente la loro cultura, la loro musica nel paese europeo. Dapprima lo ska, poi il rocksteady, e poi il reggae, divennero molto popolari all'interno di alcuni movimenti giovanili britannici. Dal 1968, in contemporanea con la nascita del reggae, si assistette allo sviluppo di una nuova subcultura britannica chiamata skinhead, che adott\u00f2 questa musica come propria del movimento. Questo legame ebbe il tempo di durare qualche anno, quando nei primi anni Settanta, pi\u00f9 o meno nel 1972, il reggae cominci\u00f2 ad essere associato al movimento rastafari.\nCome conseguenza, l'early reggae, o skinhead reggae, cos\u00ec chiamato appunto per la popolarit\u00e0 tra gli skin, declin\u00f2, lasciando la strada libera per questa nuova forma politico-religiosa. Tutto ci\u00f2 provoc\u00f2 anche il declino dello stesso movimento skinhead, che fin\u00ec per scomparire per una buona parte degli anni Settanta. Il reggae cominci\u00f2 ad ottenere consensi internazionali nei primi anni settanta, grazie alla fama di Bob Marley, che incorpor\u00f2 elementi nyabinghi e canti rastafariani nella sua musica. Brani come \"Rastaman Chant\" condussero questo movimento e la musica reggae agli occhi del mondo (specialmente tra le minoranze oppresse come gli afro-americani, i nativi americani, prime nazioni canadesi, aborigeni australiani, i maori neozelandesi, o altre popolazioni africane). Tuttavia alcuni rasta disdegnarono il reggae affermando che era una forma di musica commerciale.\nRoots reggae.\nRoots reggae \u00e8 il nome del sottogenere del reggae proprio dei rastafariani. Questo \u00e8 un tipo di musica spirituale, i quali testi trattano per la maggior parte l'elogio di Jah (Dio). I temi ricorrenti includono la povert\u00e0 e la resistenza all'oppressione del governo. Il culmine creativo del roots reggae infatti fu molto probabilmente nei tardi anni settanta, grazie ad artisti come Johnny Clarke, Horace Andy, Barrington Levy, e Lincoln Thompson che collaborarono con grandi produttori come Lee \"Scratch\" Perry, King Tubby, e Coxsone Dodd. Il roots reggae rappresenta una parte molto importante della musica giamaicana, e mentre altre forme di reggae cercarono in seguito un fine commerciale allontanandosi dai temi religiosi, il roots ha sempre mantenuto salda la sua impronta trovando una schiera di sostenitori sparsi in tutto il mondo.\nIl Roots reggae (come anche gli altri generi appartenenti al reggae) viene utilizzato dai rastafariani per diffondere il messaggio di pace, amore e per diffondere il rastafarianesimo stesso, infatti non a caso alcuni cantanti reggae seguono il rastafarianesimo.\nCorrenti di pensiero.\nAll'interno del Rastafarianesimo si osservano diverse correnti.\nLe principali sono i Nyabinghi (o Nayabinghi, Iyahbinghi, Niyahbinghi), i Bobo Ashanti (conosciuti anche con il nome E.A.B.I.C che sarebbe l'abbreviazione di Ethiopian African Black International Congress, ma anche chiamati Boboshanti, Bobo Shanty o Bobo dread), e le Twelve Tribes of Israel. \nLa corrente di pensiero pi\u00f9 praticata \u00e8 quella dei Nyabinghi, ma nonostante ci\u00f2 appartenere a una corrente di pensiero non \u00e8 obbligatorio, infatti molti rasta come Bob Marley non fanno parte di nessuna corrente mistica (anche se Marley frequentava spesso le Twelve Tribes of Israel per\u00f2 senza diventarne mai membro).\nI rasta predicano l'amore e l'uguaglianza tra tutte le etnie.\nI rastafariani e l'uso della marijuana.\nI rastafariani utilizzano la marijuana. L'erba \u00e8 usata come medicinale, ma anche come erba meditativa, apportatrice di saggezza. Viene sostenuto che l'erba ganja sia cresciuta sulla tomba del Re Salomone, chiamato il \"Re Saggio\", e da esso ne tragga forza.\nLa marijuana \u00e8 anche associata all'albero della vita e della saggezza che era presente nell'Eden a fianco dell'albero della conoscenza del bene e del male.\nI Rastafariani, comunque, predicano la disciplina morale ed il controllo di s\u00e9, e sono avversi ad ogni forma di ubriachezza.\nInoltre in Apocalisse (22, 1-4) ritroviamo una speciale rivelazione per il popolo Rasta, che vede ancora una volta le proprie fondamenta cristiane concretizzate nella Bibbia: \n1 Mi mostr\u00f2 poi un fiume d'acqua viva limpida come cristallo, che scaturiva dal trono di Dio e dell'Agnello.\n2 \"In mezzo\" alla piazza della citt\u00e0 e \"da una parte e dall'altra del fiume si trova un albero di vita\" che d\u00e0 dodici raccolti e produce frutti ogni mese; \"le foglie\" dell'albero servono a guarire le nazioni.\n3 E non vi sar\u00e0 pi\u00f9 maledizione.\nIl trono di Dio e dell'Agnello\nsar\u00e0 in mezzo a lei e i suoi servi lo adoreranno;\n4 \"vedranno la sua faccia\"\ne porteranno il suo nome sulla fronte.\"\nLe donne rastafariane.\nI rastafariani conferiscono alla donna, in accordo con gli insegnamenti di Hail\u00e9 Selassi\u00e9 I, la medesima dignit\u00e0 dell'uomo. L'imperatrice Menen, legittima sposa dell'Imperatore ed associata alla sua gloria regale, riceve presso i rastafariani particolare venerazione, considerata la prima creatura dopo Cristo, la Madre della Creazione e la Regina dei Re. Tuttavia, il ruolo della donna, in accordo con gli insegnamenti della Scrittura (Efesini ) \u00e8 gerarchicamente subordinato a quello dell'uomo."}
{"id": "1562621", "revid": "1543377", "url": "https://it.wikipedia.org/wiki?curid=1562621", "title": "ISO 19128", "text": "Lo standard ISO19128 - Interfaccia per server di mappa fa parte degli standard prodotti da ISO/TC211 e specifica il comportamento di un servizio web che produce dinamicamente mappe di dati spazialmente riferiti a partire da informazioni geografiche. Questo standard internazionale definisce una \"mappa\" come rappresentazione di informazioni geografiche restituendo un'immagine digitale idonea ad essere visualizzata sullo schermo di un computer.\nQuesto standard \u00e8 la versione 1.3.0 della specifica OGC Web Map Service"}
{"id": "1562625", "revid": "15756", "url": "https://it.wikipedia.org/wiki?curid=1562625", "title": "NGC 4609", "text": "NGC 4609 (noto anche come C 98) \u00e8 un ammasso aperto visibile nella costellazione della Croce del Sud.\nOsservazione.\n\u00c8 visibile sul bordo occidentale della Nebulosa Sacco di Carbone, 1,5 gradi ad est della brillante stella Acrux e vicino alla stella variabile BZ\u00a0Crucis, di magnitudine 5,27; \u00e8 composto da alcune stelle gialle di nona e decima magnitudine, cos\u00ec da risultare visibile, seppure con difficolt\u00e0, anche con un binocolo 10x50. Con un telescopio di 80mm sono visibili una decina di stelle disposte in concatenazioni quasi parallele; 150mm lo risolve completamente; con strumenti da 200mm l'ammasso \u00e8 risolto ampiamente in alcune decine di stelle fino alla magnitudine 13,7.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 4609 venne individuato per la prima volta da James Dunlop nel 1826, quando prestava servizio come sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 3145.\nCaratteristiche.\nNGC 4609 \u00e8 un ammasso piuttosto ricco e concentrato, anche se le sue componenti sono in prevalenza deboli; la sua distanza \u00e8 stimata attorno ai 1223\u00a0parsec (circa 3990 anni luce) ed \u00e8 quindi situato sul bordo esterno del Braccio del Sagittario, in direzione di una regione piuttosto ricca di stelle giovani e regioni H II associate a nubi molecolari giganti.\nLa Nebulosa Sacco di Carbone si sovrappone lungo la linea di vista di quest'ammasso, cosicch\u00e9 le sue stelle ne risultano oscurate e i campi stellari circostanti appaiono molto poveri; la sua et\u00e0 \u00e8 stimata sui 78 milioni di anni ed \u00e8 pertanto un ammasso giovane. Contiene una popolazione stellare piuttosto povera, su cui spiccano alcune stelle calde di classe spettrale B e A sulla sequenza principale. A breve distanza angolare in direzione sudest si trova il piccolo ammasso Hogg 15, la cui distanza \u00e8 stimata di circa 3200\u00a0parsec, dunque molto pi\u00f9 in l\u00e0 di NGC\u00a04609, e al cui interno \u00e8 presente una stella di Wolf-Rayet."}
{"id": "1562632", "revid": "767487", "url": "https://it.wikipedia.org/wiki?curid=1562632", "title": "Nova Nazar\u00e9", "text": "Nova Nazar\u00e9 \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1562639", "revid": "767487", "url": "https://it.wikipedia.org/wiki?curid=1562639", "title": "Nova Ol\u00edmpia (Mato Grosso)", "text": "Nova Ol\u00edmpia \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Tangar\u00e1 da Serra."}
{"id": "1562640", "revid": "1543377", "url": "https://it.wikipedia.org/wiki?curid=1562640", "title": "Pallone d'oro 1997", "text": "L'edizione 1997 del Pallone d'oro, 42\u00aa edizione del premio calcistico istituito dalla rivista francese \"France Football\", fu vinta dal brasiliano Ronaldo (Barcellona / Inter).\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1562641", "revid": "729019", "url": "https://it.wikipedia.org/wiki?curid=1562641", "title": "Sindrome mielodisplasica", "text": "La definizione di sindromi mielodisplasiche (dette anche mielodisplasie) si riferisce ad un insieme di anomalie delle cellule midollari le cui manifestazioni principali sono citopenia periferica e disemopoiesi. Gli aspetti displastici sono indicatori per diagnosticare tale sindrome. La mielodisplasia \u00e8 considerata una neoplasia mieloide ematica.\nEpidemiologia.\nSi manifesta principalmente intorno alla quinta e sesta decade di et\u00e0, raramente si riscontra in persone giovani.\nTipologia.\nLa classificazione morfologica delle sindromi mielodisplasiche si \u00e8 ottenuta nel 1982 grazie a quello che sar\u00e0 chiamato \u201cclassificazione FAB\u201d (Franco-Americano-britannica), nata grazie all'impegno coordinato di vari paesi:\nLa classificazione FAB dal 2014 non \u00e8 piu attuale, visto che per effettuare diagnosi di leucemia mieloide acuta basta gi\u00e0 avere un numero di blasti in circolo al 20%, oggi viene utilizzata la classificazione WHO, cos\u00ec suddivisa:\nAnemia refrattaria (AR): suddivisa nelle forme con o senza sideroblasti ad anello\nAnemia refrattaria (AR): suddivisa nelle forme con meno o pi\u00f9 del 10% di linfoblasti in circolo\nCitopenia refrattaria multilineare (RCMD)\nSindrome con delezione del 5q\nSintomatologia.\nI sintomi ed i segni clinici mostrano: anemia, neutropenia e trombocitopenia.\nNel sangue o nel midollo osseo pu\u00f2 essere individuata la presenza di cellule anomale. Comuni anomalie sono:\no al contrario\nEziologia.\nLe cause scatenanti per le forme primitive restano sconosciute. Pi\u00f9 recentemente, sembra che delle situazioni in cui si abbia l'eccessiva stimolazione del recettore del Tumor Necrosis Factor alfa (TNF-\u03b1) possano contribuire ad una significativa proporzione di forme di mielodisplasia idiopatica. Ci\u00f2 \u00e8 stato dedotto dai risultati della terapia sperimentale su alcuni pazienti, trattati con un anticorpo monoclonale diretto contro il recettore del TNF-\u03b1, chiamato \"etanercept\". Nel 2007 sono stati pubblicati dei risultati che sembrano validare l'ipotesi in cui il polimorfismo genetico dei recettori del TNF-\u03b1 e del TGF-\u03b2 sia positivamente associato con la comparsa di mielodisplasia.\nInvece per quelle secondarie si osservano episodi di esposizione a determinate polveri con metalli pesanti tipo piombo e arsenico, alcuni pesticidi, solventi industriali (derivati del naftalene o dello xilene) ma anche a radiazioni.\nTerapia.\nFino a 30 anni fa, la sola terapia possibile per le mielodisplasie era la terapia con dosi elevate di steroidi (soprattutto androgeni e glucocorticoidi) atta ad impedire o ritardare la trasformazione maligna leucemica. Agli inizi degli anni '90, sono stati sperimentati elevati dosaggi (maggiore di 2gr/die) di vitamina B6 o piridossina in certi gruppi selezionati di pazienti, pi\u00f9 o meno in associazione ad uno steroide. Non tutti i pazienti hanno risposto in modo favorevole e nella maggior parte dei casi responsivi la trasformazione leucemica \u00e8 stata solo ritardata, ma mai prevenuta.\nLa terapia odierna da adottare \u00e8 basata sulle guida linea del trattamento specifico. \u00e8 ad ampio raggio, presentando sia una terapia di supporto, a base trasfusionale di globuli rossi e piastrine, che su base farmacologica con ormoni, inibitori del recettore chinasico Flt3, della farnesiltransferasi e anti-angiogenetici per proteggere le persone dalla nascita di corpi tumorali, come la lenalidomide, arrivando all'uso della chemioterapia e in ultima istanza il trapianto del midollo osseo.\nDiversi studi esplicitano una preferenza sull'uso aggressivo dei trattamenti. C'\u00e8 stata infatti una corrente di pensiero che supportava l'ipotesi di un trattamento con basse dosi di citosina arabinoside (anti-metabolita che blocca la sintesi del DNA) associato ad agenti alchilanti quali il clorambucile. Tuttavia, la pericolosit\u00e0 di un agente alchilante (sul DNA) in una situazione in cui esistono gi\u00e0 delle anomalie genetiche di fondo, dovrebbe scoraggiare ulteriori tentativi in tal senso.\n\u00c8 stata tentata anche la terapia \"cito-differenziativa\", con la quale si cerca di provocare la maturazione forzata dei blasti midollari pre-maligni. La esametilene-bisacetamide (HMBA), un solvente polare planare, ha mostrato un'efficacia limitata anche se i risultati sono stati ottenuti da una coorte di pazienti troppo piccola. Studi pi\u00f9 larghi hanno contemplato l'impiego di altri agenti differenzianti, come l'acido retinoico, i derivati della vitamina D3 e la 5-azacitidina, da soli o accoppiati a basse dosi di citarabina. Questi agenti sembrano essere pi\u00f9 efficaci, ma sono ancora largamente sotto studio per confermarne l'efficacia."}
{"id": "1562642", "revid": "1543377", "url": "https://it.wikipedia.org/wiki?curid=1562642", "title": "ISO 19131", "text": "Lo standard ISO19131 - Data product specifications fa parte degli standard prodotti da ISO/TC211 e specifica i requisiti per definire le specifiche di dataset geografici (o serie di dataset) in maniera conforme agli altri standard ISO19100.\nQuesto standard verr\u00e0 utilizzato per la definizione delle Data Specification Implementing Rules di INSPIRE."}
{"id": "1562645", "revid": "83531", "url": "https://it.wikipedia.org/wiki?curid=1562645", "title": "Dante Castellucci", "text": "Accusato di furto, fu fucilato dai suoi stessi compagni di lotta. Le accuse si rivelarono poi false. \n&lt;br&gt;La vicenda, come l'Eccidio di Porz\u00fbs e l'uccisione di Riccardo Fedel, il comandante partigiano che aveva dato vita alla Repubblica del Corniolo, costituisce una pagina nera della lotta partigiana.\nBiografia.\nDante Castellucci era considerato uno dei combattenti pi\u00f9 importanti della Banda Cervi a cui era aggregato e dopo l'esecuzione del gruppo Cervi gli riusc\u00ec una rocambolesca fuga. Successivamente fu comunicato dal Partito comunista di Reggio Emilia al dirigente comunista Luigi Porcari che Castellucci fosse un delatore al servizio dei nazifascisti nonch\u00e9 responsabile della cattura della Banda Cervi e quindi doveva essere fucilato subito. A Porcari non venne fornito il bench\u00e9 minimo argomento per supportare tale ipotesi, e il futuro \"Facio\" si presenta spontaneamente al compagno Porcari il quale scrive dell'ottima impressione ricevuta e del convincimento di irriducibile antifascista di Dante; inoltre quest'ultimo descrive coerentemente la cattura del gruppo Cervi e come lui fosse riuscito a evitare la fucilazione fingendosi un francese gollista (era noto il passato di attore di Dante Castellucci e quindi la sua capacit\u00e0 di travisarsi): di qui la successiva fuga, la ricattura e l'ulteriore fuga.\nQuanto raccontato non ha ombre ed \u00e8 coerente sia con quanto conosce Porcari sia col periodo sia con le capacit\u00e0 personali di Dante. Porcari decide di metterlo alla prova e lo fa aggregare al \u201cGuido Picelli\u201d e Dante assume nome di battaglia \"Facio\", leggendario brigante calabrese. Porcari ordina a Fermo Ognibene, nome di battaglia \"Alberto\", comunista e comandante del \"Guido Picelli\" di tener ben d'occhio \"Facio\" e di fucilarlo al primo sospetto. Ma \"Facio\" dimostra di essere leale e assai coraggioso come dimostrano alcune azioni contro i nazifascisti diventate leggendarie fra i partigiani della Brigata \"Guido Picelli\". Il \"Guido Picelli\" per esigenze militari viene suddiviso in due formazioni e Fermo Ognibene assegna il comando di una di queste a \"Facio\" che \u00e8 molto amato dai compagni. Nel marzo del 1944 \"Alberto\" cio\u00e8 Fermo Ognibene cade in combattimento e il comando di tutta la Brigata \"Guido Picelli\" viene rilevato da \"Facio\" e la Brigata si insedia nell'Alta Lunigiana. ed \u00e8 la brigata in cui andr\u00e0 a combattere Laura Seghettini, la compagna di \"Facio\" dopo la fucilazione di \"Facio\" stesso.\n\"Facio\" viene fucilato presso Adelano, una piccola frazione del comune di Zeri in provincia di Massa Carrara all'alba del 22 luglio 1944, accusato del furto di un lancio di rifornimento paracadutato dagli alleati, ma con il tempo, e secondo molte testimonianze, tale accusa fu definita del tutto infondata. \nEra molto amato all'interno del \"Guido Picelli\": poco prima della fucilazione diversi compagni, che dovevano tenerlo prigioniero gli proposero di liberarlo e anche di coprirgli la fuga, forse anche militarmente, ma \"Facio\" rifiut\u00f2 una simile scappatoia.\nNella sua vicenda fu implicato Antonio Cabrelli, nome di battaglia \u201c\"Salvatore\"\u201d, personaggio conosciuto per aver avuto legami col regime fascista ma riuscito comunque ad arrivare al ruolo di commissario politico in un distaccamento del battaglione \u201cGuido Picelli\u201d. Cabrelli, sospettato di complotto da diversi comunisti, in primis da Laura Seghettini, per quanto accaduto a Facio lasci\u00f2 il Partito comunista ed entr\u00f2 nel PSI assumendo nell'immediato una carica pubblica nell'amministrazione comunale di Pontremoli.\nLa vicenda.\nCastellucci si pu\u00f2 definire come un partigiano \"anomalo\", quali furono Mario Musolesi e Silvio Corbari, per il loro pensiero e talvolta per il modo di agire fortemente autonomi. La sua fama nacque durante la battaglia del Lago Santo dove, con soli 9 uomini e dopo circa 20 ore di lotta, mise in fuga un reparto di un centinaio di tedeschi. Il suo nome di battaglia \u00e8 indicativo del suo istinto ribelle nella realt\u00e0 storica: infatti \"Facio\" fu brigante calabrese che aveva combattuto duramente contro i Borboni, prima e contro i piemontesi dopo, una di quelle persone che non avevano timore a scontrarsi con eserciti regolari in presenza di soprusi e violenze contro la povera gente.\nLaura Seghettini, che avrebbe dovuto diventare moglie di Dante, analizza la sentenza di condanna stesa dopo la fucilazione e si avvede che le motivazioni son ben diverse da quelle raccontate da \"Facio\" e dai compagni che non lo avevano abbandonato durante la notte precedente l'esecuzione; manca soprattutto l'accusa di sabotaggio che non gli \u00e8 stata contestata durante la requisitoria.\nIn pratica gli viene semplicemente contestato di essersi appropriato di un bidone di sterline paracadutato dagli alleati inglesi. \"Facio\" in quel momento, secondo altre testimonianze, \u00e8 ben distante dal punto di lancio cio\u00e8 dall'altra parte della vallata. Laura dopo l'esecuzione di Dante va a combattere con i partigiani del parmense e dopo la guerra inizia l'iter per avere giustizia e riabilitazione per \"Facio\".\nIncontra Giorgio Amendola che le comunica che non vi son prove per incriminare \"Salvatore\" ovvero Antonio Cabrelli che era stato quello che aveva messo in moto il meccanismo d'accusa, anche se il partito non si fida di lui. A quel punto, forse capita la situazione che si sta preparando nei suoi confronti, Antonio Cabrelli fa un rapido cambiamento di partito e va nel PSI. Assume la carica di consigliere e poi assessore a Pontremoli.\nMa Antonio Cabrelli fa una fine : muore in un incidente stradale con una donna che Laura essere ex spia dell'OVRA, per cui vi son sospetti sulla morte del Cabrelli , non \u00e8 l'unico caso dopo la guerra che personaggi , , muoiono in incidenti stradali od a causa delle conseguenze di tali incidenti, esempi ne sono i comandanti partigiani Aldo Gastaldi di tendenze monarchiche molto legato a Paolo Emilio Taviani, Emilio Canzi anarchico, comandante della XIII zona operativa del piacentino e combattente della Guerra di Spagna e Ilio Barontini comunista e rivoluzionario di professione che ha combattuto dalla Cina alla Spagna, dall'Etiopia alla Francia e ovviamente in Italia.\nLa posizione dello storico Paolo Pezzino sul Cabrelli \u00e8 pi\u00f9 articolata:\nOnorificenza.\nNel 1963 fu conferita la medaglia d'argento a Facio, un fatto che Carlo Spartaco Capogreco definisce un \u201ccapolavoro di ipocrisia\u201d.\n Medaglia d'argento al valor militare\nTrascrizione della Relazione pronunciata dal prof. Paolo Pezzino a Sarzana, il 16 marzo 2007, per la presentazione, in prima nazionale, del volume \"Il piombo e l'argento\"."}
{"id": "1562647", "revid": "33689", "url": "https://it.wikipedia.org/wiki?curid=1562647", "title": "Ermenerico", "text": "Biografia.\nEra il figlio minore di Ardaburio Aspare e fratello di Ardaburio (entrambi \"magister militum\") e di Giulio Patrizio (brevemente cesare nel 470/471).\nNel 465 tenne il consolato assieme a Basilisco, fratello dell'imperatrice Verina; entrambi i consoli vennero nominati dalla corte orientale, ma Ermenerico viene considerato console \"posterior\" (cio\u00e8 nominato per secondo) in Oriente e \"prior\" (cio\u00e8 nominato per primo) in Occidente.\nNel 471 il suo potente padre, che aveva obbligato l'imperatore Leone I a nominare il figlio Giulio Patrizio cesare e quindi successore, venne eliminato da una congiura appoggiata dall'imperatore, in cui Ardaburio per\u00ec. Ermenerico riusc\u00ec a salvarsi: Candido Isaurico racconta che fu salvato da Zenone genero di Leone e futuro imperatore, il quale lo fece nascondere in Isauria, dove Zenone aveva il proprio centro di potere, e a cui diede in moglie la figlia di un proprio figlio illegittimo.\nNel 484 era al comando di soldati della Rurigia nella guerra contro Illo, che si era ribellato a Zenone."}
{"id": "1562649", "revid": "3082", "url": "https://it.wikipedia.org/wiki?curid=1562649", "title": "Flavio Ermenerico", "text": ""}
{"id": "1562655", "revid": "1543377", "url": "https://it.wikipedia.org/wiki?curid=1562655", "title": "ISO 19137", "text": "Lo standard ISO19137 - Core profile of the spatial schema fa parte degli standard prodotti da ISO/TC211 e definisce il profilo \"core\" dello schema spaziale descritto dallo standard ISO 19107 ed in accordo con ISO 19106.\nIn questo standard \u00e8 elencato il set minimo di elementi geometrici necessari per la creazione efficiente di uno schema spaziale.\nQuesto profilo \"core\" supporta molti dei formati spaziali e dei linguaggi di descrizione gi\u00e0 sviluppati ed in uso in diversi paesi e organizzazioni che gestiscono dati geografici."}
{"id": "1562660", "revid": "767487", "url": "https://it.wikipedia.org/wiki?curid=1562660", "title": "Nova Santa Helena", "text": "Nova Santa Helena \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1562662", "revid": "767487", "url": "https://it.wikipedia.org/wiki?curid=1562662", "title": "Nova Ubirat\u00e3", "text": "Nova Ubirat\u00e3 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1562664", "revid": "110157", "url": "https://it.wikipedia.org/wiki?curid=1562664", "title": "Nova Xavantina", "text": "Nova Xavantina \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1562669", "revid": "110157", "url": "https://it.wikipedia.org/wiki?curid=1562669", "title": "Novo Horizonte do Norte", "text": "Novo Horizonte do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1562673", "revid": "110157", "url": "https://it.wikipedia.org/wiki?curid=1562673", "title": "Novo Mundo", "text": "Novo Mundo \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1562674", "revid": "767487", "url": "https://it.wikipedia.org/wiki?curid=1562674", "title": "Novo Santo Ant\u00f4nio (Mato Grosso)", "text": "Novo Santo Ant\u00f4nio \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1562676", "revid": "767487", "url": "https://it.wikipedia.org/wiki?curid=1562676", "title": "Novo S\u00e3o Joaquim", "text": "Novo S\u00e3o Joaquim \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1562678", "revid": "767487", "url": "https://it.wikipedia.org/wiki?curid=1562678", "title": "Lucrezia giovane", "text": "Lucrezia giovane \u00e8 un film del 1974, diretto dal regista Luciano Ercoli, con lo pseudonimo di Andr\u00e9 Colbert.\nTrama.\nLa perversa passione per la sorella Lucrezia porta Cesare Borgia a eliminare fisicamente ogni tipo di spasimante, dal fratello Juan all'amico Pierotto ad Alfonso d'Aragona che pure le aveva fatto sposare per ragioni di alleanze politiche."}
{"id": "1562680", "revid": "236698", "url": "https://it.wikipedia.org/wiki?curid=1562680", "title": "Andr\u00e9 Colbert", "text": ""}
{"id": "1562682", "revid": "1543377", "url": "https://it.wikipedia.org/wiki?curid=1562682", "title": "Fabiola De Clercq", "text": "Biografia.\nNata a Bruxelles, dove vive fino all\u2019et\u00e0 di 9 anni, successivamente si \u00e8 trasferita in Italia assieme a sua madre che decide di vivere a Roma.\nLa notte del suo arrivo in Italia, suo padre muore a soli ventotto anni in un incidente di macchina in Belgio. A tredici anni inizia a soffrire di bulimia e anoressia, disagio con il quale convive per oltre vent\u2019anni. Dopo il suo matrimonio a poco pi\u00f9 di vent\u2019anni, nasce il suo primo figlio. Dopo anni di terapia e con la nascita della sua seconda figlia, Fabiola decide di raccontare nel 90' la sua esperienza in un libro autobiografico (un bestseller).\nAttraverso la scrittura Fabiola decide di infrangere l\u2019omert\u00e0 che copre i disturbi alimentari nelle famiglie. Fabiola De Clercq \u00e8 anche la prima donna che con coraggio inizi\u00f2 a parlare e denunciare l'abuso presente nei disturbi alimentari.\nMolte donne e uomini si riconoscono nella sua storia e si rivolgono a lei per chiederle aiuto. Nella sua casa romana decide di fondare piccoli gruppi con le lettrici di \u201c\"Tutto il pane del mondo\"\u201d, senza sottrarsi alle richieste che da tutta Italia le arrivano. Pochi mesi dopo la pubblicazione del suo primo libro fonda l\u2019Associazione ABA (), che diventa per molti anni l\u2019unico punto di riferimento in Italia di persone e famiglie che convivono quotidianamente con disturbi alimentari.\nNel 1992 si trasferisce a Milano e apre la seconda sede dell\u2019ABA facendosi affiancare di nuovo da professionisti che condividono la sua stessa passione, quella di dedicarsi allo studio, la ricerca e la cura del dolore legato ai disturbi alimentari.\nNegli anni successivi Fabiola pubblica con la Rizzoli\"\", e \nI suoi scritti sono incentrati sulla figura della donna e pi\u00f9 precisamente sui disturbi psico-alimentari comuni al sesso femminile (ma presenti anche nel modo maschile, anche se in modo diverso ma comunque in continua crescita).\nAvendo lei stessa sofferto di anoressia nervosa e bulimia, dopo la guarigione si \u00e8 posta l'obbiettivo di aiutare le persone afflitte da questi problemi. Oltre ad aver scritto numerosi libri (\"Tutto il pane del mondo\", \"Mamy-Marrakech\", \"Donne invisibili\", \"Fame d'amore\") ha anche fondato un'associazione (ABA - Associazione Bulimia e Anoressia) volta ad aiutare le persone malate di anoressia e di bulimia, con sedi in varie citt\u00e0, e muovendosi per diffondere al pubblico informazioni sulla gravit\u00e0 di questi disturbi."}
{"id": "1562688", "revid": "177744", "url": "https://it.wikipedia.org/wiki?curid=1562688", "title": "\u00c1gua Boa", "text": ""}
{"id": "1562692", "revid": "287204", "url": "https://it.wikipedia.org/wiki?curid=1562692", "title": "Agua Boa", "text": ""}
{"id": "1562694", "revid": "729019", "url": "https://it.wikipedia.org/wiki?curid=1562694", "title": "Protofusione", "text": "Per protofusione si intende la microfusione in metallo di un prototipo sacrificale in resina calcinabile.\nTale processo avviene mediante la creazione del progetto CAD con il passaggio automatico al CAM, da dove si ottiene il prototipo. Ottenuto tale oggetto, si procede con la microfusione dello stesso.\nLa protofusione \u00e8 quindi un sistema produttivo evoluto che applica comunque la tecnica della microfusione, evitando l'utilizzo dello stampo in gomma (che risulta limitativo in quanto non permette la realizzazione di oggetti chiusi)."}
{"id": "1562696", "revid": "120014946", "url": "https://it.wikipedia.org/wiki?curid=1562696", "title": "Luciano Ercoli", "text": " Ercoli \u00e8 nato a Roma, in Italia, il 19 ottobre 1929. Il suo primo credito cinematografico \u00e8 stato come aiuto regista per il film \"Capitan Fantasma\" del 1953, diretto da Primo Zeglio. Successivamente, negli anni '60, Ercoli \u00e8 stato produttore cinematografico, prima di debuttare alla regia nel 1970, dirigendo il film giallo \"Le foto proibite di una signora per bene\", che ha anche prodotto e curato. Ercoli ha continuato a dirigere molti altri film all'inizio della met\u00e0 degli anni '70, tra cui \"Troppo rischio per un uomo solo\" (1973) e \"Il figlio della sepolta viva\" (1974), quest'ultimo con lo pseudonimo di Andr\u00e9 Colbert.\nErcoli \u00e8 stato sposato con l'attrice spagnola Nieves Navarro, pi\u00f9 conosciuta nell'ambiente cinematografica col nome di Susan Scott, che \u00e8 apparsa in molti dei suoi film gialli, come \"La morte cammina con i tacchi alti\" (1971) e \"La morte accarezza a mezzanotte\" (1972). Navarro/Scott \u00e8 apparsa anche in ruoli minori in \"Le foto proibite di una signora per bene\" (1970) e negli spaghetti western prodotti da Ercoli come \"Una pistola per Ringo\" e \"Il ritorno di Ringo\" (entrambi del 1965). Ercoli, descritto come \"uno dei primi registi a saltare sul carro del thriller\", si ritir\u00f2 dall'industria cinematografica alla fine degli anni '70 dopo aver ereditato \"una fortuna\".\nL'ultimo film di Ercoli \u00e8 stato \"La Bidonata\" del 1977. \"La Bidonata\", noto anche come \"The Big Ripoff\", \u00e8 stato distribuito come extra sull'uscita in DVD del thriller italiano \"Colt 38 Special Squad\". \nVita privata.\nSposato con l'attrice spagnola Nieves Navarro, volto noto nel cinema italiano degli anni sessanta e settanta, si era trasferito a vivere in Spagna con lei."}
{"id": "1562697", "revid": "158913", "url": "https://it.wikipedia.org/wiki?curid=1562697", "title": "Renato Liprandi", "text": "Biografia.\nLavor\u00f2 inizialmente come disegnatore nella casa automobilistica torinese Lancia dal 1971 al 1980, prima di licenziarsi e intraprendere a tempo pieno la carriera di attore. Molto attivo in teatro, Liprandi \u00e8 anche autore di testi per il palcoscenico nonch\u00e9 apprezzato scrittore di racconti surreali, che lui stesso definisce \"dell'incubo\"; i suoi modelli sono Franz Kafka ed Edgar Allan Poe."}
{"id": "1562700", "revid": "729019", "url": "https://it.wikipedia.org/wiki?curid=1562700", "title": "Large Zenith Telescope", "text": "Il Large Zenith Telescope (LZT) \u00e8 un telescopio realizzato vicino a Vancouver in Canada ed \u00e8 frutto di una collaborazione fra astronomi francesi e canadesi.\nCaratteristiche tecniche.\nIl Large Zenith Telescope \u00e8 un telescopio molto particolare, a specchio liquido: lo specchio, con un diametro di 6 metri, \u00e8 realizzato interamente con il mercurio e pu\u00f2 essere direzionato solamente verso l'alto per impedire la fuoruscita del liquido. Si tratta certamente di una soluzione molto particolare ma la sua validit\u00e0 \u00e8 giustificata, in parte, dal bassissimo costo realizzativo, pari ad appena 500\u00a0000 dollari.\nPrincipi di funzionamento.\nUn liquido in rotazione assume naturalmente la forma di una parabola (anzi pi\u00f9 precisamente di un paraboloide), mentre il vetro (utilizzato per gli specchi dei telescopi tradizionali) richiede una lavorazione costosa e supporti adeguati anche solo per approssimarla.\nA partire dagli ann\u00ec ottanta, gli astronomi hanno costruito numerosi telescopi estremamente economici usando il mercurio, l'elemento pi\u00f9 riflettente che si conosca; il pi\u00f9 grande di questi \u00e8 appunto il Large Zenith Telescope. L'LZT contiene 28 litri di mercurio in un grande contenitore che ruota ogni 8,5 secondi. Dato che un tradizionale cuscinetto meccanico avrebbe avuto un movimento troppo irregolare e non esistono cuscinetti ad aria di simili dimensioni disponibili in commercio, il gruppo ha dovuto progettare i propri. Ci\u00f2 nonostante, l'osservatorio sarebbe costato centinaia di volte di pi\u00f9 se avesse avuto uno specchio di vetro.\nIl fatto di poter puntare solo verso l'alto pu\u00f2 sembrare una grave limitazione. Ma \u00e8 una configurazione del tutto adeguata per studiare campioni rappresentativi di stelle, galassie e anche la \"spazzatura spaziale\" in orbita attorno alla Terra. Sincronizzando la velocit\u00e0 di uscita del CCD con la velocit\u00e0 di rotazione della Terra, il telescopio pu\u00f2 inseguire elettronicamente gli oggetti mentre si muovono attraverso il campo visuale. Anche il mercurio non \u00e8 un problema cos\u00ec grave come si potrebbe pensare. Esso si ossida a contatto con l'aria, intrappolando parzialmente i vapori velenosi. Per sicurezza, nessuno pu\u00f2 avvicinarsi allo specchio durante il funzionamento, e l'edificio \u00e8 sigillato per contenere ogni perdita."}
{"id": "1562702", "revid": "2056951", "url": "https://it.wikipedia.org/wiki?curid=1562702", "title": "Giovanni Carlo di Borbone-Spagna", "text": "Biografia.\nGiovinezza.\nGiovanni nacque nel palazzo reale di Aranjuez, secondo figlio dell'Infante Carlo Maria Isidoro di Borbone-Spagna, fratello di Ferdinando VII di Spagna, e della sua prima moglie Maria Francesca di Braganza. Crebbe in un'atmosfera imbevuta di tradizionalismo e di lealt\u00e0 al trono e all'altare.\nNel marzo 1833 Giovanni and\u00f2 con la sua famiglia in Portogallo; nel settembre dello stesso anno suo zio Ferdinando VII mor\u00ec ed il padre del principe, l'Infante Carlo, si proclam\u00f2 re come Carlo V, opponendosi alla nipote Isabella II di Spagna, la cui madre Maria Cristina di Borbone-Napoli si era proclamata reggente per conto della figlia. Nel giugno 1834 Giovanni and\u00f2 in Inghilterra con la famiglia, vivendo a Gloucester Lodge, Brompton, e poi ad Alverstoke Rectory, Hampshire; vi rimase durante tutta la prima guerra carlista, non prendendovi parte per la sua giovane et\u00e0.\nIl 15 gennaio 1837 le \"cortes\", controllate dal partito isabellista, vararono una legge, ratificata dalla reggente Maria Cristina, che escludeva Giovanni, suo padre ed i suoi fratelli dalla successione al trono e toglieva loro il titolo di Infante di Spagna. Dalla prospettiva carlista questa legge non era valida.\nMatrimonio.\nIl 6 febbraio 1847 spos\u00f2 l'arciduchessa Maria Beatrice d'Asburgo-Este, figlia del duca Francesco IV di Modena e della principessa Maria Beatrice di Savoia (1792-1840).\nGiovanni e Beatrice vissero in un primo tempo a Modena, ma se ne dovettero andare dopo il 1848. Dopo un breve tempo in Austria, si trasferirono a Londra, dove nacque loro un figlio. Nonostante il tradizionalismo e la devozione religiosa della sua famiglia e specialmente della moglie, Giovanni svilupp\u00f2 delle tendenze liberali. Si separ\u00f2 in seguito da Beatrice, che rimand\u00f2 a Modena assieme ai figli, che ella crebbe.\nPretendente al trono di Spagna.\nGiovanni rifiut\u00f2 di prendere parte nel 1860 alla seconda guerra carlista guidata da suo fratello Carlo VI, conte di Montemol\u00edn. Il 21 aprile Carlo Luigi fu arrestato dalle truppe di Isabella II e fu costretto a rinunciare alle sue pretese al trono. Il 2 giugno Giovanni rese pubblica una dichiarazione che affermava la sua successione come Giovanni III, pur continuando ad usare il titolo di Conte di Montiz\u00f3n. Alcune frasi utilizzate nel manifesto, quali \"la luce ed il progresso dell'epoca\", causarono sdegno in gran parte dei carlisti, che si rifiutarono di sostenerlo.\nUna volta lasciata la Spagna, Carlo VI fece sapere che non riteneva valida la propria abdicazione, perch\u00e9 estorta con la forza e contro la sua volont\u00e0, ma Giovanni rifiut\u00f2 di prendere in considerazioni la dichiarazione del fratello, tant'\u00e8 che fino alla morte inattesa di Carlo Luigi nel successivo gennaio ci furono due pretendenti carlisti.\nAll'inizio del 1860 la popolarit\u00e0 del governo di Isabella II continuava a diminuire, ma le idee liberali di Giovanni lo rendevano un pretendente inviso ai carlisti; nel 1866 il figlio primogenito Carlo, diciottenne, chiese al padre di abdicare, senza ottenere nulla. Due anni dopo, per\u00f2, il 3 ottobre 1868, Giovanni III firm\u00f2 un decreto di abdicazione a Parigi, divenendo un attivo sostenitore delle pretese del figlio Carlo di riottenere il trono durante la terza guerra carlista.\nDopo la sua abdicazione Giovanni III visse principalmente in Inghilterra, a Hove, vicino a Brighton, facendosi chiamare \"signor Montagu\" e convivendo con una inglese che gli diede un figlio e una figlia.\nPretendente al trono di Francia.\nIl 24 agosto 1883 mor\u00ec il lontano cugino e cognato di Giovanni, Enrico V, ultimo discendente diretto per via maschile dei Borbone-Francia e principale pretendente al trono legittimista. La vedova di Enrico, Maria Teresa d'Asburgo-Este, e una minoranza dei suoi sostenitori sostennero che successore dovesse essere Giovanni, come primo tra i discendenti maschi di Luigi XIV, non tenendo conto per\u00f2 dell'atto di separazione tra le due corone firmato proprio dal Re Sole. Lo proclamarono Giovanni III, Re di Francia e di Navarra ed egli pubblic\u00f2 un manifesto in cui affermava: \"Divenuto capo della Casa di Borbone alla morte di mio cognato e cugino, il Conte di Chambord, dichiaro che non rinuncio in alcun senso ai diritti al trono di Francia che ho fin dalla mia nascita\". Tranne questa dichiarazione non ci furono altri atti rilevanti come pretendente.\nMorte.\nGiovanni mor\u00ec nella sua casa, al 25 di Seafield Road, ad Hove nel 1887. Il funerale venne celebrato il 24 novembre nella chiesa del Sacro Cuore alla presenza dei suoi due figli. Il corpo venne sepolto, come quello degli altri pretendenti carlisti, a Trieste, nella cappella intitolata a san Carlo Borromeo nella cattedrale di San Giusto.\nDiscendenza.\nGiovanni Carlo e Maria Beatrice ebbero due figli:"}
{"id": "1562707", "revid": "1573940", "url": "https://it.wikipedia.org/wiki?curid=1562707", "title": "Tord Pedersson Bonde", "text": "Il suo nome alla nascita era Tord Pedersson, ma poich\u00e9 sua madre proveniva dalla famiglia Bonde, spesso egli utilizz\u00f2 questo nome in aggiunta al suo.\nStudi\u00f2 all'Universit\u00e0 di Lipsia dal 1437 al 1439. Al ritorno in patria, divenne decano a Link\u00f6ping. Si pensa che sua madre avesse un legame con il re di Svezia Carlo VIII e che questo legame fosse alla base della sua promozione.\nNel 1467, l'Arcivescovo di Uppsala mor\u00ec e, su raccomandazione del re, Tord Pedersson fu eletto come suo successore. Si trasfer\u00ec ad Almarest\u00e4ket e si insedi\u00f2. Papa Paolo II, per\u00f2, non approv\u00f2 la sua nomina, e chiese che fosse sostituito da Jakob Ulvsson, che fu insediato al posto suo il 18 dicembre 1469. Poco tempo dopo, Pedersson mor\u00ec."}
{"id": "1562708", "revid": "1543377", "url": "https://it.wikipedia.org/wiki?curid=1562708", "title": "Accoona", "text": "Accoona Corporation \u00e8 stata una internet company statunitense. Il suo prodotto di punta era un motore di ricerca che si dichiarava dotato di intelligenza artificiale per meglio eseguire ricerche in rete; altra caratteristica peculiare del motore era la funzione di \"Business Search.\"\nIl 23 giugno 2005, negli studi dell'ABC di Times Square l\"Accoona Toolbar\" guidata dal prototipo Fritz 9, gioc\u00f2 contro il campione di scacchi Rustam Qosimjonov.\nNel 2008, dopo problemi riguardanti una offerta pubblica iniziale, Accoona cess\u00f2 ufficialmente la propria attivit\u00e0.\nI domini e le funzioni di ricerca di Accoona vennero acquisiti dal motore di ricerca Business-to-business di Masterseek il 30 ottobre 2008.\nCaratteristiche del motore di ricerca.\nBusiness search.\nAccoona dichiarava di possedere il pi\u00f9 vasto database proprietario di informazioni aziendali. Oltre 5 milioni di queste aziende erano aziende private cinesi.\nSuperTarget.\nAccoona SuperTarget permetteva all'utente di selezionare una parola chiave e di ordinare i risultati in base a questa parola come se questa fosse prioritaria rispetto agli altri criteri di ricerca.\nAlleanze.\nAccoona forniva la sua tecnologia di ricerca ai portali cinesi Sina.com e Sohu e aveva siglato un accordo ventennale con il quotidiano cinese in lingua inglese \"China Daily\"."}
{"id": "1562712", "revid": "51323", "url": "https://it.wikipedia.org/wiki?curid=1562712", "title": "Tord Pedersson", "text": ""}
{"id": "1562715", "revid": "14691", "url": "https://it.wikipedia.org/wiki?curid=1562715", "title": "Equals", "text": ""}
{"id": "1562722", "revid": "182193", "url": "https://it.wikipedia.org/wiki?curid=1562722", "title": "Sport in Valle d'Aosta", "text": "Di seguito sono riportati i maggiori impianti sportivi, le pi\u00f9 importanti societ\u00e0 sportive della Valle d'Aosta, con un elenco delle personalit\u00e0 sportive pi\u00f9 rappresentative.\nPrincipali societ\u00e0 sportive.\nCalcio.\nLe origini del calcio in Valle d'Aosta risalgono al 1911 quando ad Aosta venne fondata l\u2019\"Augusta Pr\u00e6toria Sports\", che divenne l\u2019\"A.S. Aosta\" nel 1931. Diventata U.S. Aosta, fall\u00ec nel 1998. Nel frattempo l'\"U.S. Valle d'Aosta Ch\u00e2tillon Saint-Vincent Fenusma\" (F\u00e9nis - Nus - Saint-Marcel), fondata nel 1997, acquisendo il titolo sportivo dell\u2019\"U.S. Ch\u00e2tillon Saint-Vincent\", partecipa al C.N.D. e nel 2000 diventa il Valle d'Aosta Calcio. Nel 2010 retrocede in Eccellenza e fallisce. Negli anni seguenti il calcio valdostano \u00e8 stato principalmente rappresentato, a fasi alterne, dal Saint-Christophe Vall\u00e9e d'Aoste, dal Saint-Vincent Ch\u00e2tillon, dall'\"Aygreville\", dal \"Vall\u00e9e d'Aoste Charvensod\" e infine dal \"Pont Donnaz H\u00f4ne Arnad \u00c9van\u00e7on\" (P.D.H.A.E.).\nSport tradizionali.\nIl patrimonio culturale valdostano \u00e8 caratterizzato anche dalla pratica di quattro principali sport tradizionali:\nTali sport sono giocati in aree geografiche precise: mentre lo tsan \u00e8 maggiormente praticato nei comuni centro-orientali della Valle d'Aosta, il fiolet occupa un'area che si estende poco oltre la Valdigne. Il palet valdostano \u00e8 abbastanza distribuito su tutta la regione, mentre la rebatta \u00e8 localizzata da nord a sud nella fascia centrale della Valle d'Aosta. Questa situazione a macchia di leopardo deriva sia dall'abbandono progressivo dei giochi popolari che da una parziale ripresa negli ultimi decenni, e fotografa solo lo stato delle sezioni attualmente iscritte alle rispettive federazioni, dando scarsamente conto delle zone d'origine tradizionali o dei luoghi in cui si gioca ancora in maniera spontanea senza partecipare ai campionati. In questo modo, i dati in nostro possesso ci dicono che mentre in alcuni comuni si gioca uno, al massimo due sport tradizionali, con la sola eccezione di Saint-Christophe in cui sono praticati tutti e quattro, altri comuni \"periferici\" non sono toccati dalla pratica degli sport popolari, cos\u00ec come in un paio di comuni centrali in cui non sono state rinnovate le sezioni.\nSecondo gli studi dell'etnologo Arnold van Gennep ripresi dal valdostano Pierre Daudry gli sport popolari tradizionali sono giochi in origine diffusi in tutta l'Europa occidentale che derivano da riti agropastorali ancora pi\u00f9 antichi di cui si \u00e8 perso il significato:\n Tra le caratteristiche che potrebbero essere indizi di un'origine rituale vi sono:\nTsan.\nLe squadre di tsan della Valle d'Aosta si trovano nei comuni di:\nAntey-Saint-Andr\u00e9, Ayas, \"Brisma\" (Brissogne e Saint-Marcel), Brusson, Challand-Saint-Anselme, Challand-Saint-Victor, Chambave, Ch\u00e2tillon, Emar\u00e8se, F\u00e9nis, Montjovet, Nus, Pollein, Pontey, Quart, Roisan, Saint-Christophe, Saint-Denis, Saint-Vincent, Torgnon, Valtournenche, Verrayes\nFiolet.\nI comuni in cui si gioca a fiolet sono: Allein, Aosta, Avise, Charvensod, Etroubles, Gignod, La Salle, La Thuile, Morgex, Oyace, Saint-Christophe, Saint-Rh\u00e9my-en-Bosses, Saint-Oyen, Sarre, Valpelline.\nRebatta.\nLe Sezioni dell'Associazione Valdostana Rebatta coincidono con i comuni di residenza dei giocatori e indicano di fatto il territorio in cui \u00e8 praticato ufficialmente il gioco e in cui si svolgono i campionati. Le sezioni aderenti all'Associazione sono: Aosta, Aymavilles, Bionaz, Charvensod, Cogne, Doues, Gignod, Gressan, Introd, Ollomont, Pollein, Saint-Christophe, Sarre, Valpelline.\nPalet valdostano.\nLe sezioni di palet valdostano sono presenti nei seguenti comuni: Antey-Saint-Andr\u00e9, Arnad, Arvier, Aymavilles, Brissogne, Chambave, Champdepraz, Ch\u00e2tillon, Cogne, Courmayeur, Donnas, Doues, Gressan, Introd, Issogne, La Magdeleine, La Salle, La Thuile, Montjovet, Morgex, Nus, Pontey, Pr\u00e9-Saint-Didier, Quart, Rh\u00eames-Saint-Georges, Saint-Christophe, Saint-Denis, Saint-Pierre, Saint-Vincent, Torgnon, Valsavarenche, Valtournenche, Verrayes, Verr\u00e8s, Villeneuve.\nGiochi scomparsi.\nSono numerosi i giochi popolari scomparsi lungo l'arco alpino e in particolare in Valle d'Aosta nel corso degli ultimi secoli. Pierre Daudry ricorda il gioco detto \"Caill\u00e0\", un tempo praticato dai pastori e dagli abitanti di Antagnod e Lignod, nell'alta Val d'Ayas, mentre gli armenti si trovavano in alpeggio, che non \u00e8 che una variante del gioco diffuso tra le popolazioni alpine e non solo detto trouya (da \"truie\", buco), gioco \"a terra\" e rito agropastorale al tempo stesso.\nAlpinismo.\nPersonalit\u00e0 e istituzioni.\nIn valle sono presenti undici societ\u00e0 di guide alpine:\nI rifugi.\nRifugio Vittorio Emanuele II - Rifugio Arbolle - Rifugio Citt\u00e0 di Mantova - Rifugio Quintino Sella - Rifugio Quintino Sella al Felik - Capanna Regina Margherita - Capanna Giovanni Gnifetti - Rifugio Alpenz\u00f9 - Rifugio Guide di Ayas - Rifugio Ottorino Mezzalama - Rifugio Grand Tournalin - Rifugio Aosta - Rifugio Prarayer - Rifugio Nacamuli al Col Collon - Rifugio Cr\u00eate S\u00e8che - Rifugio Guido Barbustel - Lac-blanc - Rifugio Dondena - Rifugio Vittorio Sella - Rifugio Sogno di Berdz\u00e9 al P\u00e9radz\u00e0 - Rifugio Walter Bonatti - Rifugio Giorgio Bertone - Rifugio Elena - Rifugio Monte Bianco - Rifugio Torino - Rifugio Alberto Deffeyes - Rifugio Oratorio di Cun\u00e9y - Rifugio Gian Federico Benevolo - Rifugio Chalet de l'\u00c9p\u00e9e - Rifugio Federico Chabod - Rifugio Guide del Cervino - Rifugio Jean-Antoine Carrel - Rifugio Duca degli Abruzzi all'Oriond\u00e9 - Rifugio Teodulo - Rifugio Barmasse - Rifugio degli Angeli al Morion - Rifugio Mario Bezzi - Rifugio Maison Vieille\nCompetizioni.\nSegue un elenco delle principali competizioni a livello regionale."}
{"id": "1562723", "revid": "22229", "url": "https://it.wikipedia.org/wiki?curid=1562723", "title": "Amaro Lucano (azienda)", "text": ""}
{"id": "1562728", "revid": "253269", "url": "https://it.wikipedia.org/wiki?curid=1562728", "title": "Gli amici di Georgia", "text": "Gli amici di Georgia (\"Four Friends\") \u00e8 un film statunitense del 1981 diretto da Arthur Penn.\nIl film, riallacciandosi al '68 e alla contestazione pacifista dei giorni del Vietnam, pu\u00f2 essere considerato il ritratto della generazione che fu giovane in quell'epoca.\nCraig Wasson ricevette per la sua interpretazione la candidatura come miglior interprete debuttante ai Golden Globe: in quest'opera infatti egli apparve per la prima volta sul grande schermo.\nTrama.\n1961. Tre ragazzi statunitensi, Tom, Danilo e David, durante la high school, vengono accomunati dall'amore per Georgia. Ma al termine delle scuole, i ragazzi vivono esperienze diverse: Tom, che aspetta un bambino da Georgia, parte per il Vietnam, mentre David, divenuto impresario di pompe funebri, la porta all'altare. Danilo invece inizia a vagabondare per l'America, sparendo del tutto."}
{"id": "1562729", "revid": "236698", "url": "https://it.wikipedia.org/wiki?curid=1562729", "title": "Il mistero degli Etruschi", "text": ""}
{"id": "1562731", "revid": "1534511", "url": "https://it.wikipedia.org/wiki?curid=1562731", "title": "Antarctic Muon And Neutrino Detector Array", "text": "L'Antarctic Muon And Neutrino Detector Array (abbreviato in AMANDA) \u00e8 un particolare tipo di telescopio che nasce da una cooperazione da 7 milioni di dollari fra universit\u00e0 statunitensi, belghe, svedesi e tedesche.\n\u00c8 stato installato sotto i ghiacci dell'Antartide ed \u00e8 il pi\u00f9 grande rivelatore al mondo per i misteriosi neutrini, e il primo che possa essere considerato uno strumento astronomico anzich\u00e9 un esperimento di fisica.\nCaratteristiche tecniche.\nLa maggior parte dei telescopi guarda verso l'alto, mentre questo guarda in basso. La maggior parte capta qualche forma di radiazione, mentre questo cerca particelle subatomiche. La maggior parte dei telescopi si trova in luoghi remoti, ma questo va fino all'estremo: \u00e8 sepolto sotto pi\u00f9 di 2 km di ghiaccio al Polo Sud.\nAMANDA ha la sensibilit\u00e0 necessaria per catturare un significativo numero di neutrini di alta energia emessi da sorgenti lontane, che includono molti dei processi violenti che tanto interessano gli astronomi: la rotazione di gas attorno ai buchi neri, i meccanismi interni delle esplosioni stellari, la composizione della materia oscura che sembra predominare nell'universo.\nL'osservatorio consiste di 424 contenitori di vetro, ognuno delle dimensioni di un pallone da pallacanestro. Essi osservano l'elusivo bagliore blu prodotto indirettamente quando un neutrino collide con un nucleo atomico nel ghiaccio o nella roccia sottostante, e sono puntati verso il basso, in modo che la Terra stessa possa schermare particelle estranee. Per installarli, \u00e8 stata prima usata acqua calda sotto pressione per fondere una colonna di ghiaccio larga mezzo metro e profonda 2400, poi sono stati calati i rivelatori, appesi a un cavo come le perle di una collana, che sono stati lasciati congelare sul posto. La configurazione finale prevede 5000 di questi globi appesi a 80 cavi in un Km\u00b3 di ghiaccio.\nPer quanto sembri strano, il ghiaccio \u00e8 un luogo adatto per i rivelatori di neutrini. A queste profondit\u00e0 esso \u00e8 trasparente come cristallo, cosicch\u00e9 i sensori possono scorgere i lampi di luce a centinaia di metri di distanza.\nIl successore.\nNel 2007 \u00e8 iniziata la costruzione del successore di AMANDA, chiamato IceCube"}
{"id": "1562733", "revid": "2153076", "url": "https://it.wikipedia.org/wiki?curid=1562733", "title": "Ronan (Ronan Keating)", "text": "Ronan \u00e8 il primo album in studio da solista del cantante irlandese Ronan Keating, ex-membro dei Boyzone, pubblicato il 31 luglio 2000 dalla Polydor Records.\nNel 2001 \"Ronan\" viene ripubblicato sia con \"Lovin' Each Day\", quarto ed ultimo singolo estratto dall'album che in un'edizione speciale con un secondo disco e del materiale multimediale."}
{"id": "1562734", "revid": "2194416", "url": "https://it.wikipedia.org/wiki?curid=1562734", "title": "Giudice", "text": "Il termine giudice (dal latino \"iudex\", derivato da \"ius\", 'diritto', e \"dicere\", 'dire, pronunziare'), in diritto, ha una doppia accezione, indicando sia l'organo che esercita la giurisdizione sia la persona fisica titolare di quest'organo (ossia il funzionario). \nGiudice inteso come organo.\nIl giudice si distingue, a seconda che sia stato istituito prima o dopo l'insorgere della controversia su cui \u00e8 chiamato a decidere, in \"precostituito\" (o \"naturale\") e \"straordinario\" (o \"eccezionale\"). Molte costituzioni, tra cui quella italiana, vietano il ricorso a giudici straordinari. Il giudice pu\u00f2 essere \"collegiale\" o \"monocratico\"; i giudici monocratici o collegiali sono a loro volta organizzati in uffici complessi (\"uffici giudiziari\", per lo pi\u00f9 denominati \"corti\" o \"tribunali\") nei quali opera anche personale ausiliario con funzioni di documentazione, esecutive, ecc. Nell'ordinamento giuridico italiano il giudice \u00e8 sempre un organo dello Stato, mentre in altri ordinamenti pu\u00f2 anche essere organo di stati federati o enti territoriali.\nA seconda della materia su cui \u00e8 chiamato a pronunciare, il giudice pu\u00f2 essere costituzionale, civile, penale, amministrativo, militare, contabile, tributario, ecc.\nGiudici ordinari e speciali.\nIn un sistema caratterizzato da una disciplina omogenea e dalla possibilit\u00e0 di impugnare le decisioni di un giudice innanzi a uno superiore; di solito sono assicurati tre gradi di giudizio, quello iniziale (di fronte al giudice \"di prima istanza\") e due a seguito d'impugnazione, l'ultimo dei quali si svolge davanti alla corte suprema che \u00e8 posta al vertice del sistema. I giudici che appartengono a questo ordine sono detti \"ordinari\" e hanno competenza generale, in contrapposizione ai giudici \"speciali\" che, invece, non appartengono all'ordine e hanno competenza su materie specifiche.\nIn alcuni ordinamenti i giudici speciali possono essere ordinati in \"giurisdizioni speciali\", parallele alla \"giurisdizione ordinaria\" costituita dai giudici ordinari; in particolare, si trova frequentemente una \"giurisdizione amministrativa\" cui sono devolute controversie nelle quali una delle parti \u00e8 la pubblica amministrazione. La giurisdizione unica \u00e8 tipica dei paesi di common law mentre la pluralit\u00e0 di giurisdizioni si riscontra spesso nei paesi di civil law.\nNell'ordinamento italiano, invece, non \u00e8 ammesso l'instaurazione di giudici speciali, a norma della Costituzione. La carta costituzionale ammette giudici speciali solo nei casi espressamente indicati, cio\u00e8 con riguardo ai giudici amministrativi e ai tribunali militari. Gli altri giudici, i quali esercitano la giurisprudenza nelle materie specializzate e che in altri ordinamenti appartengono a una giuridsizione speciale (es. i giudici in materia finanziaria, sociale e di lavoro nella Repubblica federale di Germania), sono organizzati in sezioni specializzate presso gli uffici giudiziari ordinari (es. sezioni agrarie, tribunale per i minorenni, sezioni tributarie e cos\u00ec via). Il risultato pratico di questa ripartizione rimarr\u00e0 sempre lo stesso, dato che, in un modo o nell'altro, vi \u00e8 sempre la possibilit\u00e0 che materie speciali, la cui corretta trattazione abbisogna di cognizioni speciali, vengano curate da organi specializzati che dispongono delle suddette cognizioni; per\u00f2, evidentemente, il legislatore costituzionale voleva evitare che si instaurino giudici speciali, come spesso accade nelle dittature, al fine di reprimere mediante apposite strutture specializzate la eventuale resistenza da parte della opposizione.\nGiudici di merito e di legittimit\u00e0.\nA seconda dei poteri che gli spettano nel decidere la causa, si distingue il giudice \"di merito\" dal giudice \"di legittimit\u00e0\".\nIl primo decide su tutti gli aspetti della causa, tanto sulle questioni di fatto quanto su quelle di diritto. Contro le sentenze pronunciate in primo grado \u00e8, di regola, ammesso l'impugnazione, cio\u00e8 il riesame della causa innanzi un giudice di superiore grado (nell'ordinamento italiano: le Corti d'appello nonch\u00e9 il tribunale, in sede di impugnazione di una sentenza del giudice di pace). La sentenza di secondo grado si sostituisce alla sentenza di primo grado.\nIl giudice di legittimit\u00e0, invece, decide sulle sole questioni di diritto, verificando la corretta applicazione delle norme di diritto, sostanziale e processuale, da parte del giudice che ha pronunciato la decisione impugnata. Di conseguenza, mentre il giudice di merito, nel caso d'impugnazione, se non conferma la pronuncia giudiziale impugnata, la sostituisce con la propria, il giudice di legittimit\u00e0 esegue un controllo sulla pronuncia impugnata, e, qualora la ritenga illegittima, l'annulla. Dopodich\u00e9, si d\u00e0 luogo al c.d. \"rinvio\": la causa \u00e8 rimessa al giudice d'appello, il quale deve decidere nuovamente, seguendo per\u00f2 nell'applicazione il principio enunciato dalla Corte Suprema.\nSono giudici di legittimit\u00e0 (o di legalit\u00e0) le corti supreme degli ordinamenti che hanno adottato il modello della corte di cassazione francese (tra cui la Suprema Corte di Cassazione italiana): in questi casi sono in genere previsti, oltre al grado di giudizio iniziale, un secondo grado davanti a un giudice di merito (giudice \"d'appello\") e un grado finale davanti alla corte di cassazione, che \u00e8 giudice di legittimit\u00e0. Solo nell'ipotesi in cui la Corte Suprema non ritenga necessari ulteriori accertamenti di fatto, essa pu\u00f2 anche decidere sul merito. Negli altri ordinamenti, ispiratosi al Civil law, la tripartizione del corso delle istanze (due gradi di merito e revisione) assomiglia a quella italiana, talora con previsioni quasi identiche.\nNegli ordinamenti di common law il giudice dell'impugnazione ha limitate possibilit\u00e0 di rivedere le questioni di fatto decise con la pronuncia impugnata, sicch\u00e9 \u00e8 essenzialmente un giudice di legittimit\u00e0. Anche negli ordinamenti degli stati comunisti l'impugnazione tende a essere limitata al controllo di sola legittimit\u00e0 della sentenza impugnata.\nGiudice inteso come funzionario.\nNella seconda accezione il giudice si distingue, a seconda che svolga o meno la sua attivit\u00e0 a titolo professionale, in \"professionale\" (o \"togato\") e \"onorario\" (o \"laico\"). In Italia sono giudici onorari, ad esempio, i \"giudici popolari\" della Corte d'assise, i \"giudici di pace\" e i \"giudici onorari di tribunale\" (GOT); in altri paesi, specie di common law, lo sono i \"giurati\", ossia i componenti di un collegio, detto \"giuria\", che affianca il giudice togato, per lo pi\u00f9 nei processi penali, e decide con un \"verdetto\" non motivato sulle questioni di fatto (mentre le questioni di diritto sono decise dal giudice togato con la sentenza). \nI giurati (cos\u00ec come altri giudici laici con compiti analoghi) sono solitamente nominati mediante estrazione a sorte e sono quindi scelti tra cittadini senza particolare formazione giuridica, mentre in altri casi i giudici laici possono essere esperti in particolari discipline, diverse dal diritto, che affiancano i giudici togati quando decidono su determinate materie (si pensi agli esperti che operano in Italia nei tribunali per i minorenni o nei tribunali di sorveglianza).\nOrdinamenti di civil law.\nNegli ordinamenti di civil law, tra i quali quello italiano, i giudici appartengono a un particolare ordine, la \"magistratura\", e sono perci\u00f2 \"magistrati\"; in certi paesi (ad esempio, Italia e Francia) appartengono allo stesso ordine anche i magistrati del pubblico ministero. I magistrati sono, di regola, funzionari burocratici inseriti in una specifica carriera alla quale accedono tramite un pubblico concorso, aperto a coloro che hanno una formazione giuridica a livello universitario (o, in alcuni paesi, post-universitario). Possono esserci anche magistrati onorari ai quali, per\u00f2, \u00e8 generalmente riservato un ruolo marginale. La Costituzione italiana prevede un organo di autogoverno della magistratura: il Consiglio superiore della magistratura; questa soluzione \u00e8 stata in seguito imitata da altre costituzioni di civil law (si pensi al Consiglio generale del potere giudiziario spagnolo).\nOrdinamenti di common law.\nNei paesi di common law i giudici sono nominati da organi politici (di solito il governo, in qualche caso il parlamento) o, talvolta, eletti dal popolo, e sono scelti tra gli avvocati con una certa anzianit\u00e0 nella professione; si noti che in questi paesi il termine magistrato (\"magistrate\") ha un significato diverso dai paesi di civil law, designando generalmente i giudici competenti per le cause di minore entit\u00e0 (ad esempio i giudici di pace), che possono non essere scelti tra gli avvocati e non avere, quindi, una formazione giuridica.\nOrdinamenti comunisti.\nNegli stati con ideologia comunista tutti gli organi giurisdizionali sono collegiali. I giudici sono eletti per un periodo di tempo determinato dalle assemblee popolari ai vari livelli di governo (parlamento, assemblee degli enti territoriali) o, talvolta, direttamente dal popolo (ai livelli pi\u00f9 bassi); sono politicamente responsabili verso l'organo che li ha eletti, il quale li pu\u00f2 revocare. ; i candidati non sono necessariamente in possesso di una formazione giuridica. \nNei sistemi comunisti, inoltre, i collegi giudicanti di prima istanza sono frequentemente integrati da \"assessori popolari\", giudici laici, anch'essi eletti a tempo determinato, simili ai giudici popolari italiani (gli assessori popolari sono rimasti in Russia, nonostante la fine del regime comunista)."}
{"id": "1562742", "revid": "46291", "url": "https://it.wikipedia.org/wiki?curid=1562742", "title": "Lens (botanica)", "text": "Lens \u00e8 un genere di piante della famiglia delle Fabacee (o Leguminose) a cui appartengono le lenticchie.\nTassonomia.\nQuesto genere comprende le seguenti specie:\nAspetti medici.\nNella lenticchia \u00e8 noto essere contenuta una proteina (epitope) con elevato potere allergizzante: Len c 1. Questa proteine spesso \u00e8 causa di allergie alimentari anche gravi specie nella prima infanzia ."}
{"id": "1562747", "revid": "765341", "url": "https://it.wikipedia.org/wiki?curid=1562747", "title": "Bollywood", "text": "Col termine Bollywood, fusione di Bombay e Hollywood, si intende il cinema popolare in lingua hindi e occasionalmente in lingua urdu, con caratteristiche specifiche che lo differenziano sia dal cinema hindi d'autore sia dalle altre cinematografie indiane (tamil, malayalam, telugu e bengali), altrettanto ricche di produzione annuale di film e di talenti nei pi\u00f9 svariati campi della cinematografia.\nStoria.\nGli inizi.\nIl cinema arriva in India nel 1896, un anno dopo l'invenzione del cinematografo; si svolgono proiezioni di filmati che riprendono un treno in corsa e scene simili. Presto vennero ordinati proiettori e vari tipi di macchinari. Nel 1913 viene realizzato il film mitologico \"Raja Harishchandra\" di Dhundiraj Govind Phalke.\nQuello mitologico diventa il genere pi\u00f9 popolare del cinema muto, anche se non mancano titoli di genere sociale come \"Gun Sundari\" del 1927; il sottofondo musicale era fornito da musicisti presenti nelle sale cinematografiche, la loro presenza suscitava nel pubblico la voglia di accompagnare in qualche modo il ritmo della musica.\nLa diva pi\u00f9 nota del cinema hindi \u00e8 stata Devika Rani. Gi\u00e0 allora si hanno le prime collaborazioni con registi europei, come quella tra Franz Osten, tedesco, e Niranjan Pal.\nIl primo film sonoro esce nel 1931, diretto da Ardeshir Irani: si intitola \"Alam Ara\" di cui sfortunatamente non sono pervenute copie.\nIntorno agli anni trenta cominciarono a nascere i primi studios cinematografici, i pi\u00f9 importanti furono il New Theatres di Calcutta, Prabhat nella citt\u00e0 di Pune e il Bombay Talkies.\nDue registi di rilievo di questo periodo, Debaki Bose e Pramathesh Chandra Barua lavorano nello studio New Theatres.\nPer quello che riguarda Bombay Talkies, ebbe una grande importanza per il cinema indiano, qui si formarono attori come Dilip Kumar e Raj Kapoor.\nGi\u00e0 verso la fine del decennio gli studios cedettero il posto a compagnie di produzione create dagli stessi registi, nascono RK Films di Raj Kapoor e Mehboob Productions del regista Mehboob Khan.\nGli anni d'oro.\nIl periodo che va dagli anni quaranta agli anni sessanta \u00e8 indicato da critici e studiosi come l'epoca degli anni d'oro del cinema hindi. Questi sono gli anni delle personalit\u00e0, dei divi e delle dive che ancora oggi costituiscono un modello per i giovani artisti.\nPer ci\u00f2 che riguarda gli attori, tre nomi svettano sugli altri: Dev Anand spesso interprete di noir e polizieschi, Dilip Kumar col suo particolare stile tragico e dai toni sfumati e Raj Kapoor, noto anche come regista e produttore che \u00e8 considerato una delle pi\u00f9 importanti personalit\u00e0 di Bollywood; interprete delle istanze e delle problematiche di una societ\u00e0 che subiva un'importante transizione, con l'esodo verso le citt\u00e0 di grandi masse di contadini. Ha raccontato le ansie e i sogni dell'India di Jawaharlal Nehru, ma anche la disillusione che ne segu\u00ec.\nI film di questo periodo hanno la capacit\u00e0 di tenere insieme il migliore senso melodrammatico del cinema hindi, di cui \u00e8 esempio Guru Dutt oltre al gi\u00e0 citato Raj Kapoor, e le problematiche sociali di un paese che stava affrontando grandi cambiamenti, raccontati magistralmente dal regista Bimal Roy.\nAl tempo stesso era questo il periodo che ha conosciuto alcune delle pi\u00f9 belle voci dell'India come Mohamed Rafi e Lata Mangeshkar; musicisti di livello come Rahul Dev Burman e Naushad, scomparso recentemente.\nErano gli anni delle grandi dive (non di rado provenienti da famiglie musulmane), che hanno rappresentato modelli di eleganza, bellezza e anche modernit\u00e0: Nargis, Waheeda Rehman, Vyjayanthimala, Nutan, Meena Kumari e molte altre.\nErano simbolo di donne intraprendenti, coraggiose e, a volte tragiche eroine romantiche; comunque icone con cui il pubblico trovava una grande identificazione.\nQuesta effervescenza di temi e talenti continua negli anni sessanta dove per\u00f2 si assiste a un graduale distanziamento dalle esigenze del post indipendenza, il pubblico \u00e8 maggiormente attratto verso film in cui prevale un tono pi\u00f9 leggero e allegro, dove rimane l'atmosfera romantica unita a un tratto un po' anticonvenzionale, di cui fu maggiore interprete Shammi Kapoor. I suoi film erano freschi e spensierati, con trame avventurose e arricchiti da canzoni molto attraenti.\nShammi Kapoor con la sua aria un po' da guascone e un po' da cantante di rock and roll, incarn\u00f2 alla perfezione lo spirito di quegli anni. Nei suoi film era spesso affiancato dall'attrice Sharmila Tagore, con cui realizz\u00f2 vari successi.\nSharmila Tagore lavor\u00f2 con un altro divo di quegli anni, Rajesh Khanna. Quest'ultimo per circa dodici anni scaten\u00f2 una vera e propria isteria di massa, specialmente nel pubblico femminile. Era la quintessenza dell'eroe romantico, uno dei film che meglio esprime questo suo ruolo \u00e8 \"Amar Prem\" (amore eterno).\nL'era si chiude con un lento declino del puro romanticismo e, presto Rajesh Khanna dovette cedere il posto a quella che diventer\u00e0 l'icona del cinema hindi.\nEroi e ribelli negli anni settanta.\nMentre nella societ\u00e0 indiana corruzione e disordini politici erano all'ordine del giorno, nel cinema cominci\u00f2 a farsi notare un nuovo attore che avrebbe incarnato per molto tempo il giovane eroe, proveniente da una classe sociale popolare, in cerca di giustizia contro un potere corrotto e ostile.\nNasceva l'icona cinematica di Amitabh Bachchan che cattur\u00f2 l'interesse e l'affetto del pubblico come pochi altri. Era, ancora una volta, l'immagine in cui potersi rispecchiare, l'uomo qualsiasi vittima di ingiustizie.\nL'immagine di giovane ribelle di Amitabh Bachchan fu rafforzata da film diretti da Yash Chopra, anche se non sono mancate in quel periodo le occasioni di dimostrare la versatilit\u00e0 dell'attore: uno dei film che lo vede interprete insieme all'altra star di quegli anni, Dharmendra, \u00e8 \"Chupke Chupke\"; una commedia esilarante sulle manie di un purista della lingua contrario a influssi non solo stranieri.\nAmitabh Bachchan lavora anche per registi che seguono una linea pi\u00f9 intimista come Hrishikesh Mukherjee, che oltre a \"Chupke Chupke\" realizza con Bachchan film delicati come \"Anand\" e \"Milli\".\nVerso la fine del decennio arriva \"Sholay\" (Fiamme), il film che lo consegna definitivamente alla storia del cinema.\nGradualmente, a partire dalla fine del decennio, i film sono connotati sempre di pi\u00f9 da violenza e aggressivit\u00e0.\nUna parte del pubblico, quello femminile, non \u00e8 pi\u00f9 attratto dall'offerta cinematografica, questo elemento oltre all'introduzione delle videocassette e dei serial televisivi, contribuisce al declino del cinema degli anni ottanta.\nIl cinema indiano.\nNei decenni passati il cinema raccontava spesso le classi subalterne, negli anni novanta con le trasformazioni economiche e tecnologiche, focalizza la propria attenzione verso le classi medio-alte e si dirige in modo particolare a un pubblico giovane.\nTornano di importanza i temi familiari, il ruolo delle ragazze e la ridefinizione dell'identit\u00e0. Le trame dei film raccontano spesso la storia di giovani innamorati, contrastati dalle rispettive famiglie, i doveri di un coniuge, ecc.\nLe storie sono ambientate in belle case e in luoghi dove si fa sfoggio della nuova condizione sociale. In questo decennio cresce l'importanza, anche a livello di incassi, degli indiani residenti all'estero, i film iniziano a rispecchiare le esigenze e le aspettative di questo nuovo pubblico.\nI personaggi di questi film si muovono tra identit\u00e0 tradizionale e confronto con la societ\u00e0 occidentale, i modelli proposti sono a volte tradizionali, dato che prevale l'autorit\u00e0 paterna, la famiglia numerosa e le sue esigenze. Il tempio, le cerimonie e le feste tornano ad occupare un posto importante.\nQuesto orientamento continua in parte nell'ultimo decennio del secolo, le nuove star hanno caratteristiche estetiche e attoriali in grado di rappresentare, in modo credibile, l'immagine del giovane benestante, spigliato anche se fedele alla propria cultura. Sono gli anni di Salman Khan, Shah Rukh Khan, Hrithik Roshan, Aamir Khan e di attrici come Madhuri Dixit, Kajol, Kareena Kapoor e Aishwarya Rai.\nLe coreografie dei film uniscono elementi della cultura indiana con effetti visivi vicini ai video trasmessi da MTV.\nMa sono anche anni di innovazioni tematiche e tecniche, si tentano film storici come \"Asoka\", prodotto e interpretato da Shah Rukh Khan, di \"Lagaan\" sul periodo dell'occupazione britannica.\nSono gli anni di Mani Ratnam, uno dei registi contemporanei pi\u00f9 innovativi che realizza \"Dil Se\", film sulle tematiche del terrorismo; vengono realizzati film tratti da romanzi come nel caso di \"Parineeta\" o ancora il recentissimo \"Rang De Basanti\" che tratta delle vicende di un gruppo di ragazzi improvvisamente posti di fronte alla prepotenza del potere.\nTratti caratteristici.\nMusica.\nLa musica e le canzoni sono da sempre una parte integrante della cultura popolare indiana, non esiste momento di aggregazione, ricorrenza e fase della vita dove non sia presente. Accompagna il lavoro nelle vaste zone rurali e i viaggiatori, durante i lunghi spostamenti in treno. \u00c8 importante ricordare anche che le due grandi epopee tradizionali dell'India (Mahabarata e Ramayana) da sempre vengono memorizzate e tramandate col canto.\nOltre alle forme tradizionali provenienti dalla cultura ind\u00f9, esiste una vasta produzione musicale nata in ambiente islamico. Sono ad esempio i ghazal, qawwali, i canti sufi e l'importante produzione poetica, in lingua urdu, prevalentemente di contenuto amoroso.\nNon deve stupire, quindi, l'importanza della musica e delle canzoni nel cinema indiano. Da sempre ne costituiscono un elemento caratteristico e irrinunciabile.\nDurante i 100 anni di vita di questo cinema sono sorti musicisti di prim'ordine e parolieri acclamati. Un altro aspetto tipico riguarda l'uso di cantanti che prestano la loro voce agli attori in scene di canti e balli. Il primo ad utilizzare cantanti in playback \u00e8 stato Debaki Bose nel 1934. Anche questa modalit\u00e0 non \u00e8 mai stata abbandonata e, in realt\u00e0, molto pochi sono gli esempi di attori che furono al tempo stesso cantanti.\nLe canzoni vengono in genere diffuse prima dell'uscita di un film, e rappresentano un'entrata economica importante per i produttori che, con la vendita di cd e cassette hanno un primo guadagno sui soldi investiti per il film. Inoltre in questo modo si crea un legame di riconoscimento tra il pubblico e il film tale da aumentarne le possibilit\u00e0 di successo.\nDanza.\nAltrettanto forte \u00e8 la danza, presente nelle sue modalit\u00e0 classiche come il Bharatanatyam del sud e il Kathak originario dello stato dell'Uttar Pradesh, anche se nella maggior parte dei casi si trae ispirazione dai balli popolari e folkloristici delle varie regioni indiane, spesso balli di ambiente rurale.\nAltra tipologia \u00e8 rappresentata dalle danze delle cortigiane delle corti islamiche (khota), i cui centri maggiori erano nelle citt\u00e0 di Lucknow e Delhi. Queste potevano trarre la loro origine dalla cultura ind\u00f9, ma venivano tramandate in modo tale da sottrarre alle figure danzanti ogni riferimento narrativo alle storie della mitologia.\nIn una cinematografia che non ammette la rappresentazione esplicita della sessualit\u00e0, le scene ballate sono un elemento per esprimere maggiormente il lato erotico, altre volte possono rappresentare una modalit\u00e0 per conoscere pi\u00f9 a fondo l'universo emozionale di un personaggio.\nA volte, sono semplicemente uno stratagemma per digressioni che rendono la narrazione non lineare, caratteristica che, del resto, \u00e8 presente anche in opere letterarie di scrittori indiani (basti pensare a un romanzo come Terra Rossa Pioggia Scrosciante di Vikram Chandra).\nScenari esotici.\nDa qualche decennio si assiste al fenomeno di registi che girano alcune scene in Europa; una delle scenografie di maggiore frequentazione \u00e8 il paesaggio alpino. Il motivo ha anche a che fare con la voglia di inserire elementi che possano risultare esotici per il pubblico indiano, ma in realt\u00e0 il motivo principale consiste nella impossibilit\u00e0 di girare scene con quel tipo di paesaggi nello stato del Kashmir, da molto tempo scenario di guerra, dove non \u00e8 pi\u00f9 possibile garantire condizioni di sicurezza.\nUn altro motivo che ha portato registi indiani a girare scene, quando non interi film all'estero, \u00e8 la nutrita presenza di comunit\u00e0 indiane che vivono stabilmente in America, Europa o Australia. Rappresentano una porzione importante del pubblico di Bollywood e i registi tentano sempre pi\u00f9 spesso di realizzare film con trame e personaggi che siano di interesse per quel tipo di pubblico. Tra i film pi\u00f9 amati dagli indiani residenti all'estero possono essere ricordati: \"Dilwale Dulhania Le Jayenge\", \"Tomorrow May Never Come\" (\"Kal Ho Na Ho\") e \"Salaam Namaste\" ambientati rispettivamente a Londra, New York e Australia."}
{"id": "1562749", "revid": "1833487", "url": "https://it.wikipedia.org/wiki?curid=1562749", "title": "Lecca lecca", "text": "Il lecca lecca (anche \"lecca-lecca\" o \"leccalecca\") \u00e8 un prodotto dolciario destinato soprattutto all'infanzia.\n\u00c8 costituito da una caramella di vari gusti, solitamente circolare o piatta ma a volte di forme diverse, collocata su un bastoncino in legno o in plastica.\n\u00c8 probabile che l'idea di un prodotto dolciario collocato su un bastoncino sia molto antica e sia stata reinventata diverse volte nella storia. Alcuni fanno risalire il lecca lecca all'inizio del XIX secolo altri alla guerra civile americana. Il lecca lecca moderno \u00e8 stato inventato da George Smith nel 1908 e registrato nel 1931 con il nome inglese di \"lollipop\", un nome preso da una corsa di cavalli, la \"Lolly pop\".\nStoria.\nLa prima incarnazione del lecca lecca fu probabilmente creata da uomini preistorici che migliaia di anni fa raccoglievano miele dagli alveari con un bastoncino, cos\u00ec facendo non sprecavano il dolce nettare e non si sporcavano le mani.\nGli archeologi ritengono che gli antichi cinesi, gli arabi e gli egiziani producessero tutti dei confetti di frutta e noci che \"candivano\" nel miele (che fungeva da conservante) e inserivano i bastoncini per facilitare il consumo.\nNel XVII secolo, con lo zucchero che diventava pi\u00f9 abbondante, gli inglesi producevano dei dolcetti di zucchero bollito e vi inserivano dei bastoncini per renderli pi\u00f9 facili da mangiare. \nIn Russia lo zucchero era molto usato nella conservazione, inventando nuove ricette, tra cui la marmellata (\u201c\"varenje\"\u201d), e si diffusero anche gli antenati dei moderni lecca lecca. Chiamati \u201c\"ledenets\"\u201d appaiono per la prima volta nelle cronache del 1489. Questa delizia poteva avere molte forme, anche se poi, col tempo, ha assunto soprattutto quella del gallo, diffusa ancora oggi. Il gallo infatti ha un ruolo magico e rappresenta un uccello regale nelle fiabe russe. All\u2019inizio del XIX secolo, possiamo vedere le stampe popolari dell\u2019epoca che raffigurano i bambini con in mano enormi lecca lecca, mentre gli adulti benestanti preferivano concedersi una caramella pi\u00f9 costosa, il \"Montpensier\".\nGi\u00e0 nel 1905, il proprietario della McAviney Candy Company si era imbattuto casualmente nel lecca-lecca. La compagnia prepar\u00f2 delle caramelle dure bollite che furono mescolate con un bastone, e alla fine del giorno, il proprietario port\u00f2 i bastoncini coperti con le caramelle a casa per i suoi bambini. Tuttavia solo dal 1908 ha iniziato a commercializzare questi \"bastoncini di zucchero usati\". Sempre nel 1908, a Racine, nel Wisconsin, la prima produzione di lecca-lecca automatizzata fu realizzata dalla Racine Confectionary Machine Company che introdusse una macchina che mise caramelle dure sulla punta di un bastone al ritmo di 2400 bastoncini all'ora.\nIntorno al 1912, l'immigrato russo Samuel Born invent\u00f2 una macchina che inseriva bastoncini nelle caramelle. La macchina fu chiamata \"Born Sucker Machine\" e la citt\u00e0 di San Francisco la consider\u00f2 cos\u00ec innovativa che gli assegnarono le chiavi della citt\u00e0 nel 1916. George Smith, proprietario di una societ\u00e0 dolciaria chiamata Bradley Smith Company, si \u00e8 preso il merito di aver inventato il moderno versione del lecca-lecca. "}
{"id": "1562751", "revid": "99882018", "url": "https://it.wikipedia.org/wiki?curid=1562751", "title": "Larin", "text": "Larin (plurale: lari) \u00e8 un gruppo di oggetti usati come monete nelle aree dell'Oceano indiano.\nIl nome viene da Lar, una citt\u00e0 persiana, dove, secondo la tradizione, sarebbero stati prodotti i primi esemplari.\nIl \"larin\" \u00e8 un pezzo di tondino d'argento di ca. 10 centimetri, solitamente piegato in due parti uguali ed a forma di \"C\", anche se ci sono \"larin\" a forma di \"J\", \"I\" o \"S\". Il \"larin\" era punzonato con testo arabo o persiano, solitamente il nome del principe locale. La forma da \"I\" era pi\u00f9 diffusa tra gli Arabi ed i Persiani, mentre le forme a \"J\" ed a \"S\" erano tipiche dell'isola di Ceylon. Questi ultimi erano noti come \"koku risi\" (gancio d'argento) tra i Singalesi.\nIl larin del XVII secolo pesava ca. 4,75 grammi. La valutazione era di 5,5 larin per un pezzo da otto spagnolo.\n\"Larin\" \u00e8 la radice da cui deriva il nome del Lari georgiano e del Laari delle Maldive."}
{"id": "1562753", "revid": "1718925", "url": "https://it.wikipedia.org/wiki?curid=1562753", "title": "Andare a Canossa", "text": "L'espressione andare a Canossa nacque in riferimento all'umiliazione di Canossa ed \u00e8 entrata da allora nell'uso comune. Essa viene utilizzata anche in altre lingue, come in quella tedesca (\"nach Canossa gehen\"), in inglese (\"go to Canossa\"), in francese (\"aller \u00e0 Canossa\") e in ebraico (\"\u05dc\u05dc\u05db\u05ea \u05dc\u05e7\u05e0\u05d5\u05e1\u05d4\").\nEtimologia.\nL'espressione deriva dal noto fatto storico e significa \"umiliarsi, piegarsi di fronte a un nemico, ritrattare, ammettere di avere sbagliato, fare atto di sottomissione\". \nEssa trae le sue origini dall'avvenimento occorso a Canossa nel rigido inverno del 1077, allorquando l'imperatore Enrico IV attese per tre giorni e tre notti, scalzo e vestito solo di un saio, prima di essere ricevuto e perdonato dal papa Gregorio VII, con l'intercessione di Matilde di Canossa.\nCitazioni.\nNel XIX secolo l'espressione assunse un significato politico, rappresentando la sottomissione della Germania a un potere straniero quale la Santa Sede. Nel 1872 Otto von Bismarck, cancelliere del neoproclamato Impero tedesco, durante il cosiddetto \"Kulturkampf\" che lo oppose alla Chiesa cattolica, in un famoso discorso dichiar\u00f2: \u00abnoi non andremo a Canossa, n\u00e9 con il corpo n\u00e9 con lo spirito\u00bb (\"nach Canossa gehen wir nicht \u2013 weder k\u00f6rperlich noch geistig\"), volendo affermare che la Germania non avrebbe accettato nessuna interferenza esterna in ambito politico, religioso e culturale."}
{"id": "1562755", "revid": "2153076", "url": "https://it.wikipedia.org/wiki?curid=1562755", "title": "Destination (Ronan Keating)", "text": "Destination \u00e8 il secondo album del cantante irlandese Ronan Keating. \u00c8 stato distribuito in tutto il mondo a partire dal 20 maggio 2002 dalla Polydor Records. l'album \u00e8 arrivato alla posizione #1 nella classifica inglese ed \u00e8 stato certificato doppio Disco di platino."}
{"id": "1562758", "revid": "1543377", "url": "https://it.wikipedia.org/wiki?curid=1562758", "title": "Milanello", "text": "Milanello \u00e8 il centro sportivo di allenamento del club calcistico del Milan.\nLa struttura fu inaugurata nel 1963 per volere del presidente Andrea Rizzoli, e riammodernata nei primi anni della presidenza di Silvio Berlusconi. Si tratta di un centro di allenamento moderno e funzionale, che il Milan utilizza per preparare le proprie partite, e in cui la prima squadra trascorre tutto il periodo della preparazione estiva.\nNel corso degli anni ha inoltre ospitato i ritiri della nazionale italiana, anche in vista di eventi importanti come il campionato d'Europa.\nIl nome del centro \u00e8 stato poi utilizzato per la \"mascotte\" rossonera, un diavoletto, creata nel febbraio 2006.\nStoria.\nIl centro sportivo di Milanello nacque per volere dell'allora presidente milanista Andrea Rizzoli: progettato dall'architetto Viani e dall'ingegner Crescentini, fu il primo centro interamente dedicato alla preparazione atletica della squadra. Fu inaugurato nel 1963.\nRizzoli gi\u00e0 sapeva di abbandonare la societ\u00e0, eppure volle comunque omaggiare la squadra con un centro sportivo giudicato all'avanguardia sin da quando fu costruito. In principio, il fatto che la struttura si trovasse abbastanza distante dal centro di Milano fu una caratteristica poco apprezzata dai calciatori rossoneri, soprattutto quelli che avevano famiglia.\nNel primo periodo di presidenza Berlusconi fu soggetto a una ristrutturazione che lo forn\u00ec di ulteriori servizi quali ad esempio piscine, palestre, e una cosiddetta \"gabbia\" voluta dall'allora allenatore Arrigo Sacchi.\nAl di fuori delle esigenze del Milan, il centro di Milanello ha inoltre ospitato diverse volte la preparazione della nazionale italiana in vista di manifestazioni internazionali, quali ad esempio i campionati europei di , e .\nCaratteristiche.\nSituato a Carnago, nel Varesotto, e distante 45\u00a0km da Milano, ossia la citt\u00e0 rappresentata dalla societ\u00e0 rossonera, Milanello si estende su una superficie di m\u00b2.\nLa \"location\" in cui \u00e8 situata la struttura venne scelta in quanto immersa nel verde e nella tranquillit\u00e0, distante dai centri abitati; nel bosco del centro sportivo \u00e8 stato ricavato un sentiero, il quale si sviluppa per circa 1.200 metri ed \u00e8 utilizzato durante la stagione sia per la preparazione fisica (attraverso corsa e bicicletta), sia per il recupero di calciatori infortunati. All'entrata del centro sportivo, dal 1979 \u00e8 posta una scultura astratta a omaggio e ricordo dello storico allenatore rossonero Nereo Rocco, realizzata dallo scultore e pittore Pino Maiorca.\nMilanello dispone di 6 campi da gioco regolamentari, uno in erba sintetica (35 metri x 30), di un campo coperto con fondo sintetico (42 metri per 24) e di un campetto esterno, denominato \"gabbia\", dentro il quale ci si pu\u00f2 allenare a migliorare velocit\u00e0 di esecuzione e reattivit\u00e0: la gabbia consiste in un campo di gioco dalle dimensioni ridotte con fondo in erba in cui si gioca senza sosta, con il pallone sempre in movimento per favorire appunto la velocit\u00e0 di esecuzione; \u00e8 delimitata da un muro alto 2,30 metri sormontato da una recinzione alta 2,50 metri.\nNel centro sportivo \u00e8 presente una palazzina (il corpo principale del centro) a due piani e un seminterrato in cui grazie alle 45 camere riposano i giocatori nei giorni di ritiro prima delle partite e in cui vi si pu\u00f2 trovare un ristorante, un bar, una sala TV, una sala biliardo, e la sala del camino per accogliere i giornalisti per le interviste (oltre a una lavanderia, una stireria e un centro medico). Nella palazzina, al piano superiore vi sono uffici e alloggi per tecnici e giocatori, in quella inferiore gli studi medici e la sala riunioni (con 56 posti a sedere), nella quale si svolgono le riunioni pre-partita e le conferenze stampa. Inoltre, grazie a una successiva ristrutturazione durante i primi anni della presidenza Berlusconi, il centro sportivo conta anche palestre, stanze mediche e una foresteria allo scopo di ospitare anche alcuni calciatori della Primavera provenienti da diverse parti d'Italia o dall'estero.\nNel 2005 viene ristrutturato l'edificio esistente adibito a palestra e, proprio accanto, inaugurata una nuova zona piscine, dotata di quattro vasche di dimensioni diverse e tutte adibite alla idrokinesiterapia, la riabilitazione muscolare attraverso l'immersione in acqua. Due anni dopo viene costruita una pista di sabbia lunga cento metri, per il potenziamento muscolare e il recupero degli infortunati.\nTra il 2008 e il 2010 sono stati realizzati ulteriori lavori di ammodernamento e ampliamento che hanno interessato l'edificio principale di Milanello e la palestra adiacente all'area piscine. La nuova palestra, completamente rinnovata, mette a disposizione dei calciatori nuove e tecnologiche attrezzature fornite da Technogym.\nMilanLab.\nDal 2002 Milanello ospita inoltre il centro medico MilanLab, finalizzato alla prevenzione degli infortuni e volto a creare programmi personalizzati per ciascun calciatore. Nel 2009, uno studio condotto dal club rivel\u00f2 che nel triennio precedente il lavoro del centro aveva consentito di ridurre all'incirca del 90 % gli infortuni non dovuti a traumi di gioco.\nNonostante la specializzazione della struttura non sono mancate controversie circa il mancato recupero da infortuni, oltre che attriti tra calciatori e medici riguardo ai programmi di cura."}
{"id": "1562765", "revid": "287204", "url": "https://it.wikipedia.org/wiki?curid=1562765", "title": "L'Invitation aux images", "text": "L'Invitation aux images \u00e8 un film Tv canadese della durata di 52 minuti, diretto da Jocelyn Barnab\u00e9, trasmesso il 3 novembre 2003 a cura di Delphis TV e Cin\u00e9F\u00eate e prodotto a cura di InformAction Films Inc.. &lt;br&gt;\nSi tratta di un documentario realizzato in onore del quarantesimo anniversario dell'archivio del cinema conservato nella cineteca \"qu\u00e9b\u00e9coise\" ispirato ad insegnare la storia del cinema ma anche a promuoverla rivelando alcuni dei contenuti dell'archivio conservati sin dal 1963 attraverso i 5 personaggi che rispondono alla richiesta dell'archivista.\nTrama.\nA seguito dell'invito fatto da un ipotetico archivista (l'attore canadese Roy Dupuis) della cinemateca \"qu\u00e9b\u00e9coise\" che ben incarna lo spirito del luogo, quattro personalit\u00e0 del mondo del cinema \"qu\u00e9b\u00e9coise\" ed un bimbo curioso partono alla ricerca dei tesori che la cineteca nasconde e protegge da ben quarant'anni. Ci\u00f2 che man mano scoprono sono l'industria del cinema, la storia delle nostre storie, la raccolta delle nostre memorie ed anche una parte di se stessi perch\u00e9 senza la cineteca sarebbe un intero lato della nostra vita collettiva che verrebbe irrimediabilmente danneggiato dalla polvere della dimenticanza."}
{"id": "1562767", "revid": "124187927", "url": "https://it.wikipedia.org/wiki?curid=1562767", "title": "Brassica oleracea", "text": "Il cavolo (Brassica oleracea ) \u00e8 una pianta appartenente alla famiglia delle Brassicacee.\nDescrizione.\n\"Brassica oleracea\" \u00e8 una pianta biennale che forma in genere una rosetta di foglie durante il primo anno di vita. Il secondo anno si forma una infiorescenza pi\u00f9 o meno alta che porta numerosi fiori gialli a quattro petali. Oltre che per l'alimentazione umana i cavoli delle diverse cultivar vengono utilizzati come foraggio o pianta ornamentale.\nVariet\u00e0.\nLa pianta \u00e8 coltivata da lunghissimo tempo e nel corso dei secoli ne sono state selezionate molte variet\u00e0 e cultivar. La forma selvatica dalla quale hanno avuto origine tutte queste tipologie (talvolta indicata come \"Brassica oleracea subsp. oleracea\"), \u00e8 originaria delle coste atlantiche dell'Europa occidentale.\nLe cultivar sono suddivise nei seguenti gruppi:\nA livello tassonomico le variet\u00e0 \"botrytis\" (cavolfiore e il broccolo romanesco) e \"italica\" (cavolo broccolo) sono considerate afferenti alla specie Brassica cretica\nIl cavolo cinese e il cavolo di Pechino sono in realt\u00e0 cultivar della specie \"Brassica rapa\", mentre i broccolini sono un ibrido creato in Giappone.\nImpiego in cucina.\nLe diverse variet\u00e0 di cavoli hanno numerosi impieghi in cucina. Sono molto usati nella cucina italiana, e anche in quella europea e asiatica, sia crudi sia cotti. Per ciascuna variet\u00e0 esistono ricette e utilizzi particolari.\nPropriet\u00e0.\nIl cavolo \u00e8 pianta utilizzata anche in ambito alimentare.\nIl cavolo ha modesto contenuto nutrizionale, con modeste quantit\u00e0 di glucidi e ancor meno di proteine.\nPer i composti minerali, e microelementi presenti in ampia variet\u00e0, \u00e8 per\u00f2 molto utile per ricostituire le riserve minerali dell'organismo.\nPer l'elevato contenuto in fibre e per la presenza di parte cellulare vegetale ha elevato potere saziante, (pur non essendo cibo equilibrato), se unito, come \u00e8 tradizione, con legumi, o carboidrati (pane o pasta).\nPer i suoi effetti di ricostruzione vitaminica, rimineralizzante, e soprattutto promotrice il movimento intestinale svolge azione preventiva di molti tumori (soprattutto intestinali), e costituendo massa diluente e tampone chimico, combatte le ulcere gastro duodenali.\nPer la netta azione osmotica delle foglie fresche, queste sono usate per disinfiammare le contusioni.\nI pi\u00f9 importanti composti minerali contenuti sono zolfo, calcio, fosforo, rame, iodio, selenio, magnesio.\nTutti i cavoli (soprattutto se freschi) sono ricchi di vitamine, soprattutto vitamina B1, e vitamina C.\nC'\u00e8 un antico proverbio che dice \u201ci cavoli sono sempre in mezzo\u201d.\nQuasi tutte le crucifere, (o Brassicaceae), hanno mostrato una straordinaria capacit\u00e0 di raccogliere, e fissare nei propri tessuti, i minerali contenuti nel suolo, spesso essenziali per l'alimentazione umana, ma anche metalli pesanti, che spesso sono tossici, quali cromo, piombo, arsenico, cadmio.\nPer tale uso sono state usate coltivazioni di altre piante di tale famiglia su suoli inquinati da tali metalli, per depurarli; i metalli pesanti sono poi estratti e concentrati.\nColtivando piante di cavolo a scopo alimentare \u00e8 bene assicurarsi che i suoli non siano inquinati da tali metalli.\nPerch\u00e9 i cavoli hanno un cattivo odore.\nQuando vengono cotti, tutti i cavoli emanano un cattivo odore perch\u00e9 sono ricchi di composti di zolfo, che vengono liberati dalla cottura.\nI solfuri, in gran parte isotiocianato di metile, svaniscono al 90% dopo 8 minuti di cottura, e l'estrazione \u00e8 totale dopo 16 minuti.\nTuttavia, tutti i cavoli contengono anche sostanze nutrizionali molto utili, per le quali \u00e8 stato ipotizzato anche una funzione di prevenzione del cancro. Poich\u00e9 tali sostanze si disperdono con la cottura, suggeriscono di cuocerli nella pentola a pressione, in modo da ridurre sia il tempo di cottura sia la perdita di tali sostanze, ottenendo anche una minor diffusione di cattivi odori.\n\u00c8 molto utile, nei casi in cui \u00e8 possibile (ad esempio in insalata e nei crauti) usare anche i cavoli non cotti, dato che essi contengono in condizione non modificata sostanze utili (anche composti dello zolfo), e vitamine (infatti alcune vitamine, come la vitamina C, si degradano con la cottura).\nIl cavolo e le colonizzazioni.\nCon la scoperta dell'America cominci\u00f2 l'epoca dei viaggi navali su lunghe distanze, tale fatto pose una drammatica questione: come contrastare lo scorbuto.\nCon la navigazione costiera, la assenza da terra ricorreva solo per pochi giorni, e il cibo fresco durava abbastanza bene per tale periodo, non si erano mai verificati casi di malattia particolari.\nInvece navigando per lunghi periodi senza toccare terra, e senza cibi freschi, si mostrarono subito, nei marinai, gravissimi problemi di tipo organico, nervoso, gastrico, rivelatesi poi come \"carenza di vitamina C\", (le scorte di vitamina dell'organismo, se non ri-alimentate si esauriscono piuttosto rapidamente).\nSi not\u00f2 che tali sintomi, che portavano alla morte certa, erano scongiurati se nella dieta erano presenti agrumi, ma soprattutto cavoli, (reperibili con facilit\u00e0 anche nei paesi nordici).\nBen presto tutte le navi oceaniche ebbero a bordo una grossa scorta di cavoli freschi, che permetteva, grazie a quella verdura fresca, ricca di vitamina C (la vitamina C si degrada con la cottura), di poter fare viaggi di molte settimane senza toccare terra. Nella soste a terra, in qualsiasi posto del mondo, erano poi ricercati i cavoli, (o piante analoghe della stessa famiglia, o agrumi, secondo la latitudine) per ricostruire le scorte.\nGrazie ai cavoli e agli agrumi la colonizzazione giunse rapidamente in ogni angolo del mondo.\nSempre grazie alle scorte di cavoli divennero possibili nel 1700 e 1800 le campagne di pesca di mesi in mare aperto delle navi baleniere, che in poche decine di anni provocarono lo sterminio di cetacei e di foche raggiungendo tutti i distretti degli oceani del pianeta."}
{"id": "1562771", "revid": "154893", "url": "https://it.wikipedia.org/wiki?curid=1562771", "title": "Saluto (moneta)", "text": "Saluto (o \"Salut\") \u00e8 il nome di diverse monete coniate in diversi paesi europei.\nNapoli.\nA Napoli, per la prima volta furono coniati da Carlo I d'Angi\u00f2 (1266-1285) dei carlini nei due metalli che presero il nome di \"saluto d'oro\" ed un \"saluto d'argento\". Il termine fa riferimento all'annunciazione presente sulla moneta.\nSaluto d'oro.\nIl saluto d'oro (ufficialmente carlino d'oro) era una moneta da 4,44 g a 24 K. Il valore era di 5 tar\u00ec d'oro del reale e dell'augustale. \nIl saluto fu emesso a Napoli da Carlo I d'Angi\u00f2 nel 1278. A Roma erano cambiati per 372 provisini.\nQuando i tipi furono modificati da Carlo II d'Angi\u00f2 che al posto dell'Annunciazione mise la croce gigliata, il saluto prese il nome di gigliato.\nSaluto d'argento.\n\u00c8 il nome della moneta con gli stessi tipi della precedente: stemma degli Angioini (croce di Gerusalemme e gigli) al dritto e Annunciazione al rovescio.\nFu coniato anche il mezzo saluto d'argento. Il saluto d'argento pesava 3,395 grammi, valeva 1/14 del saluto d'oro, e era diviso in 10 grana.\nSaluto in Francia ed Inghilterra.\nIn Francia il saluto (\"Salut d'or\") fu battuto da Carlo VI (1380-1422) e Carlo VII (1422-1461). Pesava come il franco a cavallo, cio\u00e8 3,875 grammi.\nAnche in Inghilterra fu battuta una moneta con questo nome, simili a quelle francesi, da Enrico V nel 1422 e da Enrico VI in qualit\u00e0 di re di Francia. \nI re inglesi infatti dopo la battaglia di Agincourt del 1415 erano diventati eredi al trono di Francia."}
{"id": "1562776", "revid": "122942259", "url": "https://it.wikipedia.org/wiki?curid=1562776", "title": "Liceo", "text": "Il termine liceo, dal greco \"\u03bb\u03cd\u03ba\u03b5\u03b9\u03bf\u03c2\" o \"\u03bb\u03cd\u03ba\u03b9\u03bf\u03c2\", pu\u00f2 riferirsi a:"}
{"id": "1562778", "revid": "83531", "url": "https://it.wikipedia.org/wiki?curid=1562778", "title": "Bat Masterson", "text": "Biografia.\nIl padre Thomas Masterson e la madre Catharine Mc Gurk ebbero sette figli dei quali \"Bat\" fu il secondo. Nel 1861 tutta la famiglia si rec\u00f2 dal Canada nello Stato di New York in cerca di lavoro. Negli anni seguenti \"Bat\", insieme ai suoi fratelli ed ai genitori si spost\u00f2 ancora verso l'ovest dove, essendo in atto la migrazione di massa che stava portando alla colonizzazione di quelle terre, le possibilit\u00e0 di lavoro erano maggiori. Nel 1869 si stabil\u00ec a Wichita, una \"cittadina del bestiame\" nella contea di Sedgwick del Kansas.\nPoi, nel 1871, assieme ai fratelli Ed e Jim, trov\u00f2 lavoro come cacciatore di bisonti. Questa occupazione era all'epoca assai remunerativa poich\u00e9 vi era una grande richiesta non solo delle pelli ma anche della carne necessaria a nutrire le migliaia di operai che lavoravano alle ferrovie\nallora in costruzione.\nIl 27 giugno 1874 partecip\u00f2 alla famosa battaglia di Adobe walls contro i guerrieri Kiowa e Comanche che cercavano di contrastare lo sterminio dei bisonti, la loro risorsa di vita fondamentale. Nello stesso anno si spost\u00f2 a Dodge City e si arruol\u00f2 nell'Esercito come guida sotto il colonnello Nelson Miles e partecip\u00f2 a varie azioni contro i Cheyenne. Nel 1875 lavor\u00f2 ancora come cacciatore e conducente di carri.\nFin da quando era arrivato nel West si era distinto per la sua eccezionale abilit\u00e0 di tiratore. Famoso fu il suo scontro avvenuto in Texas con un caporale dell'Esercito, Melville King, per ragioni di giuoco, che si concluse con l'uccisione del militare e l'assoluzione di \"Bat\" che aveva agito per legittima difesa.\nMasterson torn\u00f2 successivamente nel Kansas dove si arruol\u00f2 nella Polizia di Dodge City. Nel 1877 fu eletto sceriffo della contea di Ford dove riusc\u00ec ad arrestare la banda di Rudabaugh-Rourke al completo. Segu\u00ec una lunga serie di arresti da lui operati in vari stati dell'Ovest, durante i quali egli cerc\u00f2 sempre di ricorrere alle armi il meno possibile.\nPer questo godette sempre della stima dei concittadini: il suo carattere flemmatico e bonario, il sangue freddo e l'abilit\u00e0 di tiratore ne fecero un uomo di legge ideale.\nDiventato giornalista mor\u00ec a New York, al tavolo di lavoro, per un attacco cardiaco.\nGiornalista ed ultimi anni.\nFino dal 1885 \"Bat\" scrisse vari articoli per il \"Vox Populi\" un giornale di Dodge. Trasferitosi a New York nel 1902, dopo un'altra breve esperienza nella Polizia, si dedic\u00f2 ancora al giornalismo descrivendo le sue esperienze nell'Ovest sul \"New York Morning Telegraph\". Essendo stato amico o almeno conoscente di altri uomini della \"frontiera\", a loro volta divenuti leggendari (come Wyatt Earp, Doc Holliday ecc.), pot\u00e9 descriverne la personalit\u00e0 e le gesta in articoli che ebbero grande successo. Negli ultimi anni si dedic\u00f2 anche al giornalismo sportivo, soprattutto nel settore del pugilato.\nSi spense nel 1921 e venne sepolto nel Cimitero di Woodlawn, nel borgo newyorkese di Bronx.\nBat Masterson nel fumetto.\nBat Masterson compare nella Saga di Paperon de' Paperoni, nel capitolo 8 bis (\"La prigioniera del fosso dell'agonia bianca\"), ambientato durante la corsa all'oro del Klondike; \u00e8 uno dei personaggi storici che compaiono nel manga di ambientazione western Sam il ragazzo del West e compare nel fumetto Deadwood Dick, ispirato all'opera di Joe R. Lansdale, pubblicato in Italia da Sergio Bonelli Editore."}
{"id": "1562779", "revid": "2048534", "url": "https://it.wikipedia.org/wiki?curid=1562779", "title": "Ragioneria", "text": "La ragioneria \u00e8 una disciplina che si occupa della rilevazione dei fenomeni aziendali e della loro traduzione in scritture contabili, allo scopo di fornire alle direzioni delle aziende o ad altri soggetti interessati le informazioni necessarie per esercitare le funzioni di controllo e di decisione. Il responsabile di tale attivit\u00e0 \u00e8 detto comunemente \"ragioniere\".\nDescrizione.\nLa ragioneria \u00e8 disciplina di semiotica scritturale aziendale (tripartizione in semantica, sintattica e pragmatica).\nAttraverso la \"semantica\" avviene la significazione di risorse e attivit\u00e0 economiche tramite i linguaggi (contabili, letterali, grafici o a macchina).\nSuccessivamente tramite la \"sintattica\" si provvede alla loro rappresentazione tramite le rilevazioni propriamente dette (bilanci semplici, complessi o ultracomplessi).\nInfine la pragmatica polarizza i fini della ragioneria entro le relazioni tra soggetti fruitori delle suddette rilevazioni e le informazioni che ne derivano. Si tratta quindi della pratica dell'economia d'azienda e, riguardando l'intera attivit\u00e0 di questa, ne analizza tutti gli aspetti operativi, comprese le materie inerenti al fisco ed alla finanza.\nLa contabilit\u00e0 \u00e8 un ramo della ragioneria e storicamente ha coinvolto processi dai quali si possono registrare, classificare, ricapitolare, interpretare e comunicare informazioni finanziarie riguardo al commercio; per le aziende pubbliche, generalmente queste informazioni sono pubblicamente accessibili. Per contrastare la contabilit\u00e0 d'amministrazione le informazioni sono usate all'interno di una organizzazione che solitamente \u00e8 accessibile a un gruppo ristretto di persone, gli amministratori. La contabilit\u00e0 d'imposta \u00e8 la contabilit\u00e0 della quale si ha bisogno per aderire alle regolazioni giurisdizionali d'imposta.\nLa rilevazione degli accadimenti aziendali viene normalmente effettuata col metodo della partita doppia che rileva l'evento che d\u00e0 origine alla registrazione sotto i due aspetti economico e patrimoniale. La naturale evoluzione della partita doppia consentita dallo sviluppo delle tecnologie informatiche \u00e8 la partita doppia finanziaria che consente di rilevare anche la componente finanziaria delle rilevazioni contabili."}
{"id": "1562780", "revid": "39900", "url": "https://it.wikipedia.org/wiki?curid=1562780", "title": "Rhinocerotidae", "text": "I Rinocerontidi (Rhinocerotidae ), (dal greco antico \"rh\u012bn\u00f2ker\u014ds\", formato da , \"naso\" e , \"corno\") sono una famiglia di ungulati dell'ordine dei perissodattili. Essa comprende cinque specie viventi, comunemente note come rinoceronti, due africane e tre asiatiche, differenti fra loro, ma con alcune caratteristiche comuni che le rendono immediatamente distinguibili dagli altri animali.\nCaratteristiche generali.\nTutti i rinoceronti hanno una vista debole, una struttura massiccia, con il corpo allungato e le zampe colonnari, una testa grossa sormontata da uno o due corni, che pur essendo estremamente robusti non sono di materiale osseo ma di cheratina, la stessa sostanza di cui sono composti peli e capelli. Sono erbivori ma l'alimentazione varia a seconda della specie.\nLe due specie africane sono il rinoceronte nero (\"Diceros bicornis\") e il rinoceronte bianco (\"Ceratotherium simum\"). Il primo si differenzia per la struttura pi\u00f9 agile, il dorso insellato, le orecchie quasi tonde e, come suggerisce il nome, una colorazione pi\u00f9 scura, anche se non propriamente nera. Il rinoceronte nero \u00e8 inoltre pi\u00f9 piccolo: i maschi misurano circa 3,75 m di lunghezza, 1,5 m di altezza alla spalla e pesano due tonnellate. Inoltre il rinoceronte nero ha un labbro dalla forma a uncino e si nutre delle foglie pi\u00f9 basse degli alberi. Il rinoceronte bianco invece ha il labbro quadrato e si nutre brucando l'erba e inoltre \u00e8 pi\u00f9 grosso: i maschi misurano 3,9-4,5 metri di lunghezza, 1,8-2 metri di altezza al garrese e 2,2-3,6 tonnellate di peso. In effetti, il rinoceronte bianco \u00e8 il pi\u00f9 grosso animale terrestre dopo gli elefanti e insieme all'ippopotamo tanto che pare che esso sia stato chiamato cos\u00ec per un'incomprensione, in quanto invece di \"white\" si volesse chiamarlo \"wide\" (largo, grande). Un'altra fondamentale differenza sta nel temperamento: mentre il rinoceronte bianco \u00e8 pacifico e tranquillo, quello nero pu\u00f2 rivelarsi molto aggressivo ed \u00e8 famoso per le sue cariche furiose contro le jeep e altri autoveicoli nella savana, che spesso vengono seriamente danneggiati. Nel film \"Ma che siamo tutti matti?\" viene mostrato che il rinoceronte africano, quando vede un fuoco, ha l'istinto di correre a spegnerlo con le zampe, comportamento per il quale non esistono prove.\nLe tre specie di rinoceronti asiatici sono meno conosciute. Esse sono il rinoceronte indiano, il rinoceronte di Giava e il rinoceronte di Sumatra.\nStatus.\nI rinoceronti africani erano circa 160.000 nel 1970, ma la loro consistenza numerica \u00e8 da anni ridotta a circa 10.000, per la maggior parte rinoceronti bianchi, mentre i rinoceronti neri sono stati in larga parte sterminati. Le cause di questo drastico calo nel numero di esemplari vanno ricercate nella caccia da parte dell'uomo.\nI rinoceronti erano assai diffusi in Africa come anche in Asia meridionale, ma il contatto con gli uomini europei decisi a cacciarli fu per essi drammatico. Infatti la strategia di difesa che adottano questi animali non \u00e8 la fuga che potrebbero efficacemente attuare grazie alle doti di velocit\u00e0 e agilit\u00e0, bens\u00ec la carica frontale contro l'aggressore. Un comportamento decisamente controproducente contro armi precise e potenti come i fucili da caccia grossa di cui erano dotati i nuovi cacciatori europei.\nFino a non molti decenni fa si cacciavano i rinoceronti soprattutto per scopo di intrattenimento nei safari di caccia grossa (vi furono cacciatori che uccisero oltre mille esemplari). Successivamente prevalse invece il bracconaggio per motivi economici, il cui scopo principale \u00e8 impadronirsi del corno del rinoceronte, utilizzato dagli arabi per fare impugnature di pugnali pregiati e dai cinesi nelle ricette di medicina tradizionale, che gli attribuisce doti da afrodisiaco.\nIl bracconaggio ha provocato una strage di questi animali, che sono efficacemente protetti quasi esclusivamente in Sudafrica, paese nel quale vivono solo popolazioni di rinoceronte bianco; questo spiega perch\u00e9 il numero dei rinoceronti bianchi sia adesso maggiore di quello degli altri tipi.\nIl rinoceronte asiatico \u00e8 pi\u00f9 prossimo all'estinzione di quello africano. Restano poco pi\u00f9 di duemila rinoceronti indiani, da 300 a 350 rinoceronti di Sumatra e una cinquantina di rinoceronti di Giava. Tutti sono stati cacciati per le loro corna.\nEvoluzione.\nI rinoceronti appartengono al gruppo di Perissodattili noti come Ceratomorfi (Ceratomorpha). Questo gruppo, nel Terziario inferiore, era estremamente diversificato e comprendeva diverse famiglie di erbivori primitivi, tra cui Isectolophidae, Deperetellidae, Lophialetidae e Helaletidae, che forse diedero origine ai tapiri. Assieme a questi piccoli animali incominciarono a svilupparsi gli antenati dei rinoceronti, come \"Hyrachyus\" e \"Breviodon\". Queste forme primitive includevano erbivori poco specializzati della taglia di una pecora, e vengono classificate nella superfamiglia Rhinocerotoidea. Da questi animali si svilupparono gli Aminodontidi (Amynodontidae, come \"Metamynodon\" e \"Cadurcotherium\"), pesanti erbivori simili a ippopotami vissuti principalmente nell'Oligocene (da 35 a 25 milioni di anni fa) e gli Iracodontidi (Hyracodontidae), snelli e veloci, dalla corporatura simile a quella di un pony. Un'ulteriore evoluzione degli iracodontidi port\u00f2 alla comparsa dei pi\u00f9 grandi mammiferi terrestri, gli asiatici Indricoteri (gen. \"Paraceratherium\"), lunghi anche otto metri.\nI veri rinoceronti (Rhinocerotidae) apparvero nell'Eocene medio, con forme ancora piccole e primitive ma che gi\u00e0 anticipavano le successive specie di dimensioni maggiori. Tra questi antichi progenitori sono da ricordare gli americani \"Teletaceras\" e \"Uintaceras\" e soprattutto \"Protaceratherium\" e \"Epiaceratherium\", rinvenuto anche in Veneto. Il primo rinoceronte di gran mole \u00e8 \"Trigonias\", dell'Eocene superiore e dell'Oligocene: ancora sprovvisto di corno, questo animale era gi\u00e0 di forme pesanti; un'altra forma simile era \"Subhyracodon\". Nel corso dell'Oligocene i rinoceronti si diffusero in Asia, Europa, Africa e America del Nord. In particolare, grande sviluppo ebbe un gruppo di rinoceronti dalle zampe lunghe abituati a vivere nelle praterie: gli Acerateri (Aceratheriini), tra cui \"Aceratherium\", \"Chilotherium\", \"Mesaceratherium\", \"Hoploaceratherium\", \"Plesiaceratherium\" e \"Aphelops\", che sopravvissero fino al Pliocene (circa quattro milioni di anni fa); una forma particolare, \"Peraceras\", era dotata di zampe corte. Un altro gruppo, dalle caratteristiche diametralmente opposte, fu quello dei Teleocerati (Teleoceratini), come \"Teleoceras\", \"Brachydiceratherium\", \"Diaceratherium\", \"Prosantorhinus\" e \"Brachypotherium\", che svilupparono corporatura e modo di vita simile a quello degli ippopotami. Un altro tipico rinoceronte oligocenico fu \"Ronzotherium\".\nNel corso del Miocene prosperarono anche altri tipi di rinoceronti dotati di una dentatura adatta alle fibre dure, gli Elasmoteri (Elasmotheriinae), come \"Diceratherium\", \"Menoceras\", e i pi\u00f9 specializzati \"Iranotherium morgani\", \"Ningxiatherium\", \"Victoriaceros kenyensis\", \"Ougandatherium napakense\" e \"Sinotherium\", dotati di corna ben sviluppate.\nNel frattempo si stavano evolvendo anche rinoceronti di tipo moderno (per esempio \"Rusingaceros\"): l'asiatico \"Gaindatherium\" del Miocene pu\u00f2 essere considerato un antenato dell'odierno genere \"Rhinoceros\". Nel Pliocene e Pleistocene grande diffusione ebbe il genere \"Dicerorhinus\", attualmente rappresentato dal solo rinoceronte di Sumatra (\"Dicerorhinus sumatrensis\"), e l'affine \"Stephanorhinus\", forse derivati da \"Lartetotherium\" del Miocene. I primi esemplari di rinoceronti africani (generi \"Diceros\" e \"Ceratotherium\") comparvero nel Pliocene.\nI mutamenti climatici di fine Pliocene portarono all'estinzione dei Teleocerati e degli Acerateri, mentre gli Elasmoteri si specializzarono sempre pi\u00f9 fino a dare vita, nel Pleistocene medio, all'elasmoterio (\"Elasmotherium sibiricum\"), dotato di un corno alto fino a due metri. Le glaciazioni finirono per fare estinguere anche la maggior parte dei rinoceronti di clima caldo di Europa e Asia, ma permisero la comparsa del rinoceronte lanoso (\"Coelodonta antiquitatis\"), caratteristico dell'Asia e dell'Europa e adattatosi ai climi pi\u00f9 rigidi. La fine delle glaciazioni fece estinguere anche questo gigante.\nTassonomia.\nLa famiglia Rhinocerontidae, comprese anche le specie estinte, viene cos\u00ec classificata:\nFilogenesi rinocerontidi attuali.\nAlbero filogenetico delle cinque specie viventi della famiglia Rhinocerontidae costruito su basi molecolari:"}
{"id": "1562787", "revid": "1632387", "url": "https://it.wikipedia.org/wiki?curid=1562787", "title": "Hippopotamus amphibius", "text": "L'ippopotamo (\"Hippopotamus amphibius\") \u00e8 un grosso mammifero erbivoro africano. \u00c8 una delle due specie ancora viventi della famiglia Hippopotamidae (altre due si sono estinte in tempi recenti).\nOrigine del nome.\nIl nome generico \"Hippopotamus\" (da cui l'italiano \"ippopotamo\") \u00e8 una forma latinizzata , composto . Il nome specifico \"amphibius\" \u00e8 una forma latinizzata .\nEvoluzione e storia.\nSi \u00e8 a lungo ritenuto che la famiglia degli ippopotami avesse origine dallo stesso ceppo da cui derivano, da un lato, i suidi (maiali, cinghiali ecc.) e, dall'altro, i ruminanti (per esempio, cervidi e bovidi).\nGli studi pi\u00f9 recenti sulle origini degli ippopotamidi suggeriscono che ippopotami e cetacei condividano un antenato comune semi-acquatico che si sarebbe differenziato dagli altri Artiodattili circa 60 milioni di anni fa, per poi dar vita, circa 54 milioni di anni fa, a due branche distinte, da una delle quali si evolsero i cetacei, probabilmente a partire dalla proto-balena \"Pakicetus\" e da altri Archaeoceti.\nSu tali basi gli ippopotami avrebbero maggiori affinit\u00e0 con le balene di quante non ne abbiano con gli altri artiodattili.\nNell'era terziaria dovevano esistere diverse specie di ippopotami, dalle quali sono discese le uniche due che ancora sopravvivono ai nostri giorni: l'ippopotamo anfibio (\"Hippopotamus amphibius\") e l'ippopotamo pigmeo (\"Hexaprotodon liberiensis\"), che \u00e8 rimasto pi\u00f9 vicino alle forme antiche. L'area di distribuzione di queste due specie mette in evidenza come attualmente esse tendano a ridursi.\nTra la fine del Pliocene e l'inizio del Pleistocene, 2-3 milioni di anni fa, numerose specie di ippopotami vivevano in Asia (compreso lo Sr\u012b Lanka), in Europa e in Africa (compreso il Madagascar), l'unico continente in cui sono sopravvissute. Tre o quattro di esse, tra cui \"Hippopotamus gorgops\", che viveva in acque pi\u00f9 profonde di quelle frequentate dall'ippopotamo anfibio attuale, abitavano nelle stesse regioni. Solo anni or sono, l'ippopotamo sguazzava ancora negli ampi corsi d'acqua di quei territori che oggi costituiscono l'Inghilterra. Creta e Cipro hanno ospitato, fino a anni fa, un ippopotamo (\"Hippopotamus minutus\"). Gli scavi condotti tra il 1980 e il 1987 a Cipro hanno infatti portato alla luce resti di ippopotami insieme con tracce di attivit\u00e0 umana: potrebbe forse esser stato l'uomo ad accelerare la scomparsa di quest'animale dalle isole del Mediterraneo orientale. Anche in Madagascar sono stati trovati resti di piccoli ippopotami (\"Hippopotamus lemerlei\" ed \"Hippopotamus madagascariensis\"), allora gli unici ungulati nativi dell'isola, e vivevano ancora fino a 2000 anni fa circa. Si pensa che un violento mutamento di clima ne abbia causato la scomparsa, proprio nel momento in cui l'uomo arrivava sull'isola, in un'epoca databile approssimativamente all'inizio dell'era cristiana.\nGli ippopotami abitavano un tempo la bassa valle del Nilo. Per gli antichi Egizi, il loro aspetto tondeggiante e massiccio evocava una dea della fecondit\u00e0, e sotto queste sembianze vennero spesso rappresentati nei bassorilievi.\nOggi in Africa l'ippopotamo ha ancora un ruolo importante nella vita degli uomini, dei fiumi e dei laghi. E non si tratta solo di un ruolo relativo all'alimentazione: questo animale infatti \u00e8 parte integrante della cultura dei gruppi etnici in mezzo a cui vive. Per esempio nel delta del Niger, durante il festival dell'acqua di Owu, alcuni partecipanti si mettono in testa una maschera da ippopotamo.\nCaratteristiche.\nL'ippopotamo ha una lunghezza testa-corpo da 3,30 a ed \u00e8 alto al garrese 1,50\u00a0m; il peso va da 1,4 a (i maschi sono nettamente pi\u00f9 grossi delle femmine), ma alcuni esemplari particolarmente grandi possono raggiungere i 3500-4500 kg. Si registra una pressione mascellare di circa 77\u00a0kg/cm\u00b2 (1500 psi) e una pressione complessiva del morso pari a quasi 800 kg forza (8000 N).\nL'ippopotamo ha un aspetto tozzo: le zampe sono corte, la testa \u00e8 grande e prominente, proporzionata al grosso corpo glabro e di forma cilindrica. Nonostante la mole e la curiosa struttura corporea, questo animale \u00e8 per\u00f2 piuttosto agile. In caso di necessit\u00e0 pu\u00f2 caricare \u2013 o scappare \u2013 a circa . Quando esce dall'acqua, sa inerpicarsi facilmente anche su sponde ripide con l'aiuto delle pur corte zampe. La sua goffa andatura \u00e8 la conseguenza di un adattamento improntato alla vita acquatica. La conformazione della testa \u00e8 perfetta per consentire all'ippopotamo di restare immerso a lungo: i grandi occhi, le narici e le orecchie, piccole e mobili, sono situati nella parte superiore del muso e si trovano sullo stesso piano (spesso restano le sole parti visibili). Quando si immerge, le narici e le orecchie si chiudono.\nLa pelle dell'ippopotamo \u00e8 quasi glabra: i soli peli che possiede sono le vibrisse (peli tattili), che ricoprono il largo muso, e i peli rigidi sulla punta della coda.\nL'ippopotamo fa parte dell'ordine degli artiodattili, cio\u00e8 degli ungulati che hanno un numero pari di dita. Le zampe terminano con 4 dita di dimensioni uguali; gli zoccoli somigliano pi\u00f9 a delle unghie. Per nuotare, l'ippopotamo utilizza le zampe. Osservandolo muoversi sott'acqua, per esempio nelle sorgenti Mzima del Parco nazionale Tsavo, in Kenya, dove l'acqua \u00e8 straordinariamente trasparente, si direbbe che stia volando. La sua densit\u00e0 corporea \u00e8 di poco superiore a quella dell\u2019acqua, per questo cammina delicatamente sul fondo come se saltellasse.\nGli adulti hanno da 36 a 40 denti, perch\u00e9 gli incisivi possono variare da 4 a 6. I canini sono a crescita continua e possono raggiungere i 50 centimetri di lunghezza per 3 chilogrammi di peso nel maschio e un chilogrammo nella femmina. Aguzzi e taglienti, spuntano verso l'esterno come le zanne, costituendo un'arma temibile. Il primo molare, presente nella dentizione di latte, non viene mai rimpiazzato da un dente definitivo. Pu\u00f2 quindi restare a lungo in bocca all'animale poich\u00e9 nessun altro dente lo fa cadere per sostituirlo. A causa della loro gigantesca mole e della forza sbalorditiva gli ippopotami sono considerati come alcuni tra i pi\u00f9 pericolosi animali della Terra. In Africa essi vengono visti come pi\u00f9 pericolosi addirittura dei leoni.\nL'ippopotamo perde molta acqua per evaporazione. Si \u00e8 calcolato che la sua pelle lascia evaporare, su una superficie di 5 centimetri quadrati, 12 milligrammi di acqua in dieci minuti, cio\u00e8 da tre a cinque volte la quantit\u00e0 che si disperde nell'uomo. L'abbondante traspirazione dipende dal fatto che lo strato corneo protettivo \u00e8 molto sottile, e per di pi\u00f9 esso manca di ghiandole sebacee che possano secernere materie grasse per isolare l'animale dai raggi solari. In compenso, la pelle \u00e8 provvista di ghiandole cutanee che producono un liquido vischioso e alcalino, contenente molti sali minerali, che con la luce prende riflessi rossi, dando l'impressione che il corpo dell'animale trasudi sangue. Questa secrezione, che fa da schermo contro la disidratazione quando l'ippopotamo si trova fuori dell'acqua, probabilmente ha anche una funzione cicatrizzante.\nAmbiente naturale ed ecologia.\nLa valle del Nilo ospita ancora gli ippopotami, ma questi non si spingono oltre Khartum, in Sudan. L'ultimo esemplare egiziano \u00e8 stato ucciso nel 1816. Nel XIX secolo gli ippopotami erano presenti fino alla provincia del Capo, oggi essi vivono ancora nello Swaziland e nella Repubblica Sudafricana, ma solo fino alla laguna di Santa Lucia. Entro questi confini (Khartum a nord, provincia del Capo a sud), la loro densit\u00e0 si \u00e8 notevolmente ridotta. L'ippopotamo ha abbandonato il Sahara e le aree limitrofe a causa del cambiamento di clima, ma altrove la sua scomparsa \u00e8 certo da attribuire alla presenza dell'uomo. Alcuni gruppi di ippopotami si sono installati nell'isola di Mafia dopo aver attraversato un braccio di mare: questa piccola isola dell'Oceano Indiano infatti non \u00e8 mai stata attaccata al continente perch\u00e9 \u00e8 separata dalla Tanzania (da cui dista una trentina di chilometri) da acque troppo profonde.\nNei territori interni l'ippopotamo pu\u00f2 vivere fino a 2000 metri di altitudine, dove sembra ben sopportare la temperatura che scende quasi a sul far del mattino durante la stagione secca.\nIn tutti i territori in cui vive, questo animale contribuisce alla sopravvivenza di numerose altre specie e l'apporto all'ecosistema del suo habitat \u00e8 notevole. Spargendo il suo sterco concima infatti le praterie e il fondo dei fiumi, nei quali di conseguenza le creature acquatiche trovano una grande abbondanza di principi nutritivi. Nelle regioni in cui questi animali vivono numerosi, i pesci si riproducono in gran quantit\u00e0 e diversi ungulati utilizzano pascoli altrettanto ben concimati. La densit\u00e0 ideale sarebbe di 7,7 animali per chilometro quadrato. Oltre a ci\u00f2, vi \u00e8 un bell'elenco di specie che utilizzano il dorso di questo animale come luogo \"di soggiorno\": uccelli (ombrette, sgarze, guardabuoi), tartarughe d'acqua dolce e persino piccoli coccodrilli.\nL'abitudine dell'ippopotamo di strappare l'erba raso al suolo nelle sue zone di pascolo contribuisce a evitare gli incendi di savana in un raggio di tre chilometri lungo le sponde dei corsi d'acqua. Oltre a risparmiare le macchie di alberi, quando consuma il pasto, questo animale le preserva cos\u00ec anche dal fuoco: per di pi\u00f9, le piante possono moltiplicarsi e alcune specie che finirebbero per scomparire si conservano in vita. Il che a volte causa seri guai agli ippopotami: infatti alberi e cespugli possono invadere progressivamente i pascoli provocando di conseguenza la scomparsa dell'animale. Lungo le sponde del fiume Mara, in Kenya, si verificano sicuramente dei cicli biologici (cos\u00ec lunghi che \u00e8 difficile seguirli) prateria-foresta-ippopotami: lo sviluppo delle piante fa allontanare gli animali privati dell'erba, ma attira gli erbivori con un regime alimentare meno ristretto, come gli elefanti. Il ciclo pu\u00f2 poi ricominciare: gli elefanti mangiano gli alberi, le cui fasi di ricrescita sono pi\u00f9 lunghe, lasciando posto all'erba che attira gli ippopotami. Attualmente una delle due rive del fiume \u00e8 molto pi\u00f9 boscosa e gli ippopotami sono perci\u00f2 piuttosto rari. A quanto pare, quindi, questi animali potrebbero facilitare la crescita degli alberi divenendo essi stessi responsabili della propria scomparsa.\nPu\u00f2 anche succedere che troppi ippopotami abitino nella stessa regione causando danni considerevoli all'ambiente. Ci\u00f2 \u00e8 accaduto in Uganda negli anni trenta, intorno ai laghi Edoardo e Giorgio. Allora fu deciso di ridurre la densit\u00e0 media da 20 a 8 animali per chilometro quadrato. A partire dal 1957, per 5-6 anni, sono stati uccisi circa mille esemplari l'anno (7000 in tutto), la cui carne, molto pregiata, \u00e8 stata distribuita alle popolazioni locali. Ben presto si sono visti i buoni risultati sul paesaggio: la vegetazione, e in particolare l'erba, ha cominciato a rispuntare. Altri ungulati sono tornati nei pascoli. Quanto agli ippopotami, si \u00e8 osservato che l'et\u00e0 della maturit\u00e0 sessuale era passata da dodici a dieci anni, e che la percentuale di piccoli nati in un anno in ogni gruppo era salita dal 6 al 14 percento, segno evidente di una popolazione in buono stato.\nIn genere un ippopotamo adulto non ha nemici naturali, anche se i piccoli talvolta vengono predati da iene, coccodrilli e leoni. Questi ultimi due possono anche attaccare esemplari adulti, anche se con elevato rischio di morte. Sono registrati casi di coccodrilli che hanno ucciso esemplari adulti grazie al potente morso (anche se spesso con gravi lesioni) e di gruppi di leoni che hanno fatto lo stesso. In alcune aree la pratica pu\u00f2 sembrare addirittura frequente, e ha portato alla nascita di coccodrilli o branchi di leoni \u201cspecializzati\u201d in questa caccia, soprattutto verso le femmine adulte. In altri casi un singolo leone ha attaccato dal retro ippopotami adulti. Questi attacchi possono comunque costare al predatore la vita. Un esempio di questi attacchi, non confermato, potrebbe essere quello di Gustav, il famigerato coccodrillo assassino che si diceva attaccasse abitualmente ippopotami e rinoceronti adulti.\nGli ippopotami sono tra gli erbivori pi\u00f9 aggressivi, assieme al bufalo africano, che pu\u00f2 anch'esso diventare ferocissimo. Sono il maggior pericolo per l'uomo in Africa e talvolta hanno messo in fuga anche elefanti e rinoceronti. In acqua l'Ippopotamo \u00e8 ancora pi\u00f9 veloce e letale: negli anni sessanta, alle foci del fiume Santa Lucia in Sudafrica, un esemplare riusc\u00ec a uccidere uno squalo Mako che lo aveva attaccato. \nSi stima che gli ippopotami siano responsabili di 500-3000 decessi umani per anno, molto spesso su provocazione dell\u2019uomo.\nStruttura sociale.\nGli ippopotami vivono in gruppo su un territorio (lago o fiume) che varia a seconda del genere di superficie d'acqua e della stagione. Lungo le sponde di un fiume, in uno spazio meno esteso, abitano pi\u00f9 animali di quanti se ne radunino in genere sulle rive di un lago: trentatr\u00e9 ippopotami possono spartirsi cento metri del bordo di un fiume, mentre in cento metri di quello di un lago coabitano solo sette esemplari.\nIl regno di un maschio dominante, se \u00e8 costituito da un corso d'acqua, si estende per 50-100 metri, mentre pu\u00f2 raggiungere i 500 metri se \u00e8 formato dalle acque di un lago. Ed \u00e8 proprio il maschio dominante a marcare il territorio: piazzandosi sui bordi, il dorso verso la riva, sparge i suoi escrementi in un raggio di due metri. Questo genere di spettacolo sembra affascinare molto i giovani che vengono ad annusare e, talvolta, a inghiottire gli escrementi del capo.\nFinch\u00e9 gli esemplari giovani, e soprattutto i maschi quasi adulti, adottano un comportamento di sottomissione verso il maschio dominante, tutto va bene; ma se essi tengono la testa alta, un atteggiamento che il capo interpreta sempre come una sfida, possono verificarsi scontri anche mortali. I combattimenti si svolgono tra feroci grugniti, cariche nell'acqua, atteggiamenti intimidatori a fauci spalancate. La mandibola di questo animale pu\u00f2 spalancarsi a 150 gradi e quindi possiede una buona muscolatura. Lo sbadiglio dell'ippopotamo pu\u00f2 essere facilmente confuso con un altro gesto dell'animale, e pu\u00f2 effettivamente divenire una minaccia: quando il maschio ripiega il pi\u00f9 indietro possibile la testa mettendo in mostra tutta la gola in un gesto di sfida per calmare ogni velleit\u00e0 di rivolta interna al gruppo.\nI combattimenti possono essere mortali, ma scontri di questa portata sono rari, perch\u00e9 l'ippopotamo ha molto rispetto per la gerarchia. Uno dei comportamenti sociali pi\u00f9 caratteristici della specie potrebbe chiamarsi \"defecazione di sottomissione\": un esemplare subalterno si gira, tira fuori dall'acqua il fondo della schiena, spruzza ben bene il muso del dominante con i suoi escrementi e li spande tutt'intorno con vigorosi colpi di coda laterali. Chi \u00e8 pi\u00f9 in alto nella scala sociale sollecita questo gesto dai giovani maschi: gira loro intorno, tira fuori le spalle dall'acqua, tenendo la testa inclinata. Ogni esemplare che arricchisce nello stesso modo il mucchio di escrementi porge cos\u00ec il suo \"saluto\" al dominante, facendogli intendere che riconosce il suo posto di comando. In un gruppo possono aver luogo pi\u00f9 di cinque defecazioni di sottomissione all'ora, di cui un terzo viene diretto contro il dominante. Tra gli adulti sono frequenti anche i finti combattimenti, labbra contro labbra.\nDieta e alimentazione.\nL'ippopotamo mangia poco in proporzione al suo peso corporeo. La razione quotidiana di cibo, 40 chilogrammi di erba fresca, \u00e8 pari all'1-1,5 per cento del suo peso, mentre per tutti gli altri ungulati (o animali con gli zoccoli) il fabbisogno giornaliero di alimenti corrisponde al 2,5 per cento del peso. Salvo in casi particolari, le zone di pascolo si trovano in media tra 2,8 e 3,2 chilometri di distanza da un punto d'acqua, ma in caso di carestia l'ippopotamo pu\u00f2 spingersi fino a dieci chilometri, da solo o aggregandosi in piccoli gruppi; durante la stagione secca, questo mammifero \u00e8 anche capace di digiunare per lungo tempo. \u00c8 stato documentato che in caso di penuria di cibo l'ippopotamo si pu\u00f2 comportare da carnivoro spazzino o addirittura da cannibale.\nGli ippopotami possono anche cominciare a cercare il cibo spostandosi per parecchi chilometri lungo il corso d'acqua: per raggiungere la terraferma, notte dopo notte, ripercorrono sempre gli stessi passaggi, che finiscono per essere scavati tanto profondamente da sfondare gli argini.\nL'alimentazione \u00e8 costituita da diverse specie di graminacee dei generi \"Panicum\", \"Urocholora\" o \"Cynodon\". La dieta \u00e8 composta da una decina di graminacee differenti, a seconda dei luoghi. Gli ippopotami sono molto selettivi nelle scelte e preferiscono le specie pi\u00f9 gustose, trascurando le altre. Per esempio, non amano le specie del genere \"Spirobolus\". Il menu varia da regione a regione, in ciascuna delle quali si trovano \"specialit\u00e0\" locali: in una riserva del Natal, nella Repubblica Sudafricana, per esempio, gli ippopotami mangiano soprattutto \"Panicum maximum\" e \"Cynodon dactylon\" (gramigna).\nLa fisiologia digestiva dell'ippopotamo \u00e8 abbastanza particolare. Pur non essendo un ruminante, possiede un enorme stomaco di forma ricurva, suddiviso in quattro cavit\u00e0, il che rallenta il transito degli alimenti e aumenta la loro assimilazione nell'intestino. L'apparato digestivo \u00e8 ben adattato alle sue necessit\u00e0. Esso ospita dei protozoi ciliati, organismi unicellulari che aiutano a digerire la cellulosa dei vegetali. Per questo, l'ippopotamo non ha bisogno di ingerire quotidianamente grandi quantit\u00e0 di cibo.\nIl transito degli alimenti prima nello stomaco e poi nell'intestino dura ventiquattro ore, prolungandosi nelle ore di riposo diurno dell'animale. Forse non tutto il cibo viene digerito nella giornata che segue il pasto notturno: quindi una certa quantit\u00e0 d'erba pu\u00f2 accumularsi nello stomaco, costituendo una preziosa riserva in caso di necessit\u00e0.\nDopo il passaggio dell'ippopotamo, i pascoli sembrano prati ben tosati. Questo mammifero \"taglia\" infatti l'erba alla base con le labbra, che sono rese rigide da uno strato corneo di pelle il cui spessore pu\u00f2 raggiungere i cinque centimetri, strappandola con un rapido movimento della testa.\nIl piccolo ippopotamo comincia a masticare erba accompagnando la madre nelle zone di pascolo durante le spedizioni notturne: allora cammina vicino alla testa della femmina e, se altri giovani nati in parti precedenti sono presenti, questi seguiranno tutti la madre, il pi\u00f9 giovane subito dietro, il pi\u00f9 vecchio chiudendo la fila.\nCiclo vitale.\nGli ippopotami maschi non si riproducono prima dei 6-13 anni, le femmine non sono ricettive prima dei 7-15 anni.\nI piccoli nascono sempre durante la stagione delle piogge, perci\u00f2 i parti avvengono una volta all'anno nelle regioni in cui vi \u00e8 una sola stagione delle piogge, per esempio nell'Africa meridionale; al contrario, dove questa si ripete, come nell'Africa orientale, le nascite si verificano due volte all'anno. Gli accoppiamenti avvengono con un anticipo di 227-240 giorni nella stagione secca. L'estro, ovvero il momento in cui la femmina ha l'ovulazione, dura tre giorni circa. Essa mette al mondo il suo piccolo in acque poco profonde o anche sulla terraferma, in una zona ben riparata dai nemici che vedono nel neonato una preziosa risorsa di carne. Poi lo difende ferocemente dai grandi predatori e dai maschi adulti della sua stessa specie.\nDopo il parto, la femmina resta isolata per una decina di giorni prima di raggiungere il resto del gruppo. Il tasso di mortalit\u00e0 infantile \u00e8 molto elevato: fino al 45 per cento durante il primo anno di vita e del 15 per cento nel secondo. Poi si abbassa in modo considerevole fino al 4 per cento annuo degli adulti.\nIl piccolo resta con la madre fino alla nascita di un fratellino, o anche pi\u00f9 a lungo; capita spesso infatti di incontrare femmine circondate da vari giovani di et\u00e0 diverse.\nIn media le nascite avvengono ogni 24 mesi: 8 mesi di gestazione, un anno di allattamento e quindi altri 4 mesi senza estro, cio\u00e8 di riposo completo. Solo il 10 per cento delle femmine viene fecondato nei pochi giorni, tra il parto e l'allattamento, in cui il ciclo riprende. Raramente nascono dei gemelli.\nLa femmina ha due mammelle inguinali, cio\u00e8 situate molto in basso, vicino all'inguine: il piccolo vi si attacca spesso per la poppata stando sott'acqua, quando la madre \u00e8 in immersione. E comunque poppa in apnea, a narici e orecchie chiuse, anche sulla terraferma.\nI piccoli dell'ippopotamo imparano a nuotare prima che a camminare. Utilizzano il dorso della madre per riposarsi sulla superficie dell'acqua, dato che possono restare in apnea uno o due minuti soltanto, mentre gli adulti resistono facilmente anche cinque minuti.\nLa crescita \u00e8 rapida: alla nascita il peso \u00e8 di circa 30-50 chilogrammi, a un anno \u00e8 di ben 250 chilogrammi.\nA dodici anni viene raggiunta la maturit\u00e0 sessuale, e allora l'ippopotamo diviene un possibile rivale per l'adulto. I dominanti tollerano appena i giovani, ma tutto va liscio se questi, e soprattutto i maschi quasi adulti, assumono un atteggiamento rispettoso nei confronti dei primi; se poi compiono le \"defecazioni di sottomissione\" di rigore, \u00e8 ancora meglio.\nLa longevit\u00e0 va dai trenta ai quarant'anni; la lunghezza media della vita si abbassa se si considera l'elevata mortalit\u00e0 giovanile.\nL'ippopotamo e l'uomo.\nNella mitologia egizia l'ippopotamo era il simbolo della fecondit\u00e0. Oggi esso \u00e8 considerato pregiata selvaggina dall'uomo, che lo ritiene anche un pericolo per le coltivazioni.\nL'ippopotamo pu\u00f2 vivere nelle vicinanze dell'uomo. Ci\u00f2 accade in diverse regioni africane: nelle zone di pesca del Vitshumbi (Repubblica Democratica del Congo), lungo il fiume a N'Djamena (Ciad), a Entebbe (Uganda), ma soprattutto a Bujumbura, la capitale del Burundi. Il 90% della superficie di questo Paese \u00e8 coltivato e la grande fauna \u00e8 quasi del tutto scomparsa. Stranamente, l'ippopotamo \u00e8 restato ed \u00e8 presente anche, in certe stagioni, nel cuore della capitale. Nel Burundi vivono oggi pi\u00f9 di 1500 ippopotami: diversi esemplari si spingono fino a Bujumbura invadendo questa citt\u00e0 durante la notte per brucare i prati artificiali dei parchi cittadini, cos\u00ec fornendo fin troppo concime naturale alle piante ornamentali. Sono talmente invadenti che si \u00e8 dovuto costruire un muro che ne impedisse l'accesso alle piste dell'aeroporto cittadino.\nI canini degli ippopotami anfibi si sviluppano talvolta in modo considerevole (record: 61,5 centimetri) e suscitano notevoli interessi economici. I denti dell'ippopotamo sono particolarmente ricercati da quando \u00e8 stato proibito il commercio dell'avorio d'elefante. Tra il 1950 e il 1954 lungo le sponde del lago Tanganica vennero raccolte 12,5 tonnellate d'avorio di ippopotamo, il che comport\u00f2 la morte di tremila esemplari. La situazione \u00e8 peggiorata dopo il 1990, in seguito alla proibizione di commerciare l'avorio d'elefante: sulle \"piste dell'oro bianco\" dell'ippopotamo ci sono ora troppi cacciatori.\nIncremento demografico vertiginoso e \"fame\" di terre coltivabili hanno causato in Africa l'uccisione di moltissimi ippopotami. Questi animali vivono in territori ricchi d'acqua, a volte irrigabili, che vengono via via destinati a varie colture e piantagioni.\nInoltre gli ippopotami non fanno ovviamente differenza tra una graminacea selvatica e una graminacea coltivata dall'uomo: per limitare i danni alle colture i contadini finiscono per ucciderne in gran numero.\nIn alcune regioni, tuttavia, gli agricoltori hanno cercato di tenere lontano questi voraci erbivori con metodi non violenti. Per esempio i Tonga hanno posto intorno ai campi coltivati recinti di corde e hanno attaccato in vari punti della rete scatole riempite di sassolini: quando un guardiano vede un ippopotamo avvicinarsi, scuote la corda e le sue vibrazioni si propagano lungo tutto il recinto facendo dondolare le scatole. Il tintinnio dei sassi in esse contenute \u00e8 sufficiente a mettere in fuga gli ippopotami.\nAlloctonia.\nUna popolazione di circa 40-60 individui si trova in Colombia nel bacino del fiume Magdalena, sviluppatasi da quattro ippopotami, 3 femmine e un maschio, importati nel suo zoo privato dal narcotrafficante Pablo Escobar e quindi liberati dopo l'uccisione di Escobar avvenuta nel 1993. Aumentati di numero fino a oltre 80 unit\u00e0 e divenuti quindi una minaccia per l'ecosistema, nel 2021 ne \u00e8 stata decisa la sterilizzazione invece dell'abbattimento per impedirne la ulteriore proliferazione, grazie alla graduale estinzione per morte naturale. "}
{"id": "1562790", "revid": "1652635", "url": "https://it.wikipedia.org/wiki?curid=1562790", "title": "Dattero", "text": "Il dattero \u00e8 il frutto commestibile della palma da datteri (\"Phoenix dactylifera\"). \u00c8 un frutto carnoso, oblungo, lungo da 4 a 6\u00a0cm, contenente un \"nucleo\" allungato, segnato con un solco longitudinale. \u00c8 un frutto molto energetico.\nIl giuggiolo (\"Ziziphus jujuba\"), \u00e8 detto anche dattero cinese.\nBotanica.\nBotanicamente, il dattero \u00e8 una bacca. Ci\u00f2 che \u00e8 colloquialmente noto come il \"nucleo\" o \"nocciolo\" del dattero, avvolto nell'endocarpo membranoso, \u00e8 in realt\u00e0 il seme molto duro e corneo. Il frutto non \u00e8 una drupa in quanto lo strato pi\u00f9 interno del frutto (l'endocarpo) \u00e8 membranoso e non legnoso.\nColtivazione.\nAll'interno di una oasi, tutti gli strati vengono sfruttati per ricavare un rapporto tra i suoli fertili di esso. Alcune coltivazioni, attraverso un'agricoltura convenzionale con palma da dattero, presentano problemi sanitari. I fertilizzanti sintetici e i prodotti fitosanitari per la consociazione a livello erbaceo e arbustivo vengono anch'essi assorbiti da palme da dattero e si trovano nella frutta. Il trattamento contro la falena, un parassita di datteri, viene effettuato innaffiandole per via aerea.\nLa palma da dattero comincia a fruttificare a partire dal terzo anno d'et\u00e0 e pu\u00f2 vivere oltre i trecento anni arrivando a produrre, nelle annate migliori, fino a cinquanta chili di datteri.\nAspetti culturali.\nIl termine dattero deriva dal greco antico \u03b4\u03ac\u03ba\u03c4\u03c5\u03bb\u03bf\u03c2 (si legge d\u00e1ktylos), \"dito\", con riferimento alla forma di questo frutto.\nTradizionalmente, i musulmani rompono il digiuno del Ramadan con i datteri.\nSecondo la tradizione musulmana, il dattero \u00e8 il frutto del paradiso, un frutto miracoloso per le sue numerose virt\u00f9 nutrizionali. Nel Corano, \u00e8 menzionato in particolare in Maryam, la diciannovesima \"S\u016bra\" I suoi numerosi benefici legati alla sua composizione sono particolarmente apprezzati nel contesto della gravidanza e del parto per aiutare le donne durante queste fasi della vita.\nValori nutritivi.\nIl dattero fresco, quando raggiunge la maturit\u00e0, \u00e8 un frutto fragile e delicato da trasportare. In parte \u00e8 per questo motivo che viene essiccato (dal 70% di acqua si arriva al 20%). Il suo valore energetico, da essiccato, \u00e8 di 287 kcal per 100 grammi. \u00c8 molto ricco di zuccheri (glucosio, fruttosio e saccarosio). Contiene anche vitamine (B2, B3, B5 e B6), una piccola quantit\u00e0 di vitamina C e sali minerali (potassio e calcio). \u00c8 anche ricco di cromo e fibra.\nI datteri erano l'ingrediente base della diaphoenix, un rimedio della farmacopea marittima occidentale nel diciottesimo secolo.\nI valori nutrizionali dei datteri sono riportati nella tabella a fianco. \nProduzione agricola.\nIn media, ogni anno vengono raccolti oltre 5 milioni di tonnellate di datteri. L'Egitto \u00e8 il pi\u00f9 grande produttore, ma i datteri non vengono esportati: il 90% della produzione viene consumata nel paese di origine, specialmente come mangime per il bestiame: l'Europa \u00e8 principalmente rifornita dal Nord Africa (soprattutto da Algeria e Tunisia).\nNonostante esistano pi\u00f9 di trecento cultivar, la pi\u00f9 diffusa nei mercati europei \u00e8 la \"deglet nour\", di cui l'Algeria \u00e8 noto produttore, essendo originario delle regioni di Biskra.\nIl Marocco ha prodotto a lungo un'altra variet\u00e0, carnosa e semi-morbida, \"Mejhoula\" (termine che significa \"sconosciuto\" o \"anonimo\" in arabo). Ma nel diciannovesimo secolo un'epidemia devast\u00f2 pi\u00f9 di dieci milioni di palme da datteri. Alcune piante furono salvate e trasferite nel sud della California. Per questo motivo il mercato europeo \u00e8 anche rifornito di datteri americani.\nIn Italia \u00e8 presente solo come pianta ornamentale in Sicilia, impedisce la produzione agricola nazionale anche il punteruolo rosso che infesta le palme da datteri.\nDurante il fascismo si incentiv\u00f2 la coltivazione autarchica dei datteri della Libia, in particolar modo nella regione del Fezzan. Nel 1933 l'agronomo Giulio Vivoli dell\"'Ufficio agrario della Tripolitania,\" parte del Ministero delle colonie, scrisse il libro \"I datteri del Fezzan - Primo contributo alla conoscenza dei datteri del Fezzan\".\nUtilizzo.\nSi consuma sia fresco sia essiccato. Dal dattero si ricava un particolare tipo di melassa ed esistono alcolici derivati dalla sua fermentazione, come ad esempio l\"'arrak\"."}
{"id": "1562791", "revid": "1632387", "url": "https://it.wikipedia.org/wiki?curid=1562791", "title": "Nomi dei giorni della settimana", "text": "I nomi dei giorni della settimana sin dal periodo Romano hanno preso il nome dei sette pianeti dell'astronomia classica, e sono stati numerati a partire da luned\u00ec.\nOrigine dei nomi.\nLa prima attestazione dei giorni della settimana associata con i corpi celesti visibili a occhio nudo risale a Vettio Valente, un astrologo che scrisse l\"Anthologiarum\" intorno al 170 d.C.. L'ordine era Elio, Selene, Ares, Ermete, Zeus, Afrodite e Crono. Dalla Grecia questo schema si diffuse a Roma e in seguito dal latino a tutte le altre lingue.\nLingua latina e lingue romanze.\nLa maggior parte dei nomi dei giorni della settimana nelle lingue romanze ha un'origine planetaria. Il nome per il luned\u00ec deriva dalla Luna, mentre i giorni successivi si ispirano a quattro dei cinque pianeti visibili: Marte, Mercurio, Giove e Venere. Ad ognuno di questi astri corrisponde una specifica divinit\u00e0 nella mitologia romana.\nIl riferimento originale latino a Saturno per il sabato ed al Sole per la domenica sono stati sostituiti da riferimenti religiosi. Il sabato deriva dall'ebraico \"shabbath\", il giorno del riposo. Il nome della domenica significa \"giorno del Signore\".\nUna notabile eccezione deriva dal portoghese, dove i riferimenti a divinit\u00e0 pagane sono stati eliminati per essere sostituiti da un sistema numerale derivato dalla tradizione cattolica latina.\nLingue germaniche.\nSei dei nomi dei giorni della settimana possiedono una corrispondenza con il calendario celeste romano. Le divinit\u00e0 latine sono sostituite con i nomi nelle varie lingue di divinit\u00e0 norrene pi\u00f9 o meno assimilabili. Il marted\u00ec \u00e8 assegnato a T\u00fdr, divinit\u00e0 della guerra associata in questo caso al Marte latino, nonostante la sua etimologia sia la stessa di Giove. Il mercoled\u00ec a Odino, dio della sapienza e della magia, accostabile a Mercurio. Il gioved\u00ec a Thor, dio del tuono associato in questo caso a Giove. Il venerd\u00ec a Freyja (o a Frigg), dea dell'amore come la Venere dei romani.\nIl luned\u00ec e la domenica hanno in genere un riferimento diretto agli astri della Luna e del Sole. Per quanto riguarda il sabato, vi sono origini diverse. \nIn inglese ed olandese viene mantenuto il riferimento diretto alla divinit\u00e0 romana originale (Saturno). In tedesco, la forma \"Samstag\" deriva dall'alto tedesco antico \"sambaztac\" che a sua volta deriva dalla festivit\u00e0 ebraica del \"shabbath\", come la maggior parte delle lingue neolatine. Esiste anche un altro nome in tedesco per il sabato: Sonnabend, che significa \"vigilia del sole\" e quindi \"giorno prima della domenica\".\nIn tedesco sono presenti altre variazioni rispetto allo schema germanico: \"Dienstag\" (marted\u00ec) significa \"giorno dell'assemblea\" e \"Mittwoch\" (mercoled\u00ec) significa \"in mezzo alla settimana\"\nNelle lingue scandinave il nome del sabato significa \"giorno del lavaggio\", dall'antica radice nordica \"laugr\", bagno. Questo deriva dalla tradizione vichinga di fare il bagno il sabato.\nL'islandese rappresenta un'eccezione. Pur mantenendo il riferimento celeste per il luned\u00ec e la domenica ed il riferimento al bagno per il sabato, i nomi degli altri giorni sono divergenti: marted\u00ec significa \"terzo giorno\" (la domenica \u00e8 considerato il primo), mercoled\u00ec \"giorno in mezzo alla settimana\", gioved\u00ec \"quinto giorno\" e venerd\u00ec \"giorno del digiuno\".\nLingue slave.\nI nomi dei giorni della settimana nelle lingue slave hanno un significato fondamentalmente numerico. La domenica significa \"che non si lavora\". Fa eccezione la lingua russa nella quale il significato \u00e8 risurrezione, in riferimento all'episodio biblico. Luned\u00ec significa \"giorno successivo a quello in cui non si lavora\". Marted\u00ec significa \"secondo\", mentre mercoled\u00ec significa \"in mezzo\", in riferimento alla propria posizione rispetto agli altri giorni. Gioved\u00ec significa \"quarto\" e venerd\u00ec \"quinto\". Il sabato ha invece origine dall'ebraico \"shabbath\". Il primo giorno della settimana viene considerato il luned\u00ec.\nLingue baltiche.\nNelle lingue baltiche i nomi dei giorni della settimana hanno un significato numerale, con il luned\u00ec come il primo della serie. La lingua samogitica fa eccezione e il significato dei nomi dei giorni della settimana \u00e8 analogo a quello delle lingue slave.\nLingue ugrofinniche.\nIn ungherese hanno un significato principalmente numerale. Luned\u00ec significa \"inizio della settimana\", marted\u00ec \"secondo\", mercoled\u00ec \"nel mezzo\", gioved\u00ec \"quarto\", venerd\u00ec \"quinto\". Mercoled\u00ec, gioved\u00ec e venerd\u00ec hanno un'origine etimologica slava.\nI nomi finlandesi dei giorni della settimana seguono sostanzialmente il modello delle lingue scandinave, con il luned\u00ec e la domenica che si riferiscono alla luna ed al sole e gli altri giorni assegnati alle stesse divinit\u00e0 nordiche. Anche il sabato segue la stessa linea, essendo traducibile come \"giorno del bagno\". L'unica eccezione \u00e8 rappresentata dal mercoled\u00ec, che significa \"giorno in mezzo alla settimana\".\nIn estone hanno un significato fondamentalmente ordinale, con l'eccezione del venerd\u00ec e del sabato, che mostrano un'influenza delle lingue scandinave, e della domenica. Il venerd\u00ec deriva dal \"giorno di Freyja\", il sabato significa \"giorno del bagno\" mentre la domenica \"giorno sacro\".\nLingue celtiche.\nIn irlandese, nomi per il luned\u00ec, marted\u00ec e sabato mantengono la loro origine latina. Gli altri nomi hanno invece origine nella tradizione cattolica. Mercoled\u00ec significa \"primo digiuno\", venerd\u00ec \"il digiuno\" e gioved\u00ec \"giorno tra i due digiuni\". Domenica significa \"giorno del signore\".\nIl gallese, pur non essendo una lingua neolatina, mantiene fedelmente i nomi latini.\nLingue indoarie.\nIn hindi tutti i nomi dei giorni della settimana derivano dai nomi indiani dei corpi celesti nello stesso ordine delle lingue europee (al luned\u00ec \u00e8 assegnata la Luna, al marted\u00ec il pianeta Marte e cos\u00ec via). Anche il sabato e la domenica sono assegnati rispettivamente al pianeta Saturno e al Sole. I nomi dei pianeti derivano a loro volta da figure divine della mitologia indiana: la Luna si riferisce a Chandra, il Sole a Ravi, Mercurio a Budha, Venere a Shukra, Marte a Mangala, Giove a Vrihaspati e Saturno a Shani.\nLingue turche.\nIn turco, domenica, considerata il primo giorno della settimana, significa \"giorno del bazar\" mentre luned\u00ec \"dopo il bazar\". Marted\u00ec, mercoled\u00ec e gioved\u00ec significano \"terzo\", \"quarto\" e \"quinto giorno\". Venerd\u00ec significa \"giorno del \"jumu'ah\"\" mentre sabato \"dopo \"jumuah\"\".\nLingue orientali.\nLa nomenclatura nelle lingue orientali asiatiche ha una base astronomica, in maniera simile al modello delle lingue neolatine. Anch'esso fa riferimento a Sole (\u65e5), Luna (\u6708) ed ai cinque pianeti visibili ad occhio nudo (\u706b\u661f, \u6c34\u661f, \u6728\u661f, \u91d1\u661f, \u571f\u661f). Ad ognuno dei cinque pianeti \u00e8 tradizionalmente associato, da parte della filosofia orientale, un elemento naturale: Fuoco-Marte, Acqua-Mercurio, Legno-Giove, Metallo-Venere, Terra-Saturno.\nQuesto sistema, nato in Cina, venne successivamente esportato in altri paesi come Giappone, Corea e Tibet. Attualmente, in Cina, viene utilizzato un sistema ordinale (il luned\u00ec \u00e8 il primo giorno e cos\u00ec via), mantenendo il riferimento astronomico solo nel nome della domenica.\nIn vietnamita, la domenica significa \"giorno del Signore\" ed \u00e8 considerata il primo giorno della settimana. Gli altri giorni hanno un significato puramente numerale: marted\u00ec significa \"secondo giorno\" fino a sabato, \"sesto giorno\"."}
{"id": "1562792", "revid": "1602064", "url": "https://it.wikipedia.org/wiki?curid=1562792", "title": "Gliconeo", "text": "Il gliconeo \u00e8 un verso della metrica classica greca e latina.\nLa forma tipica.\nIl suo schema \u00e8 X X | \u2014 \u222a \u222a \u2014 | \u222a X\n\u00c8 forse il pi\u00f9 importante dei versi coriambici della metrica eolica, dall'uso vastissimo: lo si incontra nella lirica monodica, nella lirica corale, nella tragedia e nella commedia, nella poesia ellenistica, e in quella latina.\nSecondo la tradizione, il nome deriverebbe da un supposto poeta ellenistico Glicone, di cui per\u00f2 non si hanno ulteriori notizie, che probabilmente lo utilizz\u00f2 come verso stichico; ma il suo uso \u00e8 ben pi\u00f9 antico e lo si incontra gi\u00e0, assieme a versi ad esso imparentati, in Alcmane.\nLa sua forma presenta significative oscillazioni a seconda dell'ambito in cui \u00e8 usato: i lirici monodici osservano rigorosamente l'isosillabia, che viene invece meno nella poesia corale e drammatica, in cui una sillaba della base eolica o del coriambo possono essere risolte in due brevi. Queste libert\u00e0 vengono progressivamente ridotte in epoca ellenistica prima e romana poi: gli alessandrini ritornano ad un'isosillabia rigorosa, e i poeti latini rendono (quasi) obbligatorio lo spondeo iniziale\nLe due sillabe libere finali formano di norma un giambo, in tutti i generi in cui il gliconeo \u00e8 utilizzato; pi\u00f9 raramente si incontra uno spondeo, mentre la risoluzione della sillaba lunga finale \u00e8 rarissima.\nLa base eolica iniziale invece oscilla tra un maggior numero di forme. Quando l'isosillabia \u00e8 rispettata, le sue soluzioni sono, dalla pi\u00f9 usuale alla pi\u00f9 rara, sono:\nLe forme con sostituzione sono invece:\nGi\u00e0 Anacreonte predilige nettamente la base spondaica; questa diviene pi\u00f9 tardi la norma a Roma, soprattutto con Orazio, che la considera l'unica forma regolare.\nFerecrateo.\nSchema: X X | \u2014 \u222a \u222a \u2014 | X\nLa forma catalettica del gliconeo, il ferecrateo, deriva il suo nome dal poeta comico Ferecrate a causa di una errata interpretazione di alcuni suoi versi ambigui, apparentemente ferecratei, ma che di fatto costituiscono una tetrapodia anapestica.\nLa struttura del ferecrateo \u00e8 analoga a quella del gliconeo, anche se pi\u00f9 regolare: l'ultima sillaba, in quanto finale, \u00e8 indifferens, la risoluzione di una delle sillabe del coriambo \u00e8 sempre evitata, la base eolica assume le stesse forme di quella del gliconeo, anche se il dattilo e l'anapesto sono estremamente rari.\nIn quanto colon catalettico, il ferecrateo \u00e8 il pi\u00f9 delle volte utilizzato come colon finale di una strofa o di un periodo, ma non mancano i casi in cui si incontri in altre posizioni.\nTelesilleo.\nSchema: X | \u2014 \u222a \u222a \u2014 | X X\nIl gliconeo acefalo prende il nome di telesilleo, da Telesilla, poetessa di tardo VI secolo a.C., che scrisse alcuni componimenti in questo metro.\nLa sillaba iniziale libera pu\u00f2 essere talvolta risolta in un pirrichio; anche una lunga del coriambo pu\u00f2 talvolta essere sostituita da due brevi. Quando alle due sillabe finali, la forma pi\u00f9 comune \u00e8, come per il gliconeo, un giambo, ma non mancano gli esempi di forma spondaica.\nReiziano.\nSchema: X | \u2014 \u222a \u222a \u2014 | X\nIl ferecrateo acefalo deriva il suo nome da Friedrich Wolfgang Reiz, filologo tedesco del XVIII secolo, che per primo lo individu\u00f2 nei versi plautini; questo colon \u00e8 frequente nella lirica corale e nella poesia drammatica, come nella poesia del teatro romano arcaico. La critica pi\u00f9 moderna, a partire da Wilamowitz, ha notato che il reiziano \u00e8 un tipo di metron con diverse sostituzioni, e che quindi non pu\u00f2 a tutti gli effetti essere isolato come una tipologia primaria; in base alle sostituzioni delle quantit\u00e0 sillabiche, il reiziano potrebbe dare esito ai seguenti metra: pentemimere giambico (X-U-X), Pentemimere + giambo irregolare (X---X), dimetro ionico a minore catalettico (UU-U-X), dimetro ionico a maiore catalettico (X-UU-X), e infine il classico pentemimere anaclomeno (UU-UU-X), cio\u00e8 un hemiepes puro. In sostanza il reiziano appartiene a quella cerchia di metra giambici e ionici che danno esisto a diversi metra polischematici, con l'aggiunta dell'anapesto o del coriambo. In poesia fu usato da Bacchilide e Pindaro, in teatro da Aristofane, Eschilo ed Euripide\nIpponatteo.\nSchema X X | \u2014 \u222a \u222a \u2014 | X X | X\nLa forma ipercatalettica del gliconeo prende il nome di ipponatteo, dal poeta arcaico Ipponatte. Il suo uso per\u00f2 \u00e8 pi\u00f9 antico del poeta in questione, ritrovandosi gi\u00e0 in Alcmane; \u00e8 utilizzato nella lirica monodica ed \u00e8 impiegato di frequente come clausula nella lirica corale e nelle parti corali della poesia teatrale.\nStrutturalmente la sua resa non differisce da quella del gliconeo: la base eolica iniziale pu\u00f2 essere resa con uno spondeo, che resta la scelta pi\u00f9 comune, un trocheo o un giambo, oppure ammettere soluzione e formare un tribraco (l'anapesto \u00e8 eccezionale); talvolta nella poesia corale una lunga del coriambo pu\u00f2 essere risolta in due brevi; le due sillabe libere successive assumono di norma la forma di un giambo o pi\u00f9 raramente di uno spondeo, mentre l'ultima \u00e8 \"indifferens\".\nParagliconeo.\nSchema X | \u2014 \u222a \u222a \u2014 | X X | X\nPer \"paragliconeo\" (definizione di W. Koster) si intende un gliconeo contemporaneamente acefalo e ipercatalettico. Questo colon si incontra gi\u00e0 in Alcmane; \u00e8 utilizzato da Saffo (fr. 94 D) e nella poesia corale successiva.\nLe sue caratteristiche sono analoghe a quelle di tutti gli altri versi della famiglia del gliconeo: la prima sillaba libera pu\u00f2 essere risolta in due brevi; il giambo \u00e8 la forma dominante per le due sillabe libere dopo il coriambo."}
{"id": "1562794", "revid": "125669670", "url": "https://it.wikipedia.org/wiki?curid=1562794", "title": "Scroto", "text": "Lo scroto, o sacca scrotale o coglia, \u00e8 la sacca che racchiude i testicoli, gli epididimi, e la parte iniziale del funicolo spermatico. \u00c8 sito fra la radice delle cosce, sotto la sinfisi pubica, dietro la radice del pene.\nCaratteristiche macroscopiche.\n\u00c8 suddiviso in due cavit\u00e0 (destra e sinistra) tramite un setto mediano, e appare come una voluminosa sporgenza che mostra un'estremit\u00e0 inferiore detta \"fondo\", slargata e libera, e una superiore o \"radice\", pi\u00f9 ristretta e aderente alla superficie del pube. \nLa forma e le dimensioni dello scroto variano a seconda dell'et\u00e0 e di fattori come la temperatura, svariati stati emotivi e malattie. Nel bambino appare globoso e consistente, si allunga nell'adulto divenendo ovoidale per poi manifestarsi piriforme e flaccido nell'anziano. Nel giovane tende ad allungarsi a causa di febbre, malattie debilitanti o alta temperatura ambientale al fine di preservare la temperatura ottimale per fare avvenire la spermatogenesi, inferiore rispetto a quella normale dell'organismo; invece in caso di bassa temperatura ambientale la borsa scrotale tende a ritrarsi. In generale la met\u00e0 sinistra della sacca \u00e8 pi\u00f9 allungata a causa dell'asimmetria di posizione dei due testicoli.\nSulla superficie esterna, lungo la linea mediana, si nota una sottile cresta longitudinale, detta \"rafe\", la quale continua in avanti sulla faccia dorsale del pene, e indietro lungo il perineo fino all'ano. Il rafe corrisponde alla parte superficiale del setto scrotale.\nLa somministrazione di testosterone prolungata nel tempo causa una restrizione dello scroto causata dall'interruzione della produzione naturale del testosterone stesso. Alcuni atleti che abusano di simili prodotti, potranno vedersi ridimensionare la borsa scrotale in modo irreversibile e drammatico.\nInnervazione.\nLo scroto \u00e8 innervato dai \"nervi scrotali anteriori\", che derivano dal nervo spermatico esterno, ramo del nervo genitofemorale, e dal ramo genitale del nervo ileoinguinale. Consideriamo poi i \"nervi scrotali posteriori\", originati dal nervo perineale superficiale e infine i \"nervi scrotali inferiori\", provenienti dai rami perineali del nervo femorocutaneo posteriore. La parete interna dello scroto ha inoltre un'innervazione ortosimpatica e parasimpatica satellite dei vasi sanguigni, mentre il muscolo cremastere \u00e8 innervato dal nervo spermatico esterno.\nStruttura.\nLa parete \u00e8 formata da:"}
{"id": "1562795", "revid": "33689", "url": "https://it.wikipedia.org/wiki?curid=1562795", "title": "Taziano (console)", "text": "Biografia.\nEra figlio della figlia di Flavio Eutolmio Taziano, prefetto del pretorio d'Oriente, e fratello di Giulio.\nVenne inviato dal proprio padre, nel 388, a Costantinopoli, per completare la propria educazione sotto la guida del nonno. Intorno al 422 era in Lidia, a Sidmia, assieme al fratello; qui incontrarono Marciano, lo curarono da una malattia e gli predissero che sarebbe divenuto imperatore.\nFu probabilmente governatore di Caria, in quanto ad Afrodisia \u00e8 attestato il restauro da parte sua di un monumento dedicato al nonno.\nLa profezia che di Taziano e Giulio avevano fatto a Marciano si avver\u00f2 nel 450; il nuovo imperatore lo fece venire a corte e lo nomin\u00f2 \"praefectus urbi\" di Costantinopoli. Durante la sua magistratura, durata fino al 452, Taziano partecip\u00f2 al concilio di Calcedonia (451); eresse inoltre la colonna di Marciano, recante la statua dell'imperatore. \u00c8 possibile che in questo periodo sia stato nominato senatore; alternativamente, ma pi\u00f9 improbabilmente, ricevette gi\u00e0 nel 452 il titolo di \"patricius\", assieme al fratello.\nNel 464 fu inviato da papa Leone I, col quale aveva avuto uno scambio epistolare durante la prefettura all'urbe, in ambasciata presso i Vandali, per recare le richieste della popolazione italica, ma la missione non ebbe successo.\nNel 466 venne nominato console per l'Occidente dall'imperatore Leone I, in quanto in quell'anno non c'era un imperatore d'Occidente; sebbene le liste consolari lo registrino, nessuna iscrizione ritrovata in occidente lo nomina, nominando il solo Leone. Secondo quanto riportato da Candido Isaurico, Leone e il potente \"magister militum\" Aspare ebbero uno scontro riguardo Taziano e Viviano: Taziano, perci\u00f2, potrebbe essere stato danneggiato dall'opposizione di Aspare."}
{"id": "1562797", "revid": "729019", "url": "https://it.wikipedia.org/wiki?curid=1562797", "title": "Prosencefalo", "text": "Il prosencefalo (o pi\u00f9 raramente proencefalo) \u00e8 una parte dell'encefalo. In inglese \u00e8 \"forebrain\", ma vengono utilizzati anche gli aulici \"cerebrum\" (latino) e \"prosencephalon\" (greco).\nIl cervello \u00e8 costituito dal telencefalo e dal diencefalo. Per alcuni neuroanatomici, il termine \"cervello\" \u00e8 talora sinonimo di prosencefalo pi\u00f9 mesencefalo. Erroneamente, i termini \"cervello\" ed \"encefalo\" sono comunemente considerati sinonimi.\nI nervi encefalici ottico e olfattivo non sono da considerarsi nervi veri e propri, ma parte del cervello, sia anatomicamente che embriologicamente (sono infatti estroflessioni della vescicola prosencefalica). I veri nervi sono rispettivamente gli assoni delle cellule gangliari della retina e i fili olfattori.\nDescrizione anatomica.\nNella descrizione dei rapporti spaziali del cervello bisogna tener presente piccole variazioni semantiche dei termini utilizzati generalmente in anatomia: dallo sviluppo verticale del midollo spinale infatti si passa alla trasversalizzazione del prosencefalo, quindi il \"sopra\", il \"sotto, il \"davanti\" il \"dietro\" che nella classica descrizione anatomica hanno determinati sinonimi, nell'anatomia del prosencefalo ne assumono altri.\nIn questo nuovo quadro, quindi, la sua superficie superiore, \"o dorsale\", \u00e8 convessa e si adatta sulla superficie interna concava della teca cranica, mentre quella inferiore, \"o ventrale\", \u00e8 invece pianeggiante.\nDiencefalo.\nMediano e simmetrico, a forma di piramide tronca, \u00e8 situato rostralmente al mesencefalo ed \u00e8 ricoperto su tutte le sue facce dal telencefalo, affiorando da esso solo con la superficie ventrale. Al suo intervo vi si trova il III ventricolo. Ha un maggior asse sagittale che forma con l'asse maggiore del tronco encefalico un angolo ottuso aperto in avanti e in basso.\nIn basso si trova l'ipotalamo in rapporto con la sella turcica e il circolo di Willis. Vi si riconosce il chiasma ottico, il tuber cinereum e i corpi mammillari. Lateralmente abbiamo i due talami, due grosse masse grigie ovoidali, le cui facce laterali sono in rapporto al telencefalo bianco (la capsula interna), mentre medialmente delimitano il terzo ventricolo. Hanno tra loro un punto di contatto anteriormente.\nI confini del diencefalo con il telencefalo sono per il resto convenzionali. Il nucleo pallido, che si trova lateralmente alla capsula interna, seppur embriologicamente di pertinenza diencefalica, \u00e8 anatomicamente e funzionalmente assegnato al telencefalo.\nLa divisione del diencefalo prevede innanzitutto una divisione sagittale, ottenendo cos\u00ec due parti uguali e simmetriche. In ciascuna si pu\u00f2 individuare una parte ventrale e una dorsale. La prima \u00e8 costituita dal subtalamo lateralmente e dall'ipotalamo medialmente. Nel subtalamo son presenti le porzioni rostrali del tronco encefalico, oltre a proprie formazioni grigie e bianche. La parte dorsale del diencefalo comprende invece talamo, metatalamo (corpi genicolati mediali e laterali) ed epitalamo. L'epifisi fa parte dell'epitalamo.\nTelencefalo.\nIl telencefalo deriva embriologicamente dalla tasca telencefalica del prosencefalo. Ben presto si divide nei due abbozzi emisferici, completamente separati in avanti e in dietro dalla scissura interemisferica, mentre sono collegati da una parte intermedia detta corpo calloso. All'interno di ciascun emisfero \u00e8 presente un ventricolo laterale. Alla base son presenti i nuclei grigi, attorno ai quali son presenti diffusi fasci bianchi. Alla superficie si dispone la corteccia telencefalica, o cerebrale.\nCaudalmente \u00e8 separato dal tronco encefalico dalla fessura trasversa di Bichat nella quale si dispone il tentorio del cervelletto.\nIl telencefalo compone l'87% del peso di tutto l'encefalo. Le sue dimensioni sono variabili per specie, et\u00e0 e sesso. Peso, grandezza, numero di circonvoluzioni e di sinapsi son correlate all'intelligenza dell'individuo in maniera non lineare. Possiede le seguenti misure:\nLe dimensioni di un individuo in rapporto col peso telencefalico definiscono il coefficiente di cefalizzazione, che nell'uomo raggiunge i valori massimi. Tale coefficiente \u00e8 uguale nei due sessi, indipendentemente dal fatto che il peso del telencefalo femminile sia inferiore a quello maschile.\nAlla superficie il telencefalo si presenta con numerosi solchi che delimitano circonvoluzioni e lobi. Le scissure primarie delimitano i lobi (lobo frontale, lobo parietale, lobo temporale, lobo occipitale, lobo dell'insula, lobo limbico); le scissure secondarie delimitano le circonvoluzioni o giri.\nI nuclei telencefalici sono il claustro, l'amigdala e il corpo striato; in quest'ultimo in realt\u00e0 si individuano il nucleo caudato, putamen e globo pallido, diviso in parte interna e parte esterna. Putamen e pallido formano il nucleo lenticolare. Questi nuclei sono organizzati in capsule, divisi cio\u00e8 tra loro da fasci di sostanza bianca: la capsula interna, tra talamo e putamen, la capsula esterna, tra putamen e claustro, e la capsula estrema, tra claustro e insula. Attraverso la capsula interna passano i fasci della corona radiata, che dal tronco encefalico raggiungono la corteccia telencefalica.\nCircolazione.\nIl cervello \u00e8 nutrito dai rami arteriosi provenienti dal circolo di Willis. Mentre il sangue refluo segue tre sistemi, superficiale (dalla corteccia attraverso meningi e teca cranica verso la superficie), profondo (verso la vena di Galeno) e basilare (con due tronchi voluminosi, destro e sinistro, direttamente nel seno retto o nella grande vena cerebrale)."}
{"id": "1562801", "revid": "110157", "url": "https://it.wikipedia.org/wiki?curid=1562801", "title": "Pu\u0161\u010dino", "text": "Pu\u0161\u010dino () \u00e8 una citt\u00e0 della Russia europea centrale, nell'oblast' di Mosca; sorge lungo il fiume Oka, 119 km a sud della capitale.\nIl villaggio \u00e8 attestato gi\u00e0 nel XVI secolo; nel 1956 inizi\u00f2 la costruzione di una \"cittadella della scienza\", mentre nel 1966 venne concesso lo \"status\" di citt\u00e0.\nPu\u0161\u010dino \u00e8 sede del \"Centro russo per l'innovazione biotecnologica\" (, \"Rossijskij Innovacionnyj Biotechnologi\u010deskij Centr\"); nei pressi della cittadina, inoltre, sull'opposta sponda del fiume Oka, si trova la riserva naturale \"Prioksko-Terrasnyj\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1562802", "revid": "287204", "url": "https://it.wikipedia.org/wiki?curid=1562802", "title": "Puscino", "text": ""}
{"id": "1562804", "revid": "80339", "url": "https://it.wikipedia.org/wiki?curid=1562804", "title": "Puschino", "text": ""}
{"id": "1562807", "revid": "80339", "url": "https://it.wikipedia.org/wiki?curid=1562807", "title": "Pushchino", "text": ""}
{"id": "1562814", "revid": "1971044", "url": "https://it.wikipedia.org/wiki?curid=1562814", "title": "TRAM", "text": "La TRAM (acronimo di Trasporti Riuniti Area Metropolitana) di Rimini era una azienda di trasporto pubblico della Provincia di Rimini, dal 2009 confluita nella holding Start Romagna.\nStoria.\nNel 1992 a Rimini nasce la TRAM, formata da tutti i comuni della provincia di Rimini, alcuni comuni delle province di Pesaro-Urbino e della provincia di Forl\u00ec-Cesena oltre che quelli appartenenti alla comunit\u00e0 montana Alta Val Marecchia.\nAlla Tram sono confluiti autobus e mezzi della \"ATAM (Azienda Trasporti Autofiloviari Municipali)\" di Rimini, della \"TPU (Trasporto Pubblico Urbano)\" di Riccione e del distaccamento di Rimini della forlivese \"ATR (Azienda Trasporti Romagnoli)\".\nNel 2001 TRAM Rimini si \u00e8 divisa in due societ\u00e0: TRAM Agenzia (che si occupa dell'organizzazione delle linee) e TRAM Servizi (che si occupa del parco veicoli).\nNel 2001 TRAM Servizi ha iniziato un servizio di autonoleggi di pullman GT denominato \"Tram Away!\" mentre TRAM Agenzia ha cambiato nome in \"AM (Agenzia per la Mobilit\u00e0)\" nel marzo 2006.\nDalla divisione delle due aziende fino al 1\u00ba giugno 2009 la vendita dei titoli di viaggio \u00e8 stata attribuita ad Agenzia Mobilit\u00e0, a partire da tale data in ottemperanza ad una disposizione della Regione Emilia-Romagna che imponeva il passaggio dei sistemi di bigliettazione al gestore del servizio tale compito \u00e8 stato attribuito a Tram Servizi che lo esercita in nome del consorzio ATG.\nDa novembre 2009, l'azienda, insieme alla AVM di Cesena e all'ATM di Ravenna, ha dato vita ad una holding denominata Start Romagna S.p.a. con sede legale a Cesena; questa aggregazione ha portato alla fusione le tre storiche societ\u00e0, dando cos\u00ec vita ad un unico organo che possa gestire l'intero settore dei trasporti del bacino romagnolo; il 28 settembre 2011 viene siglato l'atto di fusione che porta Start Romagna ad essere la nuova societ\u00e0 di gestione del trasporto pubblico in Romagna, la fusione \u00e8 diventata operativa a gennaio 2012.\nIl presente e il futuro di Tram Rimini.\nNel 2011 Tram Servizi possedeva un parco mezzi che constava di 228 autobus (di cui 117 urbani, 26 interurbani, 32 suburbani, 34 scuolabus, 9 pullman GT e 6 mezzi speciali) pi\u00f9 5 filosnodati Van Hool, 3 minibus elettrici sperimentali denominati \"Albatros\" e fa parte del gruppo \"ATG (Adriatic Transport Group)\" insieme a Ferrovie Emilia Romagna (poi diventata TPER), \"Bonelli Bus\", \"Alunni Autoservizi\", \"Bacchini Giancarlo\" e \"Boldrini Autolinee\".\nA gennaio 2012 i mezzi sono confluiti nel parco di Start Romagna ed \u00e8 iniziata l'applicazione dei nuovi loghi unificati al posto di quelli Tram Servizi e delle nuove matricole che corrispondono a quelle vecchie con l'aggiunta di un 3 davanti ad indicare il bacino di servizio di Rimini.\nL'Agenzia Mobilit\u00e0 rimane responsabile della gestione di 56 linee commerciali (di cui 34 urbane/suburbane e 22 extraurbane) esercitate dal suddetto consorzio ATG oltre al servizio \"Blue Line\", un servizio estivo di autobus notturni dedicato al collegamento della zona costiera con le principali discoteche e locali notturni della provincia.\nLa linea pi\u00f9 importante dell'intero bacino di trasporto pubblico riminese \u00e8 senz'altro la Filovia Rimini-Riccione, classificata come \"linea 11\", che impegna i 6 filosnodati Van Hool del parco aziendale Start Romagna (di cui 5 in servizio da giugno 2010 e 1 consegnato successivamente nel 2012), risultano invece tutti accantonati o demoliti i 17 Volvo-Mauri B59 Ansaldo, che sono stati utilizzati fino all'estate 2009.\nParco veicoli Tram Servizi.\nIn servizio.\nAutosnodati:"}
{"id": "1562815", "revid": "1305772", "url": "https://it.wikipedia.org/wiki?curid=1562815", "title": "Flunitrazepam", "text": "Il flunitrazepam appartiene alla classe delle benzodiazepine; sintetizzato agli inizi degli anni settanta dagli stabilimenti Hoffmann-La Roche (con il nome commerciale Rohypnol o Roophis), ha conosciuto inizialmente un uso ospedaliero nei casi in cui era richiesta la sedazione profonda.\n\u00c8 entrato nel mercato commerciale in Europa nel 1975 e negli anni ottanta ha cominciato a essere disponibile in altri paesi. Solo agli inizi degli anni novanta \u00e8 stato introdotto negli Stati Uniti. In Italia \u00e8 venduto, dietro presentazione di ricetta medica ministeriale a ricalco, con il nome commerciale di Roipnol.\nRohypnol.\nIl Rohypnol, prodotto dalla Hoffmann-La Roche, \u00e8 un farmaco ipnoinducente (o \"sonnifero\"). Ha effetto ipnotico, ansiolitico e sedativo nonch\u00e9 induttore di rilassamento muscolo-scheletrico; il suo principio attivo \u00e8 il flunitrazepam, rientrante nei derivati benzodiazepinici ed \u00e8 tra questi ritenuto uno tra i pi\u00f9 potenti assieme all'alprazolam e al clonazepam.\nLa sua commercializzazione \u00e8 incominciata nel 1970. All'inizio venne usato come ammortizzatore degli effetti di cocaina e amfetamina; successivamente a scopo ansiolitico e infine come vera e propria droga, tenuto conto della dipendenza generata dall'assunzione. Sotto l'effetto del Rohypnol (soprattutto insieme con alcolici o altre droghe) si perde totalmente coscienza di s\u00e9 e non \u00e8 infrequente che tale condizione venga seguita da uno stato di amnesia. Per questo motivo, oltre che per alcuni effetti negativi riscontrati a livello cerebrale, negli Stati Uniti d'America \u00e8 stato da tempo vietato il commercio, mentre in Europa e nel resto del mondo \u00e8 ancora ampiamente usato a livello farmaceutico.\nIl farmaco viene normalmente prescritto per il trattamento dell'insonnia (intesa come difficolt\u00e0 nell'addormentarsi, sonno caratterizzato da risvegli frequenti, risveglio precoce o insieme di tutti questi fattori); trattandosi di una benzodiazepina ad azione medio-rapida, \u00e8 spesso prescritta a pazienti che faticano a prendere sonno. Altre benzodiazepine con emivita intermedia (ad es. \"loprazolam\", \"lormetazepam\" o \"temazepam\") sono altrettanto efficaci in pazienti che hanno difficolt\u00e0 nel rimanere addormentati e risultano generalmente preferibili a benzodiazepine con periodo di dimezzamento lungo, normalmente controindicate in tal senso in quanto causa di sonnolenza e riduzione della prontezza dei riflessi durante il giorno. I farmaci ipnotici dovrebbero essere usati solo per brevi periodi di tempo oppure su base occasionale nei pazienti affetti da insonnia cronica."}
{"id": "1562818", "revid": "13658038", "url": "https://it.wikipedia.org/wiki?curid=1562818", "title": "Rapide", "text": ""}
{"id": "1562822", "revid": "115195444", "url": "https://it.wikipedia.org/wiki?curid=1562822", "title": "Turn It On", "text": "Turn It On \u00e8 il terzo album del cantante irlandese Ronan Keating. \u00c8 stato distribuito in tutto il mondo a partire dal 20 maggio 2002 dalla Polydor Records. Nel disco \u00e8 presente un duetto con la cantante LeAnn Rimes. L'album ha raggiunto al suo apice la posizione #21 nella classifica inglese.\nTracce.\nAlcune versioni della Special Edition inglese avevano come quattordicesima traccia, \"Getting Started\" invece di \"Give You What You Want\". Tuttavis sulla confezione del CD, era scritto che \"Give You What You Want\" era inclusa. Proprio come \"Give You What You Want\", \"Getting Started\" \u00e8 stata scritta da Ronan Keating, Gregg Alexander e Rob Davis. \u00c8 stata pubblicata pure una versione italiana nella quale \u00e8 contenuta la canzone \"The Flight\" in duetto con Zucchero Fornaciari."}
{"id": "1562823", "revid": "1718925", "url": "https://it.wikipedia.org/wiki?curid=1562823", "title": "America", "text": "L'America (: ), chiamata anche \"Continente Nuovo\" o \"Nuovo Mondo\", \u00e8 il continente della Terra che si estende completamente nell'emisfero occidentale. Secondo la letteratura geografica italiana, dell'Europa occidentale (escluse le Isole Britanniche) e dell'America latina, l'America \u00e8 considerata un continente unico, suddiviso in due subcontinenti: l'America del Nord e l'America del Sud. La parte meridionale dell'America del Nord \u00e8 detta America Centrale. Le varie parti del continente sono dette nel loro complesso, \"le Americhe\". Secondo la letteratura geografica di cultura inglese, cinese e russa, invece, l'America \u00e8 considerata uno dei supercontinenti della Terra e le sue parti settentrionale e meridionale sono considerate continenti a s\u00e9 stanti, separati dall'Istmo di Panama.\nCostituisce l'8,3% della superficie totale della Terra e il 28,4% delle terre emerse. Il rilievo \u00e8 dominato dalle catene montuose delle Montagne Rocciose e delle Ande, entrambe poste lungo le coste occidentali del continente. Il lato orientale dell'America \u00e8 dominato da grandi bacini fluviali, come il Rio delle Amazzoni, il Mississippi, e il R\u00edo de la Plata. L'estensione \u00e8 di () secondo l'orientamento nord-sud. Il clima e l'ecologia variano fortemente in America e vanno dalla tundra artica di Canada, Groenlandia e Alaska, alle foreste pluviali tropicali di America Centrale e America Meridionale. Quando l'America del nord e l'America del sud si unirono, 3 milioni di anni fa, si verific\u00f2 il cosiddetto grande scambio americano, uno scambio intercontinentale che port\u00f2 alla diffusione di molte specie viventi esistenti nelle due parti dell'America, come il puma, l'istrice, e il colibr\u00ec. Pi\u00f9 di un miliardo di persone vivono in America (pi\u00f9 del 14% della popolazione mondiale): i paesi pi\u00f9 popolosi sono gli Stati Uniti d'America, il Brasile e il Messico, mentre le citt\u00e0 pi\u00f9 popolose sono Citt\u00e0 del Messico, San Paolo e New York.\nI primi insediamenti umani provengono dall'Asia e risalgono a circa anni prima dell'era volgare.\nUna seconda migrazione di popolazioni parlanti il na-dene si verific\u00f2 successivamente, ancora dall'Asia. L'ulteriore successiva migrazione degli Inuit nell'area neoartica intorno al XXXVI secolo a.C. ha completato quello che \u00e8 generalmente considerato come l'insediamento originario in America da parte dei popoli indigeni. I viaggi di Cristoforo Colombo tra il 1492 e il 1502 posero l'America in contatto permanente con le potenze europee (e successivamente, anche extraeuropee) del Vecchio Mondo, il che port\u00f2 al cosiddetto \"scambio colombiano\". Le malattie introdotte da Europa e Africa devastarono i popoli indigeni, mentre le potenze europee colonizzarono l'America. L'emigrazione di massa dall'Europa, tra cui un gran numero di servi a contratto, e l'immigrazione forzata di schiavi africani in gran parte sostituirono i popoli indigeni.\nA partire dalla Guerra d'indipendenza americana nel 1776 e nel 1791, inizi\u00f2 il processo di decolonizzazione dell'America e oggi quasi tutti i paesi americani sono indipendenti. L'eredit\u00e0 della colonizzazione e della dominazione europea \u00e8 grande: l'America ha molti tratti culturali comuni con l'Europa, in particolare la predominante adesione al cristianesimo e l'uso delle lingue indoeuropee (principalmente spagnolo, inglese, portoghese e francese).\nEtimologia.\nL'America prende il nome dall'esploratore fiorentino Amerigo Vespucci. Egli nelle sue esplorazioni not\u00f2 una terra che era molto differente dal Vecchio Mondo, e la chiam\u00f2 \"Nuovo Mondo\". La diffusione delle lettere dove Vespucci diede ampia descrizione di ci\u00f2 portarono il cartografo tedesco Martin Waldseem\u00fcller a nominare il continente America.\nStoria.\nColonizzazione europea delle Americhe.\nDella fine del XV secolo, il 12 ottobre 1492, \u00e8 la data del primo sbarco documentato con precisione sul continente americano da parte di esploratori europei.\nAvvenne a opera di Cristoforo Colombo, navigatore italiano al servizio della corona di Spagna (la cui spedizione viene commemorata oggi, ogni 12 ottobre, come \"Columbus Day\" negli Stati Uniti e \"D\u00eda de la Raza\", \"D\u00eda de la Fiesta Nacional\", \"D\u00eda del Encuentro de Dos Mundos\" e altre denominazioni nei Paesi ispanofoni).\nL'arrivo di Colombo su quello che fu chiamato presto \"il Nuovo Mondo\" fu solo l'inizio di una colonizzazione che inizi\u00f2 nel secolo successivo e che vide, nel XVIII secolo, la nascita del primo Paese indipendente nel continente, gli Stati Uniti d'America.\nSi ritiene tuttavia che i primi europei a giungere sul continente americano possano essere stati dei vichinghi, sbarcati sull'odierna Terranova e, probabilmente, sulle coste dell'odierno Canada, nel XII secolo dell'era volgare.\nIn particolare, pare accertato che, pur senza sbarcarvi, il norreno Bjarni Herj\u00f3lfsson, esploratore proveniente dall'Islanda, avvist\u00f2 nel 986 e.v. le coste del continente americano durante la sua ricerca della rotta per la Groenlandia.\nTra la fine del XIX e l'inizio del XX secolo le Americhe, in particolare Stati Uniti, Argentina e Brasile, furono meta di massicce emigrazioni dall'Europa: tra i gruppi etnici pi\u00f9 consistenti nel Nuovo Mondo figurano tedeschi (in particolare in Sudamerica), svedesi (localizzati negli Stati Uniti centro-settentrionali), e italiani (prevalentemente negli Stati Uniti quelli di origine meridionale, e in Argentina e Brasile quelli di origine piemontese, ligure e veneta); altri gruppi consistenti sono polacchi, russi e greci.\nIn particolare il gruppo etnico italiano costitu\u00ec uno dei pi\u00f9 numerosi nelle Americhe: si stima che a cavallo dei XIX e del XX secolo circa 10 milioni d'emigranti lasciarono l'Italia ed \u00e8 stimato che nel secondo decennio del XXI secolo, tra Stati Uniti, Argentina e Brasile vivano circa 65 milioni di persone di oriundi italiani. La colonizzazione europea avvenne a spese delle popolazioni native, presenti nel continente in era pre-Colombiana.\nGli storici hanno coniato il termine \"Genocidio dei nativi americani\" per indicare la catastrofe demografica dei nativi a seguito dell'interazione con le popolazioni colonizzatrici dell'Europa.\nEconomia.\nIn termini di esportazioni e importazioni, nel 2020 gli Stati Uniti sono stati il secondo esportatore mondiale (1,64 trilioni di dollari) e il pi\u00f9 grande importatore (2,56 trilioni di dollari). Il Messico \u00e8 stato il decimo esportatore e importatore pi\u00f9 grande. Il Canada \u00e8 stato il dodicesimo esportatore e importatore pi\u00f9 grande. Il Brasile \u00e8 stato il 24\u00b0 esportatore pi\u00f9 grande e il 28\u00b0 importatore. Il Cile \u00e8 stato il 45\u00b0 pi\u00f9 grande esportatore e il 47\u00b0 pi\u00f9 grande importatore. L'Argentina \u00e8 stata il 46\u00b0 pi\u00f9 grande esportatore e il 52\u00b0 pi\u00f9 grande importatore. La Colombia \u00e8 stata il 54\u00b0 esportatore pi\u00f9 grande e il 51\u00b0 importatore pi\u00f9 grande; tra gli altri.\nL'agricoltura del continente \u00e8 molto forte e varia. Paesi come Stati Uniti, Brasile, Canada, Messico e Argentina sono tra i maggiori produttori agricoli del pianeta. Nel 2019, il continente ha dominato la produzione mondiale di soia (quasi il 90% del totale mondiale, con Brasile, Stati Uniti, Argentina, Paraguay, Canada e Bolivia tra i 10 pi\u00f9 grandi del pianeta), canna da zucchero (circa il 55% del totale mondiale, con Brasile, Messico, Colombia e Guatemala tra i 10 pi\u00f9 grandi del pianeta), caff\u00e8 (circa il 55% del totale mondiale, con Brasile, Colombia, Honduras, Per\u00f9 e Guatemala tra i 10 pi\u00f9 grandi del pianeta) e mais (circa il 48% del totale mondiale, con Stati Uniti, Brasile, Argentina e Messico tra i 10 pi\u00f9 grandi del pianeta). Il continente produce anche quasi il 40% di arancia del mondo (con Brasile, Stati Uniti e Messico tra i primi 10 produttori), circa il 37% di ananas del mondo (con Costa Rica, Brasile , Messico e Colombia tra i 10 maggiori produttori), circa il 35% del limone mondiale (con Messico, Argentina e Brasile tra i 10 maggiori produttori) e circa il 30% del cotone mondiale (con gli Stati Uniti, Brasile, Messico e Argentina tra i primi 10 produttori), tra molti altri prodotti.\nIn bestiame, l'America ha anche produzioni gigantesche. Nel 2018, il continente ha prodotto circa il 45% della carne bovina mondiale (con Stati Uniti, Brasile, Argentina, Messico e Canada tra i 10 maggiori produttori mondiali); circa il 36% della carne di pollo del mondo (con Stati Uniti, Brasile e Messico tra i 10 maggiori produttori mondiali) e circa il 28% del latte di mucca mondiale (con Stati Uniti e Brasile tra i 10 pi\u00f9 grandi produttori del mondo), tra gli altri prodotti.\nIn termini industriali, la Banca mondiale elenca ogni anno i principali paesi produttori, in base al valore totale della produzione. Secondo l'elenco del 2019, gli Stati Uniti hanno la seconda industria pi\u00f9 preziosa al mondo (US $ 2,3 trilioni), il Messico ha la 12a industria pi\u00f9 preziosa al mondo (US $ 217,8 miliardi), il Brasile ha la 13a industria pi\u00f9 preziosa. prezioso nel mondo ($ 173,6 miliardi), il Canada ha la quindicesima industria pi\u00f9 preziosa al mondo ($ 151,7 miliardi), il Venezuela la 30a pi\u00f9 grande ($ 58,2 miliardi, ma dipende dal petrolio per ottenere questo importo), Argentina \u00e8 stato il 31\u00b0 pi\u00f9 grande ($ 57,7 miliardi), la Colombia il 46\u00b0 pi\u00f9 grande ($ 35,4 miliardi), il Per\u00f9 il 50\u00b0 pi\u00f9 grande ($ 28,7 miliardi) e il Cile il 51\u00b0 pi\u00f9 grande ($ 28,3 miliardi), tra gli altri.\nNella produzione di petrolio, il continente aveva 8 dei 30 maggiori produttori mondiali nel 2020: Stati Uniti (1\u00b0), Canada (4\u00b0), Brasile (8\u00b0), Messico (14\u00b0), Colombia (20\u00b0) , Venezuela (26\u00b0), Ecuador (27\u00b0) e Argentina (28\u00b0).\nNella produzione di gas naturale, il continente aveva 8 dei 32 maggiori produttori mondiali nel 2015: Stati Uniti (1\u00b0), Canada (5\u00b0), Argentina (18\u00b0), Trinidad e Tobago (20\u00b0), Messico (21\u00b0), Venezuela (28\u00b0), Bolivia (31\u00b0) e Brasile (32\u00b0).\nNella produzione di carbone, il continente aveva 5 dei 30 maggiori produttori mondiali nel 2018: Stati Uniti (3\u00b0), Colombia (12\u00b0), Canada (13\u00b0), Messico (24\u00b0) e Brasile (27\u00b0).\nNella produzione di veicoli, il continente aveva 5 dei 30 maggiori produttori mondiali nel 2019: Stati Uniti (2\u00b0), Messico (7\u00b0), Brasile (9\u00b0), Canada (12\u00b0) e Argentina (28 \u00b0).\nNella produzione di acciaio, il continente aveva 5 dei 31 maggiori produttori mondiali nel 2019: Stati Uniti (4\u00b0), Brasile (9\u00b0), Messico (15\u00b0), Canada (18\u00b0) e Argentina (31\u00b0).\nNel settore minerario, il continente ha grandi produzioni di oro (principalmente negli Stati Uniti, Canada, Per\u00f9, Messico, Brasile e Argentina); argento (principalmente in Messico, Per\u00f9, Cile, Bolivia, Argentina e USA); rame (principalmente in Cile, Per\u00f9, USA, Messico e Brasile); platino (Canada e USA); minerale di ferro (Brasile, Canada, USA, Per\u00f9 e Cile); zinco (Per\u00f9, USA, Messico, Bolivia, Canada e Brasile); molibdeno (Cile, Per\u00f9, Messico, Canada, USA); litio (Cile, Argentina, Brasile e Canada); piombo (Per\u00f9, USA, Messico e Bolivia); bauxite (Brasile, Giamaica, Canada e USA); stagno (Per\u00f9, Bolivia e Brasile); manganese (Brasile e Messico); antimonio (Bolivia, Messico, Guatemala, Canada ed Ecuador); nichel (Canada, Brasile, Repubblica Dominicana, Cuba e USA); niobio (Brasile e Canada); renio (Cile e USA); iodio (Cile), tra gli altri.\nGeografia.\n\u00c8 contenuta completamente nell'emisfero occidentale e si estende per quasi tutta la latitudine di tale emisfero. \u00c8 infatti attraversata dall'equatore, dal Tropico del Cancro e dal Tropico del Capricorno. Si estende a nord fino ad essere attraversata anche dal circolo polare artico, mentre a sud non raggiunge il circolo polare antartico.\n\u00c8 delimitata esclusivamente da mari e oceani: a nord dal Mar Glaciale Artico, a ovest e sud-ovest dall'Oceano Pacifico, a est e sud-est dall'Oceano Atlantico, a sud dall'Oceano Pacifico e dall'Oceano Atlantico. A sud, il meridiano che passa per Capo Horn (il punto pi\u00f9 meridionale dell'America), divide infatti convenzionalmente l'Oceano Pacifico dall'Oceano Atlantico. Complessivamente l'America ha una superficie di km\u00b2, di poco inferiore a quella dell'Asia da cui \u00e8 separata dallo Stretto di Bering.\nMorfologia.\nLe Montagne Rocciose, le Ande e la Sierra Madre sono i tre sistemi montuosi che si trovano in America. Nella parte orientale dell'America del Nord, si sollevano i monti pi\u00f9 antichi Appalachi. Fra i due sistemi si estende una vasta pianura che dal Golfo del Messico prosegue fino alla Baia di Hudson.\nUn altro monte importante \u00e8 il Massiccio della Guayana.\nGeomorfologia.\n\u00c8 formata da due vasti complessi di terre emerse chiamati \"America del Nord\" e \"America del Sud\" in ragione della loro posizione geografica. Relativamente al confine tra le Americhe, tra i geografi spesso si considera l'America Centrale parte dell'America del Nord. In particolare viene considerato l'Istmo di Panama come confine, e pi\u00f9 precisamente lo spartiacque dei fiumi Atrato (fiume della Colombia) e Tuiria (fiume della Repubblica di Panama).\nL'America del Nord \u00e8 contenuta completamente nell'emisfero boreale, mentre l'America del Sud \u00e8 contenuta in gran parte nell'emisfero australe. Non sono compresi nell'emisfero australe i seguenti territori dell'America del Sud: il Venezuela, la Guyana, il Suriname, la Guyana francese, gran parte della Colombia e una piccola parte dell'Ecuador e del Brasile. Considerando l'America centrale parte dell'America del Nord, l'America del Sud ha una superficie di mentre l'America del Nord ha una superficie di (quindi l'America del Nord \u00e8 pi\u00f9 grande dell'America del Sud di circa il 38,5%).\nOrografia.\nLe principali catene montuose dell'America del Nord sono gli Appalachi e soprattutto le Montagne Rocciose; esse circondano le Grandi Pianure interne. Gli Appalachi si trovano nella parte orientale del paese, sono disposti da nord-est verso sud-ovest, raggiungono l'altezza massima di e raggiungono le coste raramente. Le Montagne Rocciose si sviluppano invece dalla costa occidentale per centinaia di chilometri verso l'entroterra; il monte pi\u00f9 alto dell'America del Nord \u00e8 il Monte Denali, di , situato in Alaska.\nOltre al McKinley, monti notevoli sono: Saint Elias, Whitney, Elbert, Rainier, Shasta, Mitchell, Black Hills, Brooks, e il Sant'Elena (un vulcano attivo). La catena montuosa principale dell'America del Sud \u00e8 invece la Cordigliera delle Ande, che percorre tutta l'America meridionale, da nord a sud, parallelamente alla costa pacifica. \u00c8 formata da una serie di catene parallele e vi si trova il monte pi\u00f9 alto dell'America del Sud: l'Aconcagua, alto metri e situato tra l'Argentina e il Cile. Altre zone montuose importanti sono il Massiccio della Guyana e il Mato Grosso.\nIdrografia.\nI fiumi principali si trovano nelle pianure centrali come il Mississippi che prima di gettarsi nel golfo del Messico riceve il Missouri. Nell'America settentrionale spiccano i Grandi Laghi: Superiore, Michigan, Huron, Erie ed Ontario. L'America Meridionale conta un solo lago di rilievo - il Titicaca -, ma diversi fiumi imponenti, fra cui il Rio delle Amazzoni.\nClimi e ambienti.\nPartendo da nord, dalla tundra si passa alla taiga, al clima temperato, fino a quello subtropicale del Golfo del Messico. L'America centrale ha un clima tropicale, mitigato all'interno dalla presenza di alti rilievi. L'America meridionale presenta climi caldi e molto piovosi, che hanno favorito la formazione dell'immensa foresta amazzonica. Verso sud compare la savana ma, dopo una stretta fascia temperata, il clima si fa pi\u00f9 freddo, fino a diventare subpolare nella Terra del Fuoco.\nGeografia antropica.\nComplessivamente l'America ha una popolazione di abitanti, per una densit\u00e0 media di .\nI primi esseri viventi.\nI parassitologi di Rio de Janeiro stanno cercando di offrire il loro contributo alla scoperta delle vie di migrazione preistoriche, ovviamente anche seguite dagli esseri umani. Ad esempio sono stati rinvenuti parassiti intestinali degli esseri umani il cui ciclo vitale non avrebbe potuto conservarsi durante l'attraversamento delle fredde regioni artiche; quindi gli specialisti hanno ipotizzato che almeno anni fa alcuni popoli potrebbero aver scelto una via alternativa per trasferirsi sul continente americano. Quindi oltre a quella artica si possono ormai aggiungere come possibili percorsi quella sub-artica e quella transoceanica (polinesiana).\nGli abitanti originari.\nGli abitanti originari dell'America sono stati in gran parte sterminati dalla colonizzazione europea. Fra i pi\u00f9 noti vi erano le cosiddette \"popolazioni precolombiane\" (tra cui gli Inca, i Maya e gli Aztechi), definiti dagli europei come \"indios\", e i cosiddetti \"indiani d'America\" che abitavano il territorio degli USA e del Canada e che furono decimati e confinati in riserve dai pionieri di origine europea.\nMacroregioni.\nLe principali macroregioni dell'America distinte per posizione geografica sono l'America Settentrionale, l'America Centrale e l'America Meridionale. Queste tre macroregioni, considerate complessivamente, rappresentano l'intero territorio dell'America. Anche l'America Latina \u00e8 una delle principali macroregioni dell'America. Quest'ultima macroregione per\u00f2 si contraddistingue per essere stata fortemente influenzata da nazioni latine quali Francia, Portogallo e Spagna. Nell'America Latina rientra quasi tutta l'America Meridionale, quasi tutta l'America Centrale e il Messico.\nGeografia politica.\nL'America comprende 35 Stati indipendenti, (tre in Nord America, diciannove in America Centrale e tredici in Sud America), oltre a numerose dipendenze del Regno Unito, della Francia, dei Paesi Bassi e degli Stati Uniti."}
{"id": "1562824", "revid": "767487", "url": "https://it.wikipedia.org/wiki?curid=1562824", "title": "Sferometro", "text": "Lo sferometro \u00e8 uno strumento per la misura dello spessore di piccole sbarre o lastre e, indirettamente, del raggio della calotta sferica o della sfera cui la calotta appartiene.\n\u00c8 un treppiede avente i piedi disposti al vertice di un triangolo equilatero; al centro del treppiede \u00e8 fissata una madrevite nella quale scorre una vite micrometrica che termina in basso con un cono.\nPoggiato lo sferometro su una superficie piana, lo spostamento della vite micrometrica d\u00e0 la misura dello spessore della sbarretta o della lamina. \nPer la misura del raggio di una sfera si dispone lo sferometro sulla superficie sferica e si legge sulla graduazione l'altezza raggiunta quando il vertice del cono della vite tocca la superficie; in tal modo si ha l'altezza del segmento sferico limitato dai tre piedi dello sferometro.\nSi pu\u00f2 inoltre determinare il diametro della calotta poich\u00e9 le tre punte delle gambe del treppiede formano un triangolo equilatero del quale \u00e8 nota l'altezza; con questi dati quindi \u00e8 semplice calcolare il diametro della sfera."}
{"id": "1562825", "revid": "709565", "url": "https://it.wikipedia.org/wiki?curid=1562825", "title": "Fonte battesimale", "text": "Il fonte battesimale \u00e8 una vasca presente nei battisteri o nelle chiese: tale struttura \u00e8 funzionale alla celebrazione del rito del battesimo, che pu\u00f2 avvenire per infusione dell'acqua sul capo (forma pi\u00f9 diffusa nelle chiese di rito romano e in molte chiese protestanti storiche) o, in modo pi\u00f9 corrispondente all'etimologia della parola, per immersione (nelle chiese di rito orientale, rito ambrosiano, nelle chiese pentecostali, nella Chiesa battista, presso i testimoni di Geova e presso i mormoni).\nCollocazione.\nIl fonte pu\u00f2 essere posto in luoghi diversi: normalmente \u00e8 su un lato della navata, vicino all'ingresso della chiesa, per ricordare anche simbolicamente che \u00e8 attraverso il battesimo che si entra ad esser parte della famiglia della Chiesa. Alcune volte il fonte ha una cappella laterale ad esso riservata oppure esso \u00e8 collocato nelle immediate vicinanze del presbiterio. Alcune chiese medievali o rinascimentali possiedono un edificio annesso alla chiesa, il battistero, costruito al fine di conservarvi il fonte e adibito al solo rito del battesimo.\nTipologie.\nFonte battesimale per infusione.\nIl fonte battesimale finalizzato all'infusione dell'acqua \u00e8 costituito normalmente da una vasca di marmo o di pietra, a cui fa da sostegno un piedistallo, sul quale, per mezzo di un supporto, essa poggia. Pu\u00f2 essere chiusa da una copertura, sulla quale spesso si ritrovano decorazioni e sculture.La forma \u00e8 variabile, sulla base di simbologie: ad esempio, pu\u00f2 avere tre lati richiamando la Santa Trinit\u00e0.\nFonte battesimale per immersione.\nSe il fonte \u00e8 finalizzato all'immersione del battezzando, allora la sua struttura cambia: si tratta di una vasca di dimensioni pi\u00f9 ampie, che consenta al corpo di essere immerso completamente."}
{"id": "1562834", "revid": "339392", "url": "https://it.wikipedia.org/wiki?curid=1562834", "title": "Coppa UEFA Intertoto", "text": ""}
{"id": "1562840", "revid": "767487", "url": "https://it.wikipedia.org/wiki?curid=1562840", "title": "Palazzo Steripinto", "text": "Il Palazzo Steripinto di Sciacca \u00e8 stato eretto nel 1501 da Antonio Noceto, nipote del celebre botanico Gerardo Noceto (1475-1545).\nDescrizione.\nLo Steripinto \u00e8 uno dei pi\u00f9 antichi palazzi della citt\u00e0 di Sciacca, ancora oggi esistente.\nGli elementi decorativi della facciata e la ricerca decorativa, fanno di questo palazzo uno degli insigni monumenti della citt\u00e0 e un esempio dell'arte plateresca in Sicilia del tardo Gotico Rinascimentale.\nIl nome Steripinto deriva dalla fusione di un sostantivo e di un participio passato \"hosterium\", nome comune di altri palazzi che si trovano in Sicilia e nella provincia di Agrigento (Palazzo Chiaramonte-Steri di Palermo, Palazzo Chiaramonte di Agrigento), e significa palazzo fortificato o armato. Infatti la facciata \u00e8 costituita da una serie di bugne di pietra a punte di diamante che tutte insieme formano una specie di armatura da difesa.\nMentre la base \u00e8 interamente chiusa, dove persiste solo un'apertura, il piano soprastante, o dei nobili, \u00e8 costituito da finestre con eleganti bifore gotiche.\nL'insieme delle decorazioni assumono diverse tonalit\u00e0 di colori alla luce del sole, durante il giorno e le stagioni, rendendo suggestivo, austero e fortificato questo palazzo.\nSopra il portale, al centro della lunetta, campeggia lo stemma della famiglia Lucchesi Palli, divenuta proprietaria del Palazzo per via di matrimonio.\nLo Stemma dei Noceto, invece, si trova sopra i capitelli delle colonnine delle bifore.\nSeppur la facciata sia rimasta sempre tale, l'interno dell'edificio \u00e8 stato pi\u00f9 volte rimaneggiato nel corso dei secoli.\nAl piano terra, all'interno del Palazzo persiste ancora un giardinetto e un androne sorretto da robusti archi a sesto acuto.\nAncora oggi l'edificio riscuote notevole interesse tra i turisti che visitano la citt\u00e0 di Sciacca."}
{"id": "1562842", "revid": "599013", "url": "https://it.wikipedia.org/wiki?curid=1562842", "title": "Andrea Gyarmati", "text": "\u00c8 figlia del pallanuotista Dezs\u0151 Gyarmati e della nuotatrice \u00c9va Sz\u00e9kely.\nSpecializzata nel dorso e nella farfalla ha vinto due medaglie alle Giochi olimpici di Monaco 1972: l'argento nei 100\u00a0m dorso e il bronzo nei 100\u00a0m farfalla.\n\u00c8 stata primatista mondiale dei 100\u00a0m farfalla.\n\u00c8 una dei Membri dell'International Swimming Hall of Fame."}
{"id": "1562843", "revid": "2153076", "url": "https://it.wikipedia.org/wiki?curid=1562843", "title": "10 Years of Hits", "text": "10 Years of Hits \u00e8 il primo greatest hits del cantante irlandese Ronan Keating. Contiene sia canzoni del cantante, sia i suoi precedenti successi con i Boyzone."}
{"id": "1562844", "revid": "3115", "url": "https://it.wikipedia.org/wiki?curid=1562844", "title": "Nonciclopedia", "text": "Nonciclopedia \u00e8 un'enciclopedia online in lingua italiana a contenuto umoristico fondata il 3 novembre 2005 e contenente 14 203 voci al 20 gennaio 2022.\nStoria.\nUncyclopedia, la versione in lingua inglese di Nonciclopedia, \u00e8 stata fondata il 5 gennaio 2005. Il 6 maggio dello stesso anno Angela Beesley, vicepresidente di Wikia, ha annunciato che quest'ultima avrebbe ospitato Uncyclopedia e che la licenza del sito e il nome del dominio sarebbero rimasti uguali.\nIl 10 luglio 2006 il creatore di Uncyclopedia, Jonathan Huang, trasfer\u00ec la propriet\u00e0 del dominio \"uncyclopedia.org\" a Wikia.\nIl 3 novembre 2005 fu aperta la versione italiana di Uncyclopedia, fondata da Pistacchio, che rivel\u00f2 la sua identit\u00e0 in un video del suo canale YouTube nel 2016.\nCaso Rossi.\nA seguito di una denuncia per diffamazione presentata dal cantante Vasco Rossi nel febbraio 2010, la voce omonima di Nonciclopedia viene parzialmente rimossa e un anno dopo alcuni amministratori vennero convocati dalla Polizia Postale, motivo per cui la comunit\u00e0 decise di autosospendere il sito \"a tempo indeterminato\". Tania Sachs, portavoce del cantante, comment\u00f2: \u00abDifendersi dagli insulti che piovono in maniera gratuita e non si sa per quale motivo non \u00e8 solo lecito, \u00e8 doveroso: libert\u00e0 di stampa non \u00e8 libert\u00e0 di offendere\u00bb. Il Messaggero espresse dubbi sulla provenienza dei motivi che attivarono l'azione legale. Numerosi furono i commenti su Facebook e Twitter da parte di utenti di Nonciclopedia e fan del cantante.\nNonciclopedia riapr\u00ec il 4 ottobre con una lettera di scuse indirizzata ai lettori, mentre la portavoce del cantante assicur\u00f2 che la querela sarebbe stata ritirata.\nLa settimana successiva il cantante, dalla propria pagina Facebook ufficiale, espresse le sue critiche a Nonciclopedia per le pagine relative ad Anna Frank e Pietro Taricone. Ad esse seguirono le critiche per la voce dedicata al pilota motociclistico Marco Simoncelli, cui reagirono anche Fiorello e Francesco Facchinetti, che invoc\u00f2 un maggiore controllo dei contenuti, opinione da cui Rossi non si dissoci\u00f2.\nAttivit\u00e0.\nIl sito ha avuto un'alternanza tra momenti di popolarit\u00e0 e di inattivit\u00e0 pressoch\u00e9 totale.\nIl grafico evidenzia i seguenti aspetti del sito:\nIl picco di nuovi iscritti si \u00e8 raggiunto a Novembre 2009, nello stesso anno si sono registrati i numeri massimi per il numero di file caricati.\nUna nuova impennata di accessi al sito si \u00e8 verificata nell'autunno del 2011, nel quale si \u00e8 raggiunto un valore relativo di 100 punti per Google trends, a Ottobre si sono totalizzati 1400 iscritti in un mese, e 600 utenti attivi.\nCaratteristiche.\nLogo.\nIl logo attuale di Nonciclopedia riprende il simbolo di Wikipedia schiacciato da un dito e la dicitura \"Nonciclopedia\" mostra un occhio stilizzato (il Papocchio) al posto della lettera \"o\" ed evidenzia in rosso la parola \"ciclope\" all'interno della parola \"nonciclopedia\", presentando fin dall'inizio la sua vena comico-satirica-nonsense.\nIl logo generale di Uncyclopedia, adottato talvolta con alcune variazioni da svariate edizioni in lingua, \u00e8 invece una patata chiamata Sophia, come la divinit\u00e0 gnostica, parodia del globo di Wikipedia.\nIn occasioni delle festivit\u00e0 come Natale, Halloween, in estate o per festeggiare i compleanni, Nonciclopedia adotta altri loghi, varianti dell'originale o del Papocchio.\nScelta del logo.\nLa comunit\u00e0, tramite una discussione nella Bettola, decise di sostituire il logo con la patata Sophia con uno fatto da un utente, indicendo una sfida.\nVennero candidati 13 loghi diversi, che totalizzarono nel loro insieme 52 voti.\nI tre loghi scelti come finalisti ricevettero rispettivamente 10, 12 e 14 voti.\nIl logo venne scelto il 18 Febbraio 2007, gli utenti votarono a scelta in un ballottaggio durato due giorni, dovendo votare tra i tre loghi finalisti.\nVoci.\nLe voci di Nonciclopedia si riferiscono solitamente a fatti, luoghi o persone reali, ma descritti in modo parodistico e sempre rispettando il principio di non contraddizione. Le regole di Nonciclopedia vietano di usare bestemmie e parole volgari per \"far ridere\", sebbene queste non siano assenti nelle voci di Nonciclopedia. Il lettore \u00e8 chiamato quindi a conoscere l'oggetto reale della parodia (ogni pagina di Nonciclopedia contiene il collegamento a quella corrispondente in Wikipedia, se questa esiste) per poter fruire appieno del contenuto delle voci. Questo bisogno di conoscere l'oggetto della parodia per comprendere le voci di Nonciclopedia viene utilizzato da Franci per esemplificare il pensiero filosofico di Gianni Vattimo applicato all'analisi comparata di voci in Wikipedia e Nonciclopedia.\nLe sue voci su Berlusconi, berlusconismo e Veltroni sono indicate da V. Susca e D. De Kerckhove tra gli esempi di \"polbusting\", che con questo termine indicano una forma espressiva di sabotaggio eseguita da comuni cybernauti contro le multinazionali e altre immagini di potere arrivandone a disgregare il messaggio politico.\nSecondo V. Del Marco e I. Pezzini, prendendo come esempio la comparazione fra la voce indignazione di Nonciclopedia e la sua definizione nel dizionario Devoto Oli scrivono che si tratta di una spassosissima operazione patafisica internettiana sedicente \"liberatoria\", frutto di un \"lessicografo anonimo e collettivo\", che predilige la poetica e la pragmatica rispetto alla semantica.\nNonciclopedia usa anche come tema molti meme di Internet, che coinvolgono in particolare Chuck Norris (che viene descritto come un essere invincibile, nonch\u00e9 amministratore supremo del sito, di cui sono presenti anche molte frasi che alludono a sue \"imprese\"), e Germano Mosconi (che viste le sue bestemmie viene descritto come un teologo fondatore e capo di una religione fittizia, l'\"Agnosticismo mosconiano\"). \u00c8 presente anche una pagina inerente Wikipedia. Non di rado, soprattutto nelle pagine inerenti telefilm o cartoni animati, vengono mosse critiche verso caratteristiche, situazioni o difetti della voce in questione.\nNel 2007 sono state istituite due votazioni per la scelta delle voci di qualit\u00e0: l\"'Articolo della Settimana\", premio per la miglior voce scritta ogni settimana, e la \"Walk of Shame\" (parodia della famosa \"Hollywood Walk of Fame\") che invece include articoli con maggior anzianit\u00e0 (minimo 3 mesi), oltre che fotomontaggi particolarmente ben fatti e divertenti.\nNel 2016 questa ed il premio \"Articolo della Settimana\" sono stati fusi in un'unica votazione per gli articoli di qualit\u00e0, la Latrina, parodia della di Wikipedia. In essa sono candidabili non solo voci, ma anche immagini e notizie brevi.\nCancellazioni.\nLa cancellazione delle pagine \u00e8 prevista dalle linee guida del progetto nel caso in cui una voce tratti argomenti non umoristici, vietati dalle linee guida o dal regolamento di Wikia (come ad esempio le violazioni di copyright).\nEsistono tre tipi di cancellazioni: per direttissima (prevista per pagine di prova o vandalismi), con preavviso (cancellate 7 giorni dopo l'inserimento di un template che avvisa di migliorare l'articolo) o con votazione (cancellate dopo 7 giorni dall'apertura della procedura di votazione). Solo gli amministratori possono procedere all'effettiva cancellazione delle pagine.\nSottotitoli.\nI sottotitoli, cos\u00ec come l'intera enciclopedia, hanno lo scopo di essere parodia di Wikipedia. Ogni volta che si aggiorna una pagina appare un sottotitolo a scelta casuale da una lista, nella quale compaiono:\nAlcuni fanno esplicito riferimento al sottotitolo di Wikipedia, ad esempio:\nPer pagine particolarmente speciali o riguardanti un argomento che sia un vero e proprio tormentone, si pu\u00f2 apporre il template e scriverlo di propria mano.\nNe seguono alcuni ricorrenti:\nTemplate.\nAnche i template fanno il verso a quelli di Wikipedia (per esempio lo \"stub\"), assomigliando molto alle versioni \"originali\". Molti template non hanno sempre lo stesso aspetto, ma sono scelti casualmente da un insieme di stili.\nInterprogetti.\nPer contenuti non necessariamente da dizionario e per voci brevi ma non ulteriormente approfondibili, esiste anche una sezione (sullo stesso spazio) detta \"NonDizionario\", parodia del Wikizionario.\nEsistono anche i \"NonBooks\", libretti di istruzioni parodistici o su argomenti assurdi, ad esempio \"Come conquistare l'Inghilterra in 4 semplici passi\", parodie di Wikibooks. Nonciclopedia dispone inoltre di una sezione \"Nonquote\", parodia di Wikiquote e di un \"Horroscopo\", parodia di un oroscopo.\n\u00c8 stato anche creato il portale \"Pasolini\" atto a raccogliere tutte le citazioni attribuite a Pier Paolo Pasolini presenti sul sito e \"NonCommons\", gi\u00e0 presente su Uncyclopedia come progetto della \"Uncyclomedia Foundation\", parodia di Wikimedia, con il nome \"Uncyclomedia Commons\" oppure semplicemente \"UnCommons\".\nSu Uncyclopedia sono invece molto diffuse le citazioni attribuite a Oscar Wilde. \u00c8 presente addirittura un intero progetto dedicato all'artista che raccoglie centinaia di citazioni.\nUtenti.\nGerarchia.\nCome su Wikipedia, esistono dei ruoli per gli utenti, che identificano diversi livelli di accesso:\nI primi tre ruoli sono assegnati automaticamente, invece i restanti richiedono un intervento manuale.\nStatistiche.\nNonciclopedia ha un progetto che raccoglie tutti i dati sugli utenti e sulle modifiche al sito.\nLe statistiche sono aggiornate mensilmente con i dati forniti da miraheze, inseriti in un grafico creato a novembre 2005.\nLa maggior parte delle statistiche riguardano gli utenti, in particolare sono indicativi i seguenti:\nTutte le altre statistiche si trovano invece in una tabella, i cui dati pi\u00f9 rilevanti sono:\nRedazione.\nEssendo basato su MediaWiki, Nonciclopedia come Wikipedia offre la possibilit\u00e0 di creare o modificare una voce e vedere visualizzate immediatamente le modifiche. Le varie versioni delle pagine sono mantenute in una cronologia e sono accessibili a chiunque.\nL'amministrazione si occupa per lo pi\u00f9 del vandalismo e degli errori dei neoiscritti, che spesso fraintendono il fine parodistico di Nonciclopedia inserendo voci unicamente volgari o noiose. Gli amministratori effettuano anche i bandi, ovvero l'esclusione degli utenti che violano deliberatamente le regole del sito.\nA causa dei vandalismi e di reclami riguardanti la monotonia degli argomenti \u00e8 stata creata la cosiddetta \"Nonci Task Force\", che si compone di:\nOltre questi progetti principali, ci sono altri numerosi sottoprogetti. Ogni membro della task force \u00e8 riconoscibile da un distintivo a forma di stella nella sua pagina utente. Al contrario di Wikipedia, dove chiunque pu\u00f2 prendere parte ad un progetto, su Nonciclopedia ogni progetto ha un responsabile che ha il compito di controllare le ammissioni e suddividere di conseguenza il lavoro.\nProgetti esterni.\nNonciclopedia, oltre al mondo wiki, si \u00e8 espansa sul web anche su altri canali, gestiti da amministratori e utenti. Nel 2009 ha aperto uno shop online su Spreadshirt.net, un canale su YouTube e profili su Twitter, Facebook e Discord; tuttavia, solo questi ultimi due account risultano attualmente attivi. Su Facebook due pagine di Nonciclopedia, da quarantaduemila e centomila fan, sono state cancellate dallo staff, probabilmente a causa delle segnalazioni di utenti offesi dai contenuti. Nonciclopedia ha anche collaborato alla stesura della pagina \"\"La banda degli emosuonati\",\" pubblicata sull'agenda scolastica Comix 2011-2012.\nControversie.\nNonciclopedia ha ricevuto molte critiche, in quanto spesso giudicata oltraggiosa del buon gusto, delle religioni e degli stili di vita delle persone.\nNonciclopedia \u00e8 dotata di un proprio disclaimer, atto a rendere conto e informare gli utenti delle proprie finalit\u00e0 umoristiche, parodistiche e satiriche, nonch\u00e9 volto a chiarire che quanto presente nel sito non pretende in alcun modo di corrispondere a realt\u00e0. Il disclaimer \u00e8 scritto esso stesso in stile \"nonciclopediano\".\nNel maggio 2008 Nonciclopedia \u00e8 stata citata, a proposito della voce emo, da un'agenzia per la tutela dei minori, \"Pronto Bambino\", con l'accusa di diffondere manie suicide fra i giovani. L'accusa \u00e8 stata ripresa l'8 maggio 2008 dal deputato dell'UDC Antonio De Poli, che ha presentato un'interrogazione parlamentare che ha suscitato clamore in Internet. L'interrogazione non ha avuto alcun effetto.\nIl 3 ottobre 2011 venne annunciata la sospensione a tempo indeterminato del sito: gli amministratori di Nonciclopedia chiusero in toto il sito, di loro iniziativa, in seguito ad una denuncia per diffamazione sporta dai legali di Vasco Rossi. La denuncia sort\u00ec sulla rete l'effetto Streisand. La chiusura del sito rappresent\u00f2 una sorta di \"sciopero di protesta\", avvenuto in seguito della convocazione da parte della polizia postale di alcuni amministratori del sito nonostante la pagina al riguardo fosse gi\u00e0 stata cancellata dopo la prima convocazione. L'azione scaten\u00f2 proteste e polemiche nella rete, con pi\u00f9 di 150.000 internauti che intervennero su Facebook a difesa del sito. Il giorno seguente Tania Sachs, portavoce di Vasco, annunci\u00f2 l'intenzione di ritirare la denuncia, ed il sito venne riaperto.\nIl 23 ottobre 2011 torn\u00f2 nell'occhio del ciclone insieme a Spinoza per delle frasi scritte nei confronti di Marco Simoncelli: al pilota deceduto in un incidente in MotoGP venne infatti attribuita una frase da alcuni ritenuta macabra, offensiva e poco adatta al momento in cui \u00e8 stata scritta.\nNel febbraio-marzo 2014 Nonciclopedia \u00e8 stata nuovamente messa sotto accusa con la richiesta di rimuovere la voce su Sarah Scazzi, che ironizzava pesantemente sulla ragazza morta e sui suoi familiari."}
{"id": "1562845", "revid": "104485", "url": "https://it.wikipedia.org/wiki?curid=1562845", "title": "Film", "text": "Un film \u00e8 una serie di immagini che, dopo essere state registrate su uno o pi\u00f9 supporti cinematografici e una volta proiettate su uno schermo, creano l'illusione di un'immagine in movimento. Questa illusione ottica permette a colui che guarda lo schermo, nonostante siano diverse immagini che scorrono in rapida successione, di percepire un movimento continuo.\nIl processo di produzione cinematografica viene considerato ad oggi sia come arte che come un settore industriale. Un film viene materialmente creato in diversi metodi: riprendendo una scena con una macchina da presa, oppure fotografando diversi disegni o modelli in miniatura utilizzando le tecniche tradizionali dell'animazione, oppure ancora utilizzando tecnologie moderne come la CGI e l'animazione al computer, o infine grazie ad una combinazione di queste tecniche.\nL'immagine in movimento pu\u00f2 eventualmente essere accompagnata dal suono. In tale caso il suono pu\u00f2 essere registrato sul supporto cinematografico, assieme all'immagine, oppure pu\u00f2 essere registrato, separatamente dall'immagine, su uno o pi\u00f9 supporti fonografici.\nCon la parola cinema (abbreviazione del termine inglese \"cinematography\", \"cinematografia\") ci si \u00e8 spesso normalmente riferiti all'attivit\u00e0 di produzione dei film o all'arte a cui si riferisce. Ad oggi con questo termine si definisce l'arte di stimolare delle esperienze per comunicare idee, storie, percezioni, sensazioni, il bello o l'atmosfera attraverso la registrazione o il movimento programmato di immagini insieme ad altre stimolazioni sensoriali.\nIn origine i film venivano registrati su pellicole di materiale plastico attraverso un processo fotochimico che poi, grazie ad un proiettore, si rendevano visibili su un grande schermo. Attualmente i film sono spesso concepiti in formato digitale attraverso tutto l'intero processo di produzione, distribuzione e proiezione.\nIl film \u00e8 un artefatto culturale creato da una specifica cultura, riflettendola e, al tempo stesso, influenzandola. \u00c8 per questo motivo che il film viene considerato come un'importante forma d'arte, una fonte di intrattenimento popolare ed un potente mezzo per educare (o indottrinare) la popolazione. Il fatto che sia fruibile attraverso la vista rende questa forma d'arte una potente forma di comunicazione universale. Alcuni film sono diventati popolari in tutto il mondo grazie all'uso del doppiaggio o dei sottotitoli per tradurre i dialoghi del film stesso in lingue diverse da quella (o quelle) utilizzata nella sua produzione.\nLe singole immagini che formano il film sono chiamate \"fotogrammi\". Durante la proiezione delle tradizionali pellicole di celluloide, un otturatore rotante muove la pellicola per posizionare ogni fotogramma nella posizione giusta per essere proiettato. Durante il processo, fra un frammento e l'altro vengono creati degli intervalli scuri, di cui per\u00f2 lo spettatore non nota la loro presenza per via del cosiddetto effetto della persistenza della visione: per un breve periodo di tempo l'immagine permane a livello della retina. La percezione del movimento \u00e8 dovuta ad un effetto psicologico definito come \"fenomeno Phi\".\nEtimologia.\nIl termine \"film\" \u00e8 un prestito linguistico della lingua inglese nella quale indica una membrana o un sottile strato di materiale; \u00e8 quindi un sinonimo di \"pellicola\" e, come tale, fino agli anni trenta del XX secolo il termine veniva usato al femminile (\"la film\"), per poi pi\u00f9 trasformarsi in sostantivo maschile. \nPer metonimia, con il termine \"film\", si passa dall'indicare la pellicola cinematografica all'indicare l'immagine in movimento registrata sulla pellicola cinematografica. Tale metonimia nasce prima dell'avvento del supporto video; cio\u00e8 quando la pellicola cinematografica rappresenta il supporto cinematografico normalmente utilizzato. In seguito vengono inventati ed utilizzati molti altri tipi di supporti cinematografici. \u00c8 quindi per estensione semantica che viene chiamata \"film\" anche l'immagine in movimento registrata su un supporto cinematografico diverso dalla pellicola cinematografica.\nTipologie.\nDurata.\nFilm a corto metraggio.\nUn film a corto metraggio (pi\u00f9 frequentemente e brevemente chiamato \"cortometraggio\") \u00e8 un film di breve durata. Non esiste un tempo preciso, universalmente accettato, per la durata del cortometraggio. Normalmente si intente un film non superiore ai 30 minuti. Ma alcuni enti considerano una durata maggiore. Ad esempio l'Academy of Motion Picture Arts and Sciences considera una durata massima di 40 minuti. L'espressione \"corto metraggio\" nasce in riferimento alla pellicola cinematografica. In particolare alla lunghezza della pellicola cinematografica. La durata dell'immagine in movimento di un film \u00e8 infatti direttamente proporzionale alla lunghezza della pellicola cinematografica su cui \u00e8 registrata.\nFilm a medio metraggio.\nUn film a medio metraggio (pi\u00f9 frequentemente e brevemente chiamato \"mediometraggio\") \u00e8 un film di media durata.\nFilm a lungo metraggio.\nUn film a lungo metraggio (pi\u00f9 frequentemente e brevemente chiamato \"lungometraggio\") \u00e8 un film di lunga durata.\nColorazione.\nFilm in bianco e nero.\nUn film in bianco e nero \u00e8 un film nel quale l'immagine in movimento \u00e8 un'immagine in bianco e nero. L'uso consolidato dell'espressione \"immagine in bianco e nero\" \u00e8 improprio. Di conseguenza anche l'uso consolidato dell'espressione \"film in bianco e nero\" \u00e8 improprio, poich\u00e9 in realt\u00e0 le immagini in movimento sono registrate su una pellicola a scala di grigi ed inoltre vengono definiti cos\u00ec anche film registrati con particolari filtri che utilizzano sfumature di un solo colore, come il seppia.\nFilm a colori.\nUn film a colori \u00e8 un film nel quale l'immagine in movimento \u00e8 un'immagine a colori. Anche l'uso consolidato dell'espressione \"immagine a colori\" \u00e8 improprio. Di conseguenza anche l'uso consolidato dell'espressione \"film a colori\" \u00e8 improprio. In particolare l'espressione \"film a colori\" viene usata in contrapposizione all'espressione \"film in bianco e nero\". Il primo film a colori della storia \u00e8 del 1908: \"A Visit to the Seaside\" di George Albert Smith.\nSuono.\nFilm muto.\nUn film muto \u00e8 un film in cui non sono presenti i suoni della scena girata, ma \u00e8 presente una colonna sonora. In altri termini \u00e8 un film nel quale l'immagine in movimento non \u00e8 accompagnata dal suono, se non quello di una musica di accompagnamento. Alle volte possono essere presenti sottotitoli o fermi immagine con il testo dei dialoghi.\nFilm sonoro.\nUn film sonoro \u00e8 un film in cui sono udibili i suoni della scena rappresentata. In altri termini \u00e8 un film nel quale l'immagine in movimento \u00e8 accompagnata dal suono prodotto dalla voce degli attori e dalle circostanze della scena. Il primo film sonoro della storia \u00e8 del 1926: \"Don Giovanni e Lucrezia Borgia\" di Alan Crosland.\nMercato.\nUn film per il cinema \u00e8 un film che ha come mercato primario la sala cinematografica pubblica. Normalmente, nella medesima sala, sono disponibili pi\u00f9 visioni pubbliche al giorno del film. Le visioni possono protrarsi fino a qualche mese. Dipende dal successo di pubblico ottenuto dal film. Prevalentemente si protraggono per due o tre settimane. Dopo essere stato distribuito nelle sale cinematografiche, un film per il cinema spesso viene anche trasmesso in televisione e pubblicato in home video.\nFilm per la televisione.\nUn film per la televisione \u00e8 un film che ha come mercato primario la televisione. Raramente un film per la televisione viene anche distribuito nelle sale cinematografiche. Spesso invece viene anche pubblicato in home video.\nTecnica.\nDa un punto di vista tecnico un film \u00e8 una sequenza di immagini, dette \"fotogrammi\", incise su una striscia di poliestere o di triacetato di cellulosa (la pellicola vera e propria) da proiettare ad una velocit\u00e0 tale (24 fotogrammi al secondo solitamente, ma ne bastano 12 per ottenere l'effetto) che possano rendere l'illusione ottica del movimento, tipica del cinema.\nNei primi anni della storia del film, a causa del fatto che gli apparati di riproduzione erano manuali, attivati dall'operatore con la manovella, la velocit\u00e0 pratica variava da film a film e spesso addirittura da una scena all'altra dello stesso film. Inizialmente si usavano 16-18 fotogrammi per secondo, ma, con l'introduzione del suono, si \u00e8 passati a 24 fotogrammi per secondo. Altri perfezionamenti includono la meccanizzazione delle telecamere da ripresa, che ha reso possibile una registrazione a velocit\u00e0 costante, la sincronizzazione dell'audio, l'apparizione dei colori e di diversi formati di aspetto dello schermo, reso pi\u00f9 largo, come ad esempio con il CinemaScope, che si sono imposti come standard per le produzioni dotate di elevati budget.\n\u00c8 da evidenziare che la maggioranza degli apparati di proiezione sono al giorno d'oggi realizzati in modo tale che nessuna immagine sia rappresentata sullo schermo per pi\u00f9 di due fotogrammi successivi, cos\u00ec da produrre l'impressione della fluidit\u00e0.\nDiritto dell'opera cinematografica.\nIl film in quanto opera cinematografica \u00e8 tutelato da diritto d'autore. Il titolare di tale diritto \u00e8 il produttore cinematografico.\nPoich\u00e9 \u00e8 frutto di pi\u00f9 autori l'opera cinematografica \u00e8 un'opera collettiva i cui coautori sono, secondo l'articolo 44 della Legge sul Diritto d'Autore (LDA), l'autore del soggetto, l'autore della sceneggiatura, l'autore della musica ed il direttore artistico.\nDiritti tutelati.\nDiritti patrimoniali: durano per tutta la vita degli autori e fino al settantesimo anno dopo la loro morte.\nDiritti morali: hanno durata illimitata in quanto sono irrinunciabili ed inalienabili.\nSecondo l'articolo 46 della LDA, anche se il produttore cede i diritti di diffusione, ai singoli autori spetter\u00e0 sempre un compenso proporzionale al lavoro da loro svolto per produrre l'opera.\nSecondo l'articolo 78 della LDA, solo il produttore ha il diritto di autorizzare la riproduzione, distribuzione, il noleggio, il prestito e la comunicazione al pubblico. Essendo diritti connessi durano 50 anni.\nStoria della cinematografia.\nLa denominazione di \"cinematografo\" proviene dall'apparato brevettato dai fratelli Auguste e Louis Lumi\u00e8re nel 1895, basato su alcune innovazioni tecniche rispetto a quelli dei loro predecessori (d'altra parte, precedentemente, con il termine di \"cin\u00e9matographe\" era stato denominato l'apparato di cronofotografia del francese L\u00e9on Bouly). La prima proiezione pubblica, con l'apparato dei fratelli Lumi\u00e8re, ebbe luogo il 28 dicembre 1895. Essa avvenne appunto in pubblico, a pagamento, all'interno della \"Sala Indiana\" del Gran Caf\u00e8 de Paris. Il film proiettato si intitolava \"L'uscita dalle officine Lumi\u00e8re\".\nCome anche nel caso di tutte le altre arti, il cinematografo si sottopone pi\u00f9 o meno ad una classificazione in correnti:\ne altri.\nIl primo film proiettato pubblicamente in Italia risale al 20 settembre 1905: fu \"La presa di Roma\" di Filoteo Alberini. Lungo 250 metri, contro i 40-60 tradizionali, cost\u00f2 ben 500 lire. Oggi si conservano solamente 75 metri di pellicola che corrispondono a quattro minuti di proiezione."}
{"id": "1562852", "revid": "125359064", "url": "https://it.wikipedia.org/wiki?curid=1562852", "title": "Codice lineare", "text": "In matematica ed in teoria dell'informazione un codice lineare \u00e8 un'importante tipologia di codice a blocchi usato negli schemi per la correzione e la rivelazione d'errore. I codici lineari consentono di realizzare algoritmi di codifica e decodifica pi\u00f9 efficienti rispetto alle altre tipologie di codici.\nI codici che costituiscono un codice lineare sono blocchi di simboli (tipicamente bit), i quali sono codificati utilizzando dei simboli in pi\u00f9 rispetto a quelli che compongono il messaggio originale; si aggiunge cio\u00e8 della ridondanza. Quest'ultima consente a colui che riceve il messaggio di individuare l'errore e, a seconda del numero di errori e del tipo di codice utilizzato (cio\u00e8 se si sta usando una rivelazione d'errore o a correzione d'errore), eventualmente di correggerlo. Naturalmente quanti pi\u00f9 simboli di ridondanza vengono aggiunti a ciascun blocco, tanto maggiore sar\u00e0 la quantit\u00e0 di errori che sar\u00e0 possibile rivelare e correggere per ciascuno di essi.\nDefinizione.\nSi consideri un campo di Galois GF(q), con q numero primo. Tale costituir\u00e0 l'alfabeto Fq, i cui elementi andranno a comporre le varie parole del codice. Fqn costituisce quindi uno spazio vettoriale V(n,q). Un vettore (x1, x2, ..., xn) pu\u00f2 essere scritto semplicemente come x1, x2, ..., xn.\nSi definisce \"codice lineare\" sopra GF(q) un sottospazio di V(n,q). Chiamiamo tale sottospazio codice lineare C. \nSe q=2 il codice sar\u00e0 detto codice lineare binario. \nUn codice lineare \u00e8 descritto solitamente da una terna di parametri [n, k, d]q: n indica la dimensione dello spazio vettoriale che contiene C ed \u00e8 chiamato \"lunghezza del codice\". k rappresenta la \"dimensione\" del codice, e qk rappresenta il numero di parole che costituiscono il codice (e quindi il numero di parole che \u00e8 possibile codificare per mezzo del codice scelto). Infine d indica la distanza (intesa nel senso di Distanza di Hamming) minima tra due parole del codice."}
{"id": "1562856", "revid": "767487", "url": "https://it.wikipedia.org/wiki?curid=1562856", "title": "Jan Poulsen", "text": "Carriera.\nHa giocato per buona parte della sua carriera nel Frem, squadra di cui diventa poi allenatore negli anni ottanta.\nNel 1990 viene nominato vice di Richard M\u00f8ller Nielsen per la Nazionale danese, e fece parte della spedizione che vinse l'Europeo 1992. Dopo quella vittoria fu promosso ad allenatore della Nazionale Under-21. Tenne il posto fino al 1999, per essere poi nominato CT della Nazionale di Singapore: quando Vincent Subramaniam fu licenziato nel 2001, Poulsen entr\u00f2 a rimpiazzarlo. I risultati comunque non migliorarono e anche Poulsen fu allontanato nel 2002; torn\u00f2 quindi in Danimarca per allenare squadre minori.\nNel 2006 pass\u00f2 alla Nazionale Under-20 della Giordania. Da gennaio 2008 al 2009 \u00e8 stato il commissario tecnico dell'Armenia."}
{"id": "1562858", "revid": "125293986", "url": "https://it.wikipedia.org/wiki?curid=1562858", "title": "Le storie di Farland", "text": "Le storie di Farland \u00e8 una serie televisiva fantasy italiana.\nL'intera serie venne trasmessa quattro volte in tre anni (1994/1995/1997) da Rai Uno, all'interno del programma per ragazzi \"Solletico\". Le riprese di Rodolfo Baldini furono effettuate al CPTV di Torino. In principio, il titolo della serie doveva essere \"Fantasy Game\", visto che Farland era stato ideato inizialmente come gioco di ruolo interattivo per la televisione dalla cooperativa C.UnS.A. per la ditta Telesia s.p.a.: il modello era quello dei racconti a bivi che gli autori della C.UnS.A. gi\u00e0 pubblicavano su testate come L'Espresso, Kaos, Nuova Ecologia, Il Manifesto.\nL'idea e i diritti della serie sono stati ceduti nel 2013 alla casa di produzione cinematografica di Firenze \"Andreaggi Film\" del regista Lorenzo Andreaggi con il titolo di \"Farland - La terra dei Kooks\", tramite l'ideatore ed ex amministratore delegato della Telesia s.p.a. Riccardo Colasanti.\nStruttura.\nFormigola, (interpretato dall'attore Rodolfo Baldini), era il protagonista e il racconta storie. Abitava in una casetta di legno sopra un albero, insieme al suo pappagallo verde parlante Art\u00f9. Ogni giorno raccontava una sua avvincente avventura, dove narrava degli amici di Farland, o dei nemici che minacciavano il regno.\nAmbientati in un regno magico pieno di nebbia, circondato da alte montagne e vulcani, le storie, anche se misteriose e spaventose, andavano sempre a terminare con il lieto fine. Al termine dell'episodio, Formigola estraeva dal suo sacchetto magico un ricordo dell'avventura: un oggetto incantato che l'aveva aiutato a punire i cattivi, oppure un trofeo d'oro donato per aver vinto la battaglia sul male: un anello, una rosa, una saetta, una carota, una sfera con un'aquila dentro, una torta, uno scettro, una clessidra, una lampada magica, una mela, ecc.\nDopo l'affettuoso sorriso di Formigola, che dava appuntamento alla prossima volta, la parola passava a Coboldo, che avrebbe rivelato la morale della storia.\nAmbientazione.\nIl regno incantato \u00e8 costellato di oggetti e sculture particolari e magiche, come il Cristallo (da cui apparve un essere umano luminoso), gli Alberi (incantati e dotati di parola) e il Dolmen, dove Formigola riusc\u00ec a rimettere la pietra per orizzontale e a scaturirne una scarica elettrica. In un episodio fece la sua comparsa anche un bellissimo Unicorno bianco circondato da stelline colorate e luccicanti.\nLe micro-scenografie furono disegnate e curate da Paolo Zeccara, il quale realizz\u00f2 in scala un plastico di 6mx6m.\nSigla.\nLa sigla durava 20 secondi. Iniziava con un forte suono di vento dove piano piano si formava un cerchio notturno blu fosforescente su sfondo nero e parola per parola arrivava la scritta tridimensionale gialla \"Le Storie di Farland\". All'arrivo della scritta Farland, il cerchio scoppiava, formando dietro ad essa del fumo veloce e blu, che piano piano si dissolveva. Da questo scoppio partiva la musica vera e propria che rendeva l'idea di quello che avrebbe mostrato la serie. Dopo questa velocissima situazione di 5 secondi, arrivavano una dietro l'altra 9 scene tratte dagli episodi, con qualche modifica per accentuare la sigla; fino all'ultima scena dove si vedeva l'Arcimago che apriva la sua mano sinistra e faceva arrivare verso lo schermo uno scoppio di fumo blu che si dissolveva poi con il titolo dell'episodio, dove piano piano, salendo si arrivava alla fine delle scale di legno della casetta sull'albero di Formigola.\nCuriosit\u00e0.\nCome gran parte degli effetti grafici realizzati da Gabriele Galletti, l'animazione del cerchio notturno fosforescente che appariva all'inizio della sigla di Farland, venne riutilizzata per la sigla della seconda edizione del programma \"Luna Park\" di Raiuno. Il cerchio (bianco invece che blu), ruotava intorno alla moneta d'oro che teneva in mano Fabrizio Frizzi.\nNel 2013 la \"Andreaggi Film\" ha iniziato la pre-produzione per una nuova serie televisiva intitolata \"Farland - La terra dei Kooks\", mentre nel 2018 ha reso visionabili in una nuova riedizione gli episodi della serie originale de \"Le storie di Farland\" sul proprio canale YouTube. Le ricerche per i materiali originali provenienti dall'archivio nastri di Lorenzo Andreaggi, Riccardo Colasanti, Gabriele Galletti, Riccardo Simonazzi, Tommaso Liviero e Marco Sabbatini, sono stati rimasterizzati da Lorenzo Andreaggi e Mario Mariani.\nEpisodi.\nGli episodi furono 40, della durata di sei minuti l'uno.\nLista degli episodi in ordine cronologico:\nNote.\nhttps://www.stamptoscana.it/un-nuovo-progetto-per-far-rivivere-farland-serie-tv-mai-nata/\nhttp://www.cinemaitaliano.info/farlandlaterradeikooks\nhttps://www.imdb.com/title/tt8297848/\nhttps://www.imdb.com/title/tt8858180/?ref_=tt_trv_cnn\nhttps://www.youtube.com/watch?v=q78RFNOP0Kw&amp;list=PLEXcX8v8b2zkQUrBFz-5Vpomk4RxZhcyf"}
{"id": "1562861", "revid": "110157", "url": "https://it.wikipedia.org/wiki?curid=1562861", "title": "Bring You Home", "text": "Bring You Home \u00e8 il quarto album del cantante irlandese Ronan Keating. L'album \u00e8 stato pubblicato dalla Polydor Records il 5 giugno 2006 in tutto il mondo, e il 1\u00ba luglio in Australia.\nNella versione Italiana del disco la canzone \"All Over Again\", \u00e8 stata cantata in duetto con la cantante Rita Comisi."}
{"id": "1562862", "revid": "599013", "url": "https://it.wikipedia.org/wiki?curid=1562862", "title": "Donna Gurr", "text": "Specializzata nel dorso ha vinto la medaglia di bronzo nei 200\u00a0m dorso ai Giochi olimpici di Monaco 1972."}
{"id": "1562869", "revid": "2121638", "url": "https://it.wikipedia.org/wiki?curid=1562869", "title": "Jack Flag", "text": "Jack Flag, il cui vero nome \u00e8 Jack Harrison, \u00e8 un personaggio immaginario dei fumetti, creato da Mark Gruenwald (testi) e Dave Hoover (disegni), pubblicato dalla Marvel Comics. La sua prima apparizione avviene in \"Captain America\" (vol. 1) n. 434 del dicembre 1994.\nBiografia del personaggio.\nJack Harrison e suo fratello Drake erano dei grandissimi sostenitori di Capitan America, facenti parte della \"linea verde di Capitan America\" (un numero d'emergenza istituito da Cap stesso), che decisero di pattugliare il loro quartiere per tenere alla larga balordi e spacciatori.\nUna sera Drake, mentre era uscito da solo, venne aggredito da una banda, e a causa delle lesioni subite, fu costretto su una sedia a rotelle.\nUn anno dopo questa tragedia, i suoi genitori furono costretti a vendere per pochi spiccioli la loro casa perch\u00e9 sembrava essere stata costruita su una discarica di rifiuti tossici; in realt\u00e0 Jack scopr\u00ec che dietro tutto ci\u00f2 si celava il sindacato criminale noto come la Societ\u00e0 dei serpenti, che era interessato al terreno ove sorgeva la casa degli Harrison.\nQuando and\u00f2 alla polizia, scopr\u00ec che l'intero distretto era stato corrotto proprio da loro; fu allora che i due fratelli presero la decisione di sgominare da s\u00e9 l'intera organizzazione: Jack si dedic\u00f2 ad un intenso addestramento nelle arti marziali, mentre Drake lo forni di un costume dai colori patriottici (ispirati dallo stesso Capitan America) e di un arsenale di armi.\nCos\u00ec, coi capelli tinti di bianco, rosso e blu e col nome di Jack Flag, cominci\u00f2 la sua lotta contro la Societ\u00e0 dei serpenti, ma il loro leader, King Cobra, fece in modo che Jack si scontrasse col suo ex socio, il fortissimo \"Mister Hyde\".\nCon suo enorme stupore, Jack Flag vinse lo scontro; durante il duello, avvenuto in un laboratorio chimico, venne accidentalmente a contatto con delle sostanze chimiche che gli fecero acquisire una forza sovrumana e un fattore di guarigione che gli consentiva di guarire da danni normalmente permanenti.\nPer poter sconfiggere la Societ\u00e0 dei serpenti Jack chiese aiuto proprio a Capitan America, il quale lo prese in simpatia e ne fece un suo protetto; Jack entr\u00f2 cos\u00ec nello staff del Capitano, e lo aiut\u00f2 in diverse missioni contro nemici quali l'A.I.M., Arnim Zola o lo Spezzabandiera, dimostrando un notevole entusiasmo ed una spiccata onest\u00e0.\nDopo un po' di tempo Jack decise di abbandonare la vita di avventuriero in costume, indossando il costume solo saltuariamente, ad esempio per intervenire se assisteva ad un crimine.\nCivil War.\nJack non prese parte alla guerra civile, rimase in disparte senza intervenire ma appoggiando totalmente la parte del suo ex mentore Capitan America.\nLa sua fidanzata Lucy lo implor\u00f2 pi\u00f9 volte di sbarazzarsi del costume e di non pattugliare pi\u00f9 il loro quartiere, per evitare di venire segnalato come eroe non registrato. Jack rifiut\u00f2, perch\u00e9 credeva fermamente nella libert\u00e0 individuale descritta nella Costituzione degli Stati Uniti, cosa che questa legge, secondo lui, stava violando.\nI timori di Lucy si rivelarono fondati, perch\u00e9 una sera Jack Flag fu avvistato mentre aiutava una ragazza aggredita da alcuni teppisti, e il governo per catturarlo impieg\u00f2 addirittura i nuovi Thunderbolts.\nL'addestramento ricevuto da Capitan America gli permise di superare in combattimento lo Spadaccino (Andreas von Strucker) e Songbird e di sfuggire a Venom (Mac Gargan) e Penance, ma non riusc\u00ec a evitare l'agguato di Bullseye, che lo pugnal\u00f2 alla cauda equina paralizzandolo istantaneamente.\nIn seguito a questi fatti \u00e8 stato preso in custodia dallo S.H.I.E.L.D. e deportato nel carcere della Zona Negativa; sembra che i poteri di guarigione ottenuti nello scontro con Mr. Hyde non siano permanenti, dato che lo staff medico della prigione sentenzi\u00f2 che Jack non avrebbe mai pi\u00f9 camminato a causa della ferita infertagli da Bullseye.\nWar of Kings.\nJack Flag ricompare nella saga cosmica War of Kings. Nel prologo alla storia principale dedicato ai Guardiani della Galassia, Star-Lord lo trova nella Zona Negativa mentre, con altri detenuti, tenta di resistere all'assedio del supercarcere \"Progetto 42\" da parte di Blastaar che vuole impossessarsene per poter accedere al portale dimensionale l\u00ec custodito. Dopo aver respinto l'invasore e fatto sigillare il portale da Mister Fantastic, Star-Lord porta Harrison al quartier generale dei Guardiani, dove la sua spina dorsale viene agevolmente ricostruita dallo staff medico di Knowhere (\"Hanno riparato la mia schiena semplicemente ondeggiandoci sopra una lanterna!\") consentendogli di tornare a camminare. Si unisce cos\u00ec al gruppo di eroi galattici per fronteggiare l'imminente guerra tra i Kree (guidati dalla famiglia reale degli Inumani) e gli Shi'ar (al comando del neoimperatore Gabriel Summers, detto \"Vulcan\"). Nella fattispecie far\u00e0 parte dell'unit\u00e0 deputata a convincere Freccia Nera a desistere dalla guerra. In seguito partecipa anche alla saga \"Thanos Imperative\". La sua formazione si sbander\u00e0 dopo la perdita di Drax e Star Lord.\nPoteri e abilit\u00e0.\nJack ha forza, riflessi e resistenza sovrumani, di cui non si conosce il limite preciso. Inoltre \u00e8 stato addestrato da Capitan America in persona. All'inizio della sua carriera sembrava che avesse acquisito anche un fattore rigenerante, dato che guar\u00ec da alcune ustioni molto gravi, ma questo potere sembra essere sparito col tempo."}
{"id": "1562870", "revid": "125912247", "url": "https://it.wikipedia.org/wiki?curid=1562870", "title": "Klara P\u00f6lzl", "text": "Contesto familiare e matrimonio.\nKlara P\u00f6lzl nacque nel villaggio austriaco di Spital il 12 agosto 1860 da Johann Baptist P\u00f6lzl e Johanna Hiedler. Proveniva da una antica stirpe contadina, era laboriosa, energica, pia e coscienziosa. Secondo il medico di famiglia, il dottor Eduard Bloch, era una donna molto tranquilla, dolce e affettuosa. Aveva due sorelle: Teresa, che spos\u00f2 Johann Schmidt, un contadino benestante, e Johanna, che era ingobbita, rimase nubile ed aveva un carattere considerato litigioso e difficile.\nVi \u00e8 tuttora una controversia tra gli storici riguardo alla possibilit\u00e0 che il nonno Johann Nepomuk Hiedler oppure il fratello di lui, Johann Georg Hiedler, fosse il padre biologico del futuro marito di Klara, Alois. In ogni caso Johann divenne lo zio acquisito di Alois; anche dopo il matrimonio Klara continu\u00f2 a chiamare il marito \"zio\". Bradley F. Smith descrive Klara come \"una ragazza piuttosto robusta, alta quasi quanto il marito, dai capelli castani e lineamenti regolari.\"\nFrequent\u00f2 una scuola ebraica.\nNel 1876, Klara fu assunta come domestica dal suo parente Alois Hitler. Da tre anni era sposato con Anna Glasl-H\u00f6rer. Sebbene il padre biologico di Alois sia sconosciuto, dopo che sua madre, Maria Schicklgruber, spos\u00f2 Johann Georg Hiedler, Alois fu ufficialmente riconosciuto come figlio di Hiedler. La madre di Klara era la nipote di Hiedler. Alois e Klara erano quindi cugini.\nLa seconda moglie di Alois, Franziska Matzelsberger, mor\u00ec di tubercolosi nel 1884. In quel momento Klara era incinta di Alois. Il 7 gennaio 1885 Alois e Klara si sposarono con una breve cerimonia tenutasi la mattina presto nelle stanze che Hitler aveva affittato all'ultimo piano del Pommer Inn a Braunau am Inn. Dopo la cerimonia, Alois si rec\u00f2 al lavoro come al solito. A causa dello stretto rapporto di parentela tra i nubendi, i due dovettero chiedere una dispensa ecclesiastica.\nIl loro primo figlio, Gustav, nacque quattro mesi dopo il matrimonio, il 17 maggio 1885. Ida nacque il 23 settembre 1886. Entrambi i bambini morirono di difterite durante l'inverno del 1887-1888. Un terzo figlio, Otto, nacque nel 1892 e mor\u00ec nel 1893. Il quarto figlio, Adolf, nacque il 20 aprile 1889.\nNel 1892, Klara Hitler e la sua famiglia presero il treno per Passavia, dove si stabilirono per i successivi due anni. In quella citt\u00e0 nacque Edmund il 24 marzo 1894. Paula nacque il 21 gennaio 1896. Edmund mor\u00ec di morbillo il 28 febbraio 1900 all'et\u00e0 di cinque anni. Dei suoi sei figli avuti da Alois, solo Adolf e Paula sopravvissero fino all'et\u00e0 adulta.\nLa sua vita adulta fu dedicata alla cura della casa e dei figli, per i quali, stando a Smith, Alois dimostrava un interesse limitato. Klara ebbe sei figli. Era molto devota ai suoi figli e, secondo William Patrick Hitler, era una tipica matrigna per i suoi figliastri, Alois, Jr. e Angela Hammitzsch.\nEra una devota cattolica e frequentava regolarmente la chiesa con i suoi figli.\nUltimi anni di vita e morte.\nQuando il marito mor\u00ec, nel 1903, le lasci\u00f2 una pensione, oltre alla propriet\u00e0 dell'abitazione e ai terreni circostanti. Per tale ragione ella pot\u00e9 vivere con i propri figli con una relativa tranquillit\u00e0 finanziaria. Vendette la casa di Leonding e si trasfer\u00ec con i giovani Adolf e Paula in un appartamento a Linz, dove vivevano frugalmente.\nNel 1906, Klara Hitler scopr\u00ec un nodulo al seno ma inizialmente lo ignor\u00f2. Dopo aver sofferto di dolori al petto che la tenevano sveglia durante la notte, consult\u00f2 infine il medico di famiglia, Eduard Bloch, nel gennaio del 1907. Era stata impegnata con la sua famiglia, disse, e quindi aveva trascurato di cercare assistenza medica. Bloch scelse di non comunicare a Klara che aveva un cancro al seno e lasci\u00f2 che a informarla fosse Adolf. Bloch disse al ragazzo che sua madre aveva poche possibilit\u00e0 di sopravvivere e le consigli\u00f2 di sottoporsi a una mastectomia radicale. Gli Hitler furono devastati dalla notizia. Secondo Bloch, Klara Hitler \"accett\u00f2 il verdetto come ero sicuro che avrebbe fatto - con forza d'animo. Profondamente ebrea, presumeva che il suo destino fosse la volont\u00e0 di Yahveh. Non le sarebbe mai venuto in mente di lamentarsi\" sebbene in realt\u00e0 Klara fosse Cattolica e non avesse ascendenze ebraiche. Si sottopose alla mastectomia nella clinica delle suore della Santa Misericordia di Linz e il chirurgo, Karl Urban, scopr\u00ec che il cancro si era gi\u00e0 metastatizzato al tessuto pleurico del suo petto. Bloch inform\u00f2 i figli di Klara che le sue condizioni erano terminali. Adolf, che viveva a Vienna per studiare arte, torn\u00f2 a casa per prendersi cura di sua madre. A ottobre, le condizioni di Klara peggiorarono rapidamente e suo figlio Adolf implor\u00f2 Bloch di provare un nuovo trattamento. Per i successivi 46 giorni, da novembre a inizio dicembre, Bloch esegu\u00ec trattamenti giornalieri di iodoformio, una forma allora sperimentale di chemioterapia. Le incisioni sulla mastectomia di Klara Hitler furono riaperte e dosi massicce di garza imbevuta di iodoformio furono applicate direttamente sul tessuto per \"bruciare\" le cellule tumorali. I trattamenti furono incredibilmente dolorosi e causarono alla donna una paralisi alla gola che la lasciarono incapace di deglutire. Per lenire il dolore il medico le somministr\u00f2 della morfina.\nI trattamenti si dimostrarono inutili e Klara mor\u00ec nella sua casa di Linz il 21 dicembre 1907 a causa degli effetti collaterali tossici dello iodoformio. Fu sepolta accanto al marito nel cimitero di Leonding, vicino a Linz.\nLa morte della madre colp\u00ec profondamente il giovane Adolf, molto di pi\u00f9 di quanto non fosse stato per la morte del padre. Port\u00f2 il dolore per il resto della sua vita. Bloch in seguito ricord\u00f2 che: \"In tutta la mia carriera, non ho mai visto nessuno cos\u00ec prostrato dal dolore come Adolf Hitler\". Nel \"Mein Kampf\", Hitler scrisse che aveva \"onorato mio padre, ma amato mia madre\" e disse che la morte della donna fu un \"terribile colpo\". Decenni dopo, nel 1940, Hitler mostr\u00f2 gratitudine a Bloch, che era ebreo, per aver curato sua madre, permettendogli di emigrare con sua moglie dall'Austria negli Stati Uniti d'America, un privilegio concesso a pochi altri ebrei in Austria.\nNel 1941 e nel 1943, Bloch fu intervistato dall'Office of Strategic Services, un ente predecessore della Central Intelligence Agency, per ottenere informazioni sull'infanzia di Hitler. Disse che la caratteristica pi\u00f9 sorprendente di Hitler era l'amore per sua madre:\nBloch neg\u00f2 espressamente l'affermazione secondo cui l'amore di Hitler per sua madre fosse patologico.\nIl medico disse anche: \"Si rigirerebbe nella sua tomba se sapesse cosa \u00e8 successo a lui\".\nNel 1934, Hitler onor\u00f2 la madre intitolandole una strada a Passavia.\nRimozione della pietra tombale.\nIl 28 marzo 2012, la lapide che segna la tomba di Alois Hitler e quella di sua moglie Klara nel cimitero comunale di Leonding fu rimossa su ordine del sindaco e con il consenso della famiglia, secondo Kurt Pittertschatscher, il pastore della parrocchia. Si dice che la discendente sia un'anziana parente della prima moglie di Alois Hitler, Anna, che rinunci\u00f2 anche a qualsiasi diritto sul lotto concesso. Non si sa cosa sia successo ai resti nella tomba."}
{"id": "1562876", "revid": "838137", "url": "https://it.wikipedia.org/wiki?curid=1562876", "title": "Beverley Whitfield", "text": "Specializzata nella rana ha vinto la medaglia d'oro nei 200\u00a0m rana e il bronzo nei 100\u00a0m ai Giochi olimpici di Monaco 1972."}
{"id": "1562881", "revid": "1543377", "url": "https://it.wikipedia.org/wiki?curid=1562881", "title": "Lindsey Buckingham", "text": "\u00c8 stato uno dei membri del gruppo rock anglo-americano dei Fleetwood Mac. , suona le parti ritmiche e solistiche pizzicando direttamente le corde a mani nude. Usa prevalentemente una chitarra elettro-acustica Rick Turner modello 1 ed \u00e8 principalmente noto per il singolo del 1983 \"Holiday Road\"."}
{"id": "1562885", "revid": "187519", "url": "https://it.wikipedia.org/wiki?curid=1562885", "title": "Ross Friedman", "text": ""}
{"id": "1562890", "revid": "599013", "url": "https://it.wikipedia.org/wiki?curid=1562890", "title": "Karen Moe", "text": "Specializzata nella farfalla ha vinto la medaglia d'oro nei 200\u00a0m farfalla alle Giochi olimpici di Monaco 1972.\n\u00c8 stata primatista mondiale dei 200\u00a0m farfalla. \n\u00c8 una dei Membri dell'International Swimming Hall of Fame."}
{"id": "1562893", "revid": "767487", "url": "https://it.wikipedia.org/wiki?curid=1562893", "title": "Artisan Entertainment", "text": "Artisan Entertainment \u00e8 stato uno studio cinematografico privato statunitense che distribuiva film indipendenti con sede a Los Angeles, che \u00e8 stata acquisita da Lionsgate nel 2003 e ne \u00e8 stata piegata l'anno successivo. Al momento della sua acquisizione la Artisan Entertainment aveva una mediateca di migliaia di film sviluppata attraverso l'acquisizione, la produzione originale, e grazie ad accordi di produzione e di distribuzione. Negli anni ottanta aveva fatto parte della Caballero Control Corporation Home Video, facente parte della NCB Entertainment.\nLa societ\u00e0 possedeva i diritti home video per le mediateche della Republic Pictures, della Vestron Pictures, e della Carolco Pictures. Ha posseduto inoltre la Family Home Entertainment (FHE), e la sua suddivisione cinema, la FHE Pictures.\nLa Caballero Control Home Video aveva controllato (in ordine):\nTra le pubblicazioni della Artisan: \"Requiem for a Dream\", \"\u03c0 - Il teorema del delirio\", \"Grizzly Falls\", \"Killing Zoe\", \"Maial College\", \"The Blair Witch Project - Il mistero della strega di Blair\", \"Novocaine\" e \"Startup.com\".\nStoria.\nL'Artisan Entertainment a differenza della maggior parte degli studi cinematografici, aveva le proprie radici nell'home video.\nAnni ottanta.\nL'Artisan Home Entertainment \u00e8 stata fondata nel 1982 con il nome di \"USA Home Video\". Una divisione della USA Home Video era la \"Family Home Entertainment\", fondata nel 1981 da Noel C. Bloom. Altre aziende facenti parte della \"USA Home Video\" erano la \"Thriller Video\" e la \"Monterey Home Video\".\nNel 1986 l'azienda divenne nota come International Video Entertainment (IVE). Nei tardi anni ottanta, la compagnia investe nella distribuzione dei film per la televisione.\nNel 1987 la International Video Entertainment inizia a distribuire i film della Carolco Pictures partendo con il rilascio di \"Angel Heart - Ascensore per l'inferno\". I primi due film della Carolco (\"Rambo\" e \"\") furono messi sul mercato sotto il nome Thorn/EMI/HBO Video, ma furono poi pubblicati nuovamente nel 1990 e nel 1988, rispettivamente, sotto la IVE.\nAnni novanta.\nNel 1990 la IVE ha cambiato nome in \"LIVE Home Video\" con le divisioni come la \"Carolco Home Video\" e la \"Family Home Entertainment\", quando la Live Entertainment, creata, produsse il primo film, Le Iene.\nNel 1990, la Live Entertainment decide di lanciarsi nel ramo della produzione cinematografica. Il suo primo lungometraggio \u00e8 stato Short Time. Il secondo film fu il doppiaggio in inglese di The Palermo Connection. Il terzo lavoro fu invece il film di Quentin Tarantino, Le iene.\nNel 1991, l'azienda acquista la Vestron Video International dopo il suo fallimento; la Vestron era meglio conosciuta per \"Dirty Dancing\", che \u00e8 stato il secondo pi\u00f9 grosso e importante film indipendente di tutti i tempi. Inoltre, per diversi anni a partire dal 1993, la Live Entertainment distribuisce gli anime pubblicati dalla Geneon Entertainment, incluso Chi ha bisogno di Tenchi?.\nNel 1995, quando la Carolco Pictures chiuse i battenti, StudioCanal ottenne i pieni diritti per la loro libreria di film e quindi la Live Entertainment (nel quadro di un nuovo accordo con la societ\u00e0 di produzione francese) ha continuato a distribuire i film della Carolco Pictures.\nAltri ex distributori video, che erano stati di propriet\u00e0 della Live Entertainment erano la \"Vestron Video\", la \"Tenth Avenue Video\" (e Platinum Productions) e la \"Magnum Entertainment\".\nNell'aprile del 1998, da Live Entertainment \u00e8 stata ribattezzata \"Artisan Entertainment\".\nAnni duemila e duemiladieci.\nNel 2000, Artisan Entertainment divenne solo una casa produttrice di film; la casa home-video fu la Artisan Home Entertainment.\nNel maggio del 2003, la Artisan Entertainment e la Microsoft congiuntamente annunciano il primo rilascio di un DVD in alta definizione: \"Terminator 2 - Il giorno del giudizio (Extreme Edition)\". La pubblicazione fu una promozione per la nuova versione del formato Windows Media 9; che poteva essere riprodotto solo su un personal computer con Windows XP. L'Artisan aveva gi\u00e0 messo sul mercato il film nel 2002 su D-VHS.\nDopo che la Lions Gate ha deciso di acquisire la Artisan nel 2003, ora, la biblioteca Artisan \u00e8 detenuta da Lionsgate."}
{"id": "1562901", "revid": "124983213", "url": "https://it.wikipedia.org/wiki?curid=1562901", "title": "Giovanni Sgambati", "text": "Biografia.\nNato da padre italiano e da madre inglese, fu un fanciullo prodigio, debutt\u00f2 a sette anni, cominci\u00f2 a studiare musica a Trevi, sotto la guida del maestro Tiberio Natalucci, perfezionando poi gli studi in pianoforte con Franz Liszt. Concertista largamente apprezzato in Italia e in Germania, fu legato da vincoli di amicizia e di stima con Richard Wagner, grazie al quale pot\u00e9 pubblicare le sue prime composizioni, presso Schott S\u00f6hne casa editrice di Magonza.\nInsieme con Ettore Pinelli fond\u00f2 a Roma il Liceo musicale di Santa Cecilia, dove tenne la cattedra dal 1877, e nel 1874 con Pinelli e De Sanctis la \"Societ\u00e0 orchestrale romana\" impegnata nella diffusione della musica sinfonica. Sgambati svolse infatti una fervida e meritoria attivit\u00e0 per un rinnovamento della vita musicale italiana, e tale azione, che ebbe forse l'unico limite di proporre un tardivo impeto romantico ispirato a modelli tedeschi, fu illuminata dall'ansia di far conoscere la musica wagneriana e di avviare un gusto per la musica strumentale, sinfonica e da camera.\nNon lusingato da tentazioni melodrammatiche, compose 3 sinfonie (tra le quali la Sinfonia-Epitalamio), 2 quintetti con pianoforte, un quartetto per archi, diversi altri pezzi cameristici e molta musica per pianoforte solo. Nel suo catalogo figurano anche opere sacre, tra le quali la grande Messa da Requiem, numerose melodie da camera per voce e pianoforte. Il suo intenso lavoro di divulgazione contribu\u00ec in modo fondamentale ad estendere di molto la conoscenza del patrimonio musicale romantico, quasi ignoto in Italia all'epoca. Quale pianista e direttore del \"Quintetto di Corte di Sua Maest\u00e0 la Regina Margherita\" tenne quasi una novantina di concerti per i Sovrani al Quirinale e a Palazzo Margherita, eseguendo per la prima volta in Italia un vasto repertorio, molto aggiornato per i suoi tempi, comprendente tra l'altro l'integrale dei Trii, Quartetti e Quintetti di Beethoven.\nPer il matrimonio di Amedeo I di Spagna, Duca d'Aosta, con la principessa Maria Letizia Bonaparte, compose la Sinfonia-Epitalamio, eseguita a Torino il 12 settembre 1888.\nFu legato da rapporti di amicizia e stima con i pi\u00f9 importanti compositori europei del suo tempo: oltre che con Liszt e Wagner, con Johannes Brahms, P\u00ebtr Il'i\u010d \u010cajkovskij, Edvard Grieg, Jules Massenet, Ferruccio Busoni, Dante Alderighi (del quale fu anche compianto maestro), per citarne alcuni.\nA Parigi, nel 1886, Sgambati divenne uno dei cinque membri corrispondenti dell'Istituto di Francia, succedendo a Liszt.\nNel 1891, esegu\u00ec sue musiche anche a Windsor, alla presenza della regina Vittoria.\nProfondamente attaccato all'Italia e alla sua Roma, declin\u00f2 il prestigiosissimo incarico offertogli di succedere a Nikolaj Rubin\u0161tejn quale Direttore del Conservatorio di Mosca.\nLa sua Casa-Museo in Piazza di Spagna, conservata con amore fino agli anni '80 dagli eredi, fu poi acquistata da uno stilista e sgombrata: il suo archivio, gli arredi, il pianoforte, i cimeli di una vita, acquistati in extremis dallo Stato prima che prendessero la via dell'estero, attendono una degna collocazione nel Museo nazionale degli strumenti musicali di Roma, nei cui magazzini son custoditi. Molte partiture, tra cui inediti e frammenti si trovano presso la Biblioteca Casanatense di Roma.\nGiovanni Sgambati \u00e8 sepolto nel Cimitero del Verano a Roma, bassopiano Pincetto, riquadro 140, tomba Sgambati - Mele.\nOpere.\nIl presente elenco, diviso per categorie di organico, non \u00e8 da considerarsi completo, alla luce della investigazione del corposo Archivio Sgambati presente nella Biblioteca Casanatense di Roma. Per una conoscenza pi\u00f9 approfondita si rimanda al sito http://www.flaminioonline.it/Biografie/Sgambati-catalogo.html"}
{"id": "1562908", "revid": "287204", "url": "https://it.wikipedia.org/wiki?curid=1562908", "title": "Spectinomicina", "text": "La spectinomicina \u00e8 un antibiotico inibitore della sintesi proteica prodotto dal batterio \"Streptomyces spectabilis\".\nMolecola di ricerca Upjohn poi acquista da Pfizer, che la commercializza come Trobicin. La spectinomicina viene prodotta da numerosi cianobatteri ma il produttore industrialmente utilizzato \u00e8 \"Streptomyces spectabilis\". La spectinomicina \u00e8 un farmaco appartenente agli aminociclitolici, classe di antibiotici simili agli amminoglucosidi, e ne \u00e8 l'antibiotico pi\u00f9 conosciuto.\nMeccanismo d'azione.\nLa spectinomicina ha un meccanismo d'azione simile agli amminoglucosidi e per questo motivo esso fu compreso in questa categoria solo successivamente. \nLa spectinomicina si lega alla subunit\u00e0 30S del ribosoma batterico e interrompe la sintesi proteica portando alla morte del batterio.\nIndicazioni.\nViene utilizzata per il trattamento della gonorrea non complicata (gonorrea acuta genitale e rettale) nei pazienti allergici alle penicilline e in alternativa al ceftriaxone (farmaco di prima scelta).\nResistenza.\nDato il suo scarso utilizzo, la spectinomicina non ha problemi di resistenza. Gli unici casi di resistenza noti sono stati descritta in \"Pasteurella\" e in \"Neisseria\", in entrambi i casi per mutazioni a carico del RNA ribosomiale 16S.\nPosologia.\nViene generalmente somministrata per via parenterale con iniezione una tantum di 2 g."}
{"id": "1562912", "revid": "228587", "url": "https://it.wikipedia.org/wiki?curid=1562912", "title": "Gnutella2", "text": "Gnutella2 (G2) \u00e8 un protocollo peer-to-peer principalmente sviluppato da Michael Stokes. Ispirato dal protocollo Gnutella, G2 condivide un po' del suo design con l'eccezione del suo metodo di connessione, e adotta un algoritmo di ricerca interamente nuovo.\nStoria.\nNel novembre 2002, Michael Stokes ha annunciato il protocollo Gnutella2 nel Gnutella Developers Forum, che ha immediatamente causato uno scisma tra gli sviluppatori.\nAlcuni pensavano che l'obiettivo del nuovo protocollo fosse quello di staccarsi nettamente dal protocollo Gnutella 0.6 e ripartire in modo che il kludge assumesse una buona organizzazione, per essere di grande effetto e desiderabile. Altri sviluppatori, principalmente quelli di LimeWire e BearShare, pensarono invece ad un'abile ed economica mossa pubblicitaria e negarono alcun merito tecnico. Molte persone di questi gruppi rifiutano tuttora di riferirsi a tale protocollo come \"Gnutella2\" e lo chiamano invece come \"Mike's Protocol\" (Protocollo di Mike).\nCuriosamente il protocollo Gnutella2 utilizza tuttora il vecchia stringa di handshake \"GNUTELLA CONNECT/0.6\" per instaurare le sue connessioni come definito nelle specifiche di Gnutella 0.6 che sono state criticate dal GDF come un tentativo di utilizzare la rete Gnutella per il \"bootstrapping\" delle nuove, non correlate, reti mentre i propositori della nuova rete sostenevano che il loro intento fosse quello di mantenere una retro-compatibilit\u00e0 con Gnutella per permettere agli attuali client Gnutella di aggiungere Gnutella2 a loro piacimento.\nCon gli sviluppatori trincerati nelle loro posizioni, una guerra sui forum si scaten\u00f2 presto attorno allo sviluppatore di BearShare, Vincent Falco, che perse la calma e cominci\u00f2 a insultare chiunque non fosse d'accordo con lui.\nI progetti furono pubblicati il 26 marzo 2003 seguiti poco dopo da una specifica dettagliata. Gnutella2 (G2) non \u00e8 supportato da molti dei vecchi clients Gnutella, comunque molti clients Gnutella2 possono anche connettersi a Gnutella. Molti sostenitori di Gnutella2 asseriscono che dietro c'\u00e8 una motivazione \"politica\" dietro questa scelta, mentre i sostenitori di Gnutella affermano che ci sono ragioni tecniche che non permetto l'utilizzo del nuovo protocollo.\nDesign.\nGnutella2 divide i nodi in due gruppi, chiamati leaf e hubs. I leaf mantengono una o due connessioni ad un hubs, mentre gli hubs accettano milioni di leaf contemporaneamente, e diverse connessioni da altri hubs. Quando viene avviata una ricerca, il nodo ottiene una lista di hubs e contatta gli hubs nella lista, notificando quello che si sta cercando, finch\u00e9 la lista non viene terminata, o il limite di ricerca predefinito viene soddisfatto. Questo permette agli utilizzatori di trovare un file popolare facilmente, senza caricare ogni volta il network, che teoricamente mantiene la capacit\u00e0 per un utente di trovare un singolo file localizzato ovunque nel network.\nGli hubs indicizzano i file posseduti da una leaf grazie ad una tabella di routing di ricerca chiamata \"Query Routing Table\", la quale viene riempita da record contenenti gli hash delle parole chiave e viene inviata dai leaf agli hub, l'hub poi unisce tutte le tabelle ricevute dai suoi leaf in modo da crearne una globale da inviare ai suoi hubs vicini. Questo permette agli hubs di ridurre enormemente l'utilizzo di banda semplicemente non inoltrando le ricerche a leaf e hub vicini se i parametri della ricerca non vengono trovati nelle tabelle di routing.\nGnutella2 si appoggia prevalentemente sul protocollo UDP, anzich\u00e9 sul protocollo TCP, per le ricerche. Il sovraccarico necessario per una connessione TCP renderebbe il sistema di ricerca a Percorso casuale dovendo contattare un grande numero di nodi per piccole quantit\u00e0 di dati; impraticabile. Anche UDP, in ogni caso, ha i suoi difetti. Siccome UDP \u00e8 un Protocollo connectionless, non c'\u00e8 modo di notificare ai client che un messaggio \u00e8 stato ricevuto, quindi non si pu\u00f2 sapere se un pacchetto viene perso. Per questo motivo, i pacchetti UDP inviati da client Gnutella2 hanno un flag che aumenta l'affidabilit\u00e0 del pacchetto. Quando un pacchetto UDP con il flag di affidabilit\u00e0 abilitato viene ricevuto, il client risponder\u00e0 con un pacchetto di acknowledge per informare il client mittente che il pacchetto \u00e8 arrivato a destinazione. Se il pacchetto di acknowledge non viene inviato, il pacchetto verr\u00e0 ritrasmesso nel tentativo di assicurarne la consegna. I pacchetti a bassa priorit\u00e0 che non hanno il flag abilitato non richiedono un pacchetto di risposta, riducendone l'affidabilit\u00e0, ma riducendo anche il sovraccarico poich\u00e9 non richiedono la trasmissione di nessun pacchetto di acknowledge.\nCaratteristiche del protocollo.\nGnutella2 ha un formato estensibile del pacchetto binario, comparabile all'albero di un documento XML, che fu concepito come risposta ai molti Kludges utilizzati in Gnutella. Il formato era stato progettato in modo che futuri miglioramenti della rete e nuove caratteristiche potessero essere aggiunte senza la preoccupazione che questo potessero generare errori in altri client sulla rete.. Mentre gli sviluppatori arrivati dopo la flame war hanno detto che questa caratteristica rende pi\u00f9 facile realizzare il codice di un client per Gnutella2 piuttosto che per Gnutella, gli sviluppatori di Gnutella sostengono che il Generic Gnutella Extension Protocol (GGEP) garantisce flessibilit\u00e0 per la realizzazione di estensioni per il protocollo Gnutella 0.6.\nGnutella2 utilizza SHA-1 hashes per l'identificazione dei file e per la verifica sicura dell'integrit\u00e0 dei file stessi. Per permettere ad un file di essere scaricato correttamente da sorgenti multiple, cos\u00ec come per permettere l'upload delle parti di file di cui \u00e8 gi\u00e0 stato effettuato il download (swarming), vengono utilizzati hash Tiger tree.\nPer creare un sistema di ricerca completo e robusto, Gnutella2 ha anche un sistema di metadata per una migliore etichettatura, rating e qualit\u00e0 dell'informazione in modo da fornire risultati della ricerca che dovrebbero essere semplicemente raccolti per nome. I nodi possono condividere queste informazioni anche dopo la cancellazioine del file, permettendo agli utenti di segnalare viruses e worm sulla rete senza doverne scaricare una copia.\nGnutella2 utilizza anche la compression nelle sue connessioni di rete per ridurre la banda utilizzata.\nShareaza ha caratteristiche aggiuntive per richiedere anteprime di immagini e video, caratteristica che attualmente nessun altro client pu\u00f2 vantare.\nDifferenze tra Gnutella2 e Gnutella.\nI due networks sono simili, con una differenza primaria nel formato dei pacchetti e nella metodologia di ricerca.\nProtocollo.\nIl formato dei pacchetti di Gnutella \u00e8 stato spesso criticato perch\u00e9 non \u00e8 stato originariamente realizzato in modo espandibile, ed ha avuto diverse modifiche durante il passare degli anni, lasciando la struttura del pacchetto sempre inefficiente. Gnutella2 ha imparato molto da questo caso, ed oltre ad aver portato molte delle caratteristiche degli standard Gnutella in Gnutella2, \u00e8 stato adattato per l'espandibilit\u00e0 futura sin dalla nascita.\nAlgoritmo di ricerca.\nQuando Gnutella usa il metodo di ricerca del query flooding, Gnutella2 usa un sistema in cui un nodo di ricerca raccoglie una lista di Hub e li contatta direttamente, uno alla volta. Questo ha molti vantaggi sul sistema di query flooding di Gnutella. \u00c8 pi\u00f9 efficiente, visto che continuare una ricerca non aumenta il traffico di rete, i query non sono indirizzati attraverso molti nodi, ed aumenta la granularit\u00e0 della ricerca, permettendo a un client di fermarsi quando un numero di risultati predefinito \u00e8 stato ottenuto pi\u00f9 efficacemente che in Gnutella. questo incrementa anche la complessit\u00e0 della rete e la sua manutenzione richiesta, cos\u00ec come la richiesta di salvaguardie per prevenire a un virus di usare la rete per un attacco DoS.\nTerminologia.\nC'\u00e8 anche una differenza nella terminologia, con i nodi pi\u00f9 capaci per condensare la rete che \u00e8 assegnata come Ultrapeers in Gnutella e come Hub in Gnutella2, e sono anche usati in modi leggermente differenti in topologia. In Gnutella, gli Ultrapeers mantengono un numero relativamente piccolo di leaves e un alto numero di connessioni peer, quando gli Hub di Gnutella2 mantengono molti pi\u00f9 leaves, e meno connessioni peer. La ragione di questo \u00e8 che i metodi di ricerca delle varie reti hanno differenti topologie ottimali.\nClients.\nI client Gnutella2 pubblicati come software libero sono:\nSono pubblicati, invece, come software proprietario:"}
{"id": "1562913", "revid": "599013", "url": "https://it.wikipedia.org/wiki?curid=1562913", "title": "Gail Neall", "text": "Specializzata nei misti ha vinto la medaglia d'oro nei 400\u00a0m misti ai Giochi olimpici di Monaco 1972.\n\u00c8 stata primatista mondiale dei 400\u00a0m misti. \n\u00c8 una dei Membri dell'International Swimming Hall of Fame."}
{"id": "1562914", "revid": "38120", "url": "https://it.wikipedia.org/wiki?curid=1562914", "title": "Rosso mattone", "text": "Rosso mattone \u00e8 una tonalit\u00e0 di rosso che assomiglia al colore dei mattoni. Si tratta di un rosso leggermente scuro, spesso impiegato nell'edilizia.\nIl nome trae origine dal tradizionale colore dei mattoni che assumono, seppure in centinaia di tonalit\u00e0 differenti a seconda dei metodi di lavorazione e del materiale con cui vengono prodotti, una colorazione rosso-arancione tipica dell'argilla cotta. Il colore tipico si ottiene cuocendo l'argilla in appositi forni a temperature prossime ai 1000 \u00b0C in atmosfera ossidante."}
{"id": "1562918", "revid": "120293548", "url": "https://it.wikipedia.org/wiki?curid=1562918", "title": "Sganarello", "text": "Sganarello (\"Sganarelle\" in lingua originale) \u00e8 un personaggio comico che Moli\u00e8re introdusse in parecchie commedie, ispirandosi probabilmente alle maschere del teatro italiano.\nPur adeguandosi alle esigenze dei vari intrecci, Sganarello appare sempre debole, in balia delle circostanze o di qualcuno che la sa lunga, e vittima di uno sciocco orgoglio che lo porta, di solito, verso la delusione (da ci\u00f2 probabilmente deriverebbe il nome, una storpiatura del verbo \"disingannare\").\nIl costume di Sganarello, simile nella forma a quello di Scaramuccia, \u00e8 rosso, o giallo-verde, da \"re dei pappagalli\".\nFisicamente il personaggio \u00e8 caratterizzato da barba e baffi spioventi."}
{"id": "1562921", "revid": "119673535", "url": "https://it.wikipedia.org/wiki?curid=1562921", "title": "Leslie Cliff", "text": "Specializzata nei misti ha vinto la medaglia d'argento nei 400\u00a0m misti ai Giochi olimpici di Monaco 1972."}
{"id": "1562928", "revid": "174925", "url": "https://it.wikipedia.org/wiki?curid=1562928", "title": "Colposcopio", "text": ""}
{"id": "1562941", "revid": "1305772", "url": "https://it.wikipedia.org/wiki?curid=1562941", "title": "Tango in the Night", "text": "Tango in the Night \u00e8 il quattordicesimo album dei Fleetwood Mac, uscito nel 1987. \u00c8 uno dei dischi di maggior successo del gruppo, con le hit \"Big Love\", \"Seven Wonders\", \"Everywhere\" e \"Little Lies\". \u00c8 il primo album veramente commerciale del gruppo. Segna l'abbandono per i successivi dieci anni dalla band del chitarrista e cantante Lindsey Buckingham, il quale non partecip\u00f2 nemmeno al trionfale \"Tango in the night tour\" venendo sostituito da Billy Burnette alla chitarra ritmica e da Rick Vito alla chitarra solista. Buckingham far\u00e0 il suo ritorno nella band nel 1997 con l'album live \"The Dance\"."}
{"id": "1562947", "revid": "116396930", "url": "https://it.wikipedia.org/wiki?curid=1562947", "title": "William Bentinck, I conte di Portland", "text": "Biografia.\nEra il figlio di Bernard, barone Bentinck di Diepenheim e di sua moglie Anna van Bloemendaal. Discendeva da un'antica e nobile famiglia di Gheldria e Overijssel.\nAmico e confidente di Guglielmo d'Orange, divenuto poi Re d'Inghilterra, Scozia e Irlanda in seguito alla Gloriosa Rivoluzione del 1689, Bentinck ricopr\u00ec numerosi incarichi militari e diplomatici, fra i quali le trattative che portarono ai vari accordi nell'ambito della Lega d'Augusta e l'allestimento dell'esercito e dell'imponente flotta d'invasione dell'Inghilterra.\nNel 1677 fu inviato a Inghilterra per chiedere, da parte di William, la mano di Maria, figlia di Giacomo, duca di York e futuro re d'Inghilterra. Era di nuovo in Inghilterra per conto di William nel 1683 e nel 1685.\nNel 1690 fu inviato a L'Aia per aiutare a risolvere il problema tra William e i borgomastri di Amsterdam. Dopo aver sventato un complotto giacobino per uccidere il re nel 1696, ha contribuito a organizzare la pace di Ryswick nel 1697. Nel 1698 \u00e8 stato ambasciatore a Parigi per sei mesi. Mentre era l\u00e0, ha avviato i negoziati con Luigi XIV per una partizione della monarchia spagnola, e come rappresentante di William, ha firmato i due trattati di partizione.\nDimissioni.\nWilliam divenne molto geloso della crescente influenza di un altro olandese, Arnold Joost van Keppel, e, nel 1699, si dimise. Egli non perse la stima del Re. Ricevette 135.000 acri (546\u00a0km\u00b2) di terra in Irlanda, e solo la forte opposizione di una unit\u00e0 della Camera dei Comuni gli ha impedito di ottenere terre della corona nel nord del Galles.\nMatrimoni.\nPrimo Matrimonio.\nIl 1\u00ba febbraio 1678 spos\u00f2 Anne Villiers (1651-30 novembre 1688), figlia di Sir Edward Villiers e di sua moglie Lady Frances Howard. Ebbero sei figli:\nSecondo Matrimonio.\nIl 12 maggio 1700 spos\u00f2 Martha Jane Temple (1672 - 26 maggio 1751), vedova del III barone Berkeley di Stratton. Ebbero sei figli:\nMorte.\nMor\u00ec nella sua residenza, Bulstrode Park, nel Buckinghamshire."}
{"id": "1562962", "revid": "54476", "url": "https://it.wikipedia.org/wiki?curid=1562962", "title": "Theodor Saewecke", "text": ""}
{"id": "1562965", "revid": "120019129", "url": "https://it.wikipedia.org/wiki?curid=1562965", "title": "Michael Wenden", "text": "Biografia.\nSpecializzato nello stile libero, ha vinto le medaglie d'oro nei 100\u00a0m sl e 200\u00a0m sl ai Giochi olimpici di Citt\u00e0 del Messico 1968, in aggiunta all'argento nella staffetta 4x200\u00a0m sl e al bronzo nella 4x100\u00a0m sl.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 100\u00a0m sl."}
{"id": "1562969", "revid": "767487", "url": "https://it.wikipedia.org/wiki?curid=1562969", "title": "Buraambur", "text": "Il buraambur \u00e8 una forma poetica femminile somala, nata come canto associato alla danza.\nIl \"buraambur\" ha uno schema metrico preciso. Il verso si divide in due emistichi. Nella poetica somala, l'uso delle allitterazioni \u00e8 ritenuto prova necessaria di eloquenza anche nei discorsi pubblici. In somalo, come in molte altre lingue antiche e moderne, esistono vocali lunghe o brevi che determinano il computo sillabico.\nNegli anni quaranta, alcune autrici hanno cominciato ad utilizzare la forma poetica del \"buraambur\" per affrontare questioni di importanza politica, come le lotte per l'indipendenza, la divisione clanica, il malgoverno della neonata nazione e in ultimo, la guerra civile e la disgregazione provocata dalla diaspora. \u00c8 agli albori dell'indipendenza che sono diventati popolari i nomi di Timiro Ukash, Xawa Taka, Halimo Godane, donne che si erano unite alla lotta per la libert\u00e0 con la forza della loro voce.\nLa produzione poetica persiste nella diaspora e si diffonde prevalentemente attraverso supporti audiovisivi. \"Siamo come il tronco e il ciuffo di un albero, anche se i cammelli sono perduti e non danno pi\u00f9 latte, siamo come il ferro di uno scudo, non possiamo separarci,\" recita Ardo Bilan, compositrice residente in Canada da pi\u00f9 di un decennio.\nIl \"buraambur\" non \u00e8 molto conosciuto ed \u00e8 sottovalutato rispetto ai generi maschili, cos\u00ec come spesso lo \u00e8 la condizione delle sue autrici."}
{"id": "1562974", "revid": "1431409", "url": "https://it.wikipedia.org/wiki?curid=1562974", "title": "Violet", "text": ""}
{"id": "1562979", "revid": "1543377", "url": "https://it.wikipedia.org/wiki?curid=1562979", "title": "Medicine Hat", "text": "Medicine Hat \u00e8 una citt\u00e0 canadese di abitanti situata nella parte sud-orientale della provincia dell'Alberta. \u00c8 posta sulla riva meridionale del fiume Saskatchewan, lungo l'autostrada transcanadese.\nFondata come citt\u00e0 ferroviaria, oggi Medicine Hat \u00e8 collegata al resto del paese tramite la Trans-Canada Highway (Highway 1) e dal capolinea orientale della Crowsnest Highway (Highway 3). Le comunit\u00e0 vicine considerate parte dell'area di Medicine Hat includono la citt\u00e0 di Redcliff, confinante con il margine nordorientale della citt\u00e0, e i centri abitati di Desert Blume, Dunmore, Irvine, Seven Persons e Veinerville. La regione delle Cypress Hills, incluso il Cypress Hills Interprovincial Park, \u00e8 facilmente raggiungibile in auto, dopo un tratto relativamente breve, in direzione sud-est rispetto al centro cittadino.\nStoricamente, Medicine Hat era conosciuta per i suoi grandi giacimenti di gas naturale, essendo stata immortalata da Rudyard Kipling in una citazione del 1907 come \"all hell for a basement\" (tutto l'inferno per un seminterrato). A causa di queste riserve, la citt\u00e0 \u00e8 conosciuta come \"The Gas City\"."}
{"id": "1562981", "revid": "63756", "url": "https://it.wikipedia.org/wiki?curid=1562981", "title": "Le vicende di Carlo e Alice", "text": ""}
{"id": "1562983", "revid": "236698", "url": "https://it.wikipedia.org/wiki?curid=1562983", "title": "Mary Tyler Moore Show", "text": ""}
{"id": "1562984", "revid": "13659728", "url": "https://it.wikipedia.org/wiki?curid=1562984", "title": "HIDS", "text": ""}
{"id": "1562991", "revid": "1566286", "url": "https://it.wikipedia.org/wiki?curid=1562991", "title": "Michele Venitucci", "text": "Biografia.\nNato a Bari, si \u00e8 poi trasferito a Roma per frequentare la scuola \"Ribalte\" diretta da Enzo Garinei. Sul grande schermo debutta nel 2000 con il film \"Tutto l'amore che c'\u00e8\" del regista pugliese Sergio Rubini, che lo dirige anche nel film del 2002, \"L'anima gemella\". Nel 2007 ritorna sul grande schermo con \"Fuori dalle corde\", che gli vale il pardo d'argento come miglior attore protagonista al festival di Locarno. L'anno successivo continua con il cinema d'autore in \"Aspettando il sole\", regia di Ago Panini, \"Il seme della discordia\", regia di Pappi Corsicato, e \"Italian Movies\" di Matteo Pellegrini.\nInizia anche ad avere collaborazioni con diverse produzioni straniere. Recita in \"A Woman\" di Giada Colagrande con Willem Dafoe, \"Road 47\" di Vicente Ferraz, \"Rocco tiene tu nombre\" di Angelo Orlando - con cui vince come miglior attore al Praga film festival -, \"Tulipani - Amore, onore e una bicicletta\" di Mike van Diem e \"Food Club\" di Barbara Tops\u00f8e Rothenborg.\nDiventa noto anche sul piccolo schermo per la partecipazione alla serie televisiva di Canale 5, \"R.I.S. 3 - Delitti imperfetti\", dove dal 2007 al 2009 interpreta il ruolo del tenente Giovanni Rinaldi. Tra gli altri suoi lavori per la televisione ricordiamo le serie tv \"Diritto di difesa\" (2004), in onda su Rai 2, e \"Codice rosso\", su Canale 5. In Rai ritorna con il ruolo di Stefano Valenti nella nona stagione di \"Un medico in famiglia\" e con il film tv di Fabrizio Costa \"Non ho niente da perdere\". Lavora anche sulla piattaforma Sky con la miniserie \"Moana\". Il cinema indi resta la sua passione e il suo impegno primario con oltre 21 film all\u2019attivo.\nIn teatro ha recitato in \"Morte di un commesso viaggiatore\" di Arthur Miller, per la regia di Leo Muscato."}
{"id": "1562998", "revid": "30610", "url": "https://it.wikipedia.org/wiki?curid=1562998", "title": "Mario Bortolato", "text": ""}
{"id": "1563006", "revid": "117056871", "url": "https://it.wikipedia.org/wiki?curid=1563006", "title": "Olaus Laurentii", "text": "Olaus Laurentii proveniva dalla provincia dello Uppland e studi\u00f2 presso le universit\u00e0 di Praga, Lipsia e Parigi. Fu eletto decano della Cattedrale di Uppsala nel 1417 ed Arcivescovo di Uppsala nel 1432 (fu ordinato a Roma il 18 maggio).\nNel conflitto tra il re Eric di Pomerania, a capo dei paesi dell'Unione di Kalmar, e l'arcivescovo Johannes Gerechini nel 1419, Olaus ag\u00ec in qualit\u00e0 di diplomatico al servizio del re e fu inviato a Roma per negoziare la deposizione di Gerechini e l'elezione a nuovo Arcivescovo di Johannes Haquini (avvenuta nel 1422). Alla morte di questi, nel 1432, il capitolo elesse Olaus come nuovo Arcivescovo. Olaus Laurentii era stato per molto tempo a Roma, ed era in buoni rapporti con il pontefice, ma il re prefer\u00ec Arnold di Bergen. Alla morte di quest'ultimo, fu sostituito da Torlav di Bergen. Olaus fu accettato dal sovrano come Arcivescovo solo nel 1435, durante la rivolta di Engelbrekt Engelbrektsson. Nel 1436, Olaus e l'Alto Consiglio di Svezia, da lui presieduto, voltarono le spalle al re e si unirono alla rivolta. Nel 1435, Olaus consacr\u00f2 la nuova Cattedrale di Uppsala, che era stata in costruzione per due secoli.\nGli storici sostengono che Laurentii sia stato avvelenato da latte di mandorla avvelenato; responsabile sarebbe stato l'allora reggente Karl Knutsson."}
{"id": "1563009", "revid": "103472040", "url": "https://it.wikipedia.org/wiki?curid=1563009", "title": "Portegrandi", "text": "Portegrandi (o Porte Grandi) \u00e8 una frazione del comune di Quarto d'Altino, in citt\u00e0 metropolitana di Venezia. Dal capoluogo comunale dista circa 8\u00a0km.\nGeografia fisica.\nSorge al centro di una vasta area rurale, resa coltivabile dalle bonifiche del XIX e del XX secolo. Si affaccia inoltre sulla Laguna Veneta settentrionale, ove inizia il \"Silone\", diramazione del fiume Sile che ne segue l'antico corso. In quest'ambito, la localit\u00e0 rappresenta una tappa fondamentale per il traffico navale (oggi soprattutto turistico) da e verso la Laguna.\nSi distingue in realt\u00e0 in due borgate, divise dal corso del Sile: \"Ca' Corner\" (nome per\u00f2 ormai in disuso, conosciuta ai pi\u00f9 come \"zona della chiesa\" o semplicemente \"chiesa\"), sulla riva destra, e \"Carafia\", sulla riva sinistra. La Portegrandi vera e propria sarebbe in verit\u00e0 un gruppo di case sulla foce del Silone, chiamata in passato \"Conca\" o \"Vaso di Portegrandi\". Altra localit\u00e0 \u00e8 \"Le Trezze\", ad est, presso le rive della Laguna.\nStoria.\nLa Conca di Portegrandi si svilupp\u00f2 sul finire del Seicento per controllare i traffici tra la Laguna e il Sile, funzione che, in un certo senso, svolge tutt'oggi. Una lapide in pietra d'Istria riporta il tariffario che i natanti dovevano pagare per oltrepassare le \"Porte\".\nIn seguito alle bonifiche, il centro vitale di Portegrandi si \u00e8 spostato poco pi\u00f9 a nord, presso la chiesa nuova, e di conseguenza la Conca ha attraversato un periodo di decadenza. Attualmente se ne sta attuando il recupero.\nMonumenti e luoghi d'interesse.\nInteressante \u00e8 la Conca, antico borgo affacciato alla Laguna. L'area \u00e8 notevole dal punto di vista naturalistico e ambientale, e non a caso \u00e8 ricompresa nel Parco naturale regionale del Fiume Sile.\nLa parrocchiale di San Magno vescovo (a Ca' Corner) \u00e8 stata innalzata tra il 1912 e il 1926 sostituendo l'antica chiesa di Trepalade, oggi trasformata in edificio privato. L'esterno \u00e8 assai semplice, con la facciata in marmo bianco. L'interno \u00e8 ad unica navata ed \u00e8 affrescato sia sul soffitto, sia sulla parete sinistra. Nella chiesa sono conservate diverse opere provenienti da Trepalade: l'altare \u00e8 costituito dai marmi dell'antica abbazia di Monastier di Treviso; una tela rappresentante la \"Sacra Famiglia\" \u00e8 attribuita alla scuola del Padovanino; sulla destra, vi \u00e8 un altare in pietra del XVIII secolo. Il campanile \u00e8 del secondo dopoguerra.\nInteressante, nell'oratorio di Ca' Corner, una statua lignea della Madonna Nera di provenienza e datazione incerte.\nParticolare invece la forma del campanile, che non ha la tipica punta, ma \u00e8 tronco ed ha una balaustra a perimetro della cima."}
{"id": "1563010", "revid": "51323", "url": "https://it.wikipedia.org/wiki?curid=1563010", "title": "Olof Larsson", "text": ""}
{"id": "1563012", "revid": "51323", "url": "https://it.wikipedia.org/wiki?curid=1563012", "title": "Olov Larsson", "text": ""}
{"id": "1563013", "revid": "142504", "url": "https://it.wikipedia.org/wiki?curid=1563013", "title": "Porte Grandi", "text": ""}
{"id": "1563015", "revid": "767487", "url": "https://it.wikipedia.org/wiki?curid=1563015", "title": "Valeriano di Forl\u00ec", "text": "\u00c8 stato a lungo considerato il patrono della citt\u00e0 di Forl\u00ec.\nIl 4 maggio 1848 nel duomo di Forl\u00ec le sue ossa furono traslate dalla cappella della Madonna del Fuoco all'altare principale.\nSi racconta che, pur essendo un militare, abbia rifiutato di combattere sia per non mettere in pericolo i civili sia per rifiuto della violenza. In ogni caso, avrebbe convertito i suoi commilitoni al cristianesimo. \u00c8 considerato il santo della pace e della protezione dalla guerra.\nOltre che in varie opere d'arte, \u00e8 raffigurato sull'antico sigillo comunale e su quello del vescovo di Forl\u00ec.\nViene ricordato localmente il 22 novembre, mentre non compare nel Martirologio Romano."}
{"id": "1563016", "revid": "287204", "url": "https://it.wikipedia.org/wiki?curid=1563016", "title": "Bort", "text": "Biografia.\nNato a Salzano, in provincia di Venezia, si trasfer\u00ec prima a Voghera poi ad Alessandria dove si laure\u00f2 in Giurisprudenza. \nEsord\u00ec negli anni Cinquanta su varie riviste satiriche, come \"Marc'Aurelio\" e \"Guerin Meschino.\" La sua carriera continu\u00f2, attraverso il gruppo Disegnatori Riuniti, creato e diretto da Cassio Morosetti, con cui pubblic\u00f2 i suoi lavori su riviste di tutto il mondo. toccando alcune tra le riviste pi\u00f9 lette degli anni \u201950 e \u201960 \u2013 fra tutti Epoca, L\u2019Europeo e Le Ore. Nel 1955 vinse il Dattero d\u2019Argento al Festival dell\u2019Umorismo di Bordighera.\nCollabor\u00f2 anche con \"Grazia\", \"Famiglia cristiana\", \"Millelibri\", \"Domenica quiz\" e \"Relax\". \nFu autore anche di alcuni libri.\nCittadino onorario di Salzano, il 4 aprile del 2018 aveva tagliato il nastro della mostra #SaveBorsalino, iniziativa per salvare la storica fabbrica di cappelli, per la quale aveva realizzato delle tavole esposte all'ingresso.\nLa Settimana Enigmistica e le \"ultime parole famose\".\nNell'immaginario collettivo, Bort \u00e8 ricordato per aver concepito e disegnato, per la rivista \"La Settimana Enigmistica,\" la rubrica \"Le ultime parole famose\". Pubblicata nel 1963, diverr\u00e0 una presenza costante all'interno delle pagine umoristiche finali del giornale, diventando una tra le pi\u00f9 famose del settimanale. Il disegnatore continu\u00f2 a produrre vignette fino almeno al 2013, tuttavia - grazie alle tavole inedite realizzate nel passato e disponibili nel magazzino della rivista - la presenza delle opere di Bort pot\u00e9 continuare fino al primo gennaio 2017, quando inizi\u00f2 ad essere disegnata da un altro autore. La frase che d\u00e0 il titolo alla rubrica divenne col tempo un diffuso modo di dire."}
{"id": "1563024", "revid": "767487", "url": "https://it.wikipedia.org/wiki?curid=1563024", "title": "Andrew Manze", "text": "Biografia.\nDopo la laurea in lettere classiche all'Universit\u00e0 di Cambridge si dedica allo studio del violino con Simon Standage, uno dei fondatori del The English Concert, alla Royal Academy of Music, proseguendo poi con Lucy van Dael e Marie Leonhardt.\nNel 1988 \u00e8 diventato primo violino dell'Amsterdam Baroque Orchestra sotto la direzione di Ton Koopman e nel 1989 \u00e8 entrato nell'European Union Baroque Orchestra, nella quale in seguito sar\u00e0 docente e direttore. Nel 1996 diventa direttore associato della Academy of Ancient Music e nel 2003 assume la direzione dell'ensemble londinese The English Concert, succedendo al clavicembalista Trevor Pinnock fino a quando, nel settembre 2007, lascia questo incarico ad Harry Bicket. Dirige regolarmente anche altre orchestre come la Swedish Chamber Orchestra e l'Orchestra of the Age of Enlightenment. Nel 2006 \u00e8 stato nominato direttore principale della Symphony Orchestra di Helsingborg.\nNell'ambito della musica da camera ha collaborato con il clavicembalista Richard Egarr e per dieci anni ha fatto parte dell'ensemble Romanesca con il clavicembalista John Toll e il liutista Nigel North. Le incisioni realizzate con questo ensemble (in particolar modo Biber, Schmelzer e Vivaldi) hanno ricevuto numerosi premi da parte della critica specializzata.\nManze \u00e8 una presenza stabile dei programmi di BBC Radio 3 e uno dei presentatori del programma \"The Early Music Show\".\nDiscografia.\nAndrew Manze ha realizzato numerose incisioni discografiche per l'etichetta discografica Harmonia Mundi sia in qualit\u00e0 di direttore delle orchestre The English Concert e Academy of Ancient Music, sia come solista nonch\u00e9 membro dell'ensemble Romanesca.\nQuella che segue \u00e8 l'elenco delle incisioni in cui compare in veste di solista al violino.\nCon l'ensemble Romanesca:"}
{"id": "1563029", "revid": "46291", "url": "https://it.wikipedia.org/wiki?curid=1563029", "title": "Pyrus spinosa", "text": "Il pero mandorlino (Pyrus spinosa ) \u00e8 una pianta appartenente alla famiglia delle Rosaceae, presente nell'Italia meridionale e nelle isole.\nDescrizione.\n\u00c8 un arbusto o piccolo albero a lento accrescimento, alto fino a 12 metri con fusto e rami principali eretti, chioma poco densa.\nLe foglie sono molto variabili, generalmente oblungo-lanceolate, (1-2,5 \u2013 3\u20137\u00a0cm), con apice rotondato od acuto e base arrotondata. La pagina inferiore \u00e8 bianco-tomentosa nella fase giovanile e quasi glabra successivamente. Quella superiore nelle foglie adulte \u00e8 lucida ed assume tonalit\u00e0 azzurrognole. Il picciolo \u00e8 lungo 10\u201320\u00a0mm ed i margini sono interi o finemente crenati.\nI fiori (8-12) sono raccolti in cime ombrelliformi. I petali, bianchi ed ellittici (5-6 \u2013 7\u20138\u00a0mm), sono interi o pi\u00f9 spesso leggermente bilobi all'apice, con breve unghia alla base. I boccioli, sulla parte terminale, presentano una colorazione rossastra simile al melo. La fioritura avviene da marzo a maggio a seconda delle altitudini e dell'esposizione.\nI frutti globosi, di 2\u20134\u00a0cm di diametro, con peduncolo robusto e lungo quanto il frutto o pi\u00f9, sono di colore bruno-giallognolo e maturano in settembre-ottobre.\nLo si trova frequentemente come arbusto alto sui 3 metri ma pu\u00f2 raggiungere i 10 metri di altezza e i 4 metri di circonferenza come il monumentale pero di Pianetti a Gratteri nel parco delle Madonie.\nDistribuzione e habitat.\n\u00c8 specie steno-mediterranea diffusa dalla Spagna fino alla Turchia con particolare riferimento alle seguenti regioni: Catalogna, Provenza, Italia centro-meridionale, Istria, Dalmazia, Serbia meridionale, Peloponneso, Creta, Rodi, Bitinia e Tracia."}
{"id": "1563033", "revid": "767487", "url": "https://it.wikipedia.org/wiki?curid=1563033", "title": "Monete della rufiyaa delle Maldive", "text": "Le monete della rufiyaa delle Maldive sono documentate da quando le isole divennero un protettorato britannico nel AH1304 (1887).\nLe Maldive ottennero l'indipendenza fuori dal Commonwealth delle nazioni come monarchia indipendente. Una seconda repubblica fu dichiarata nel 1968. Le Maldive sono ritornate nel Commonwealth il 1982.\nAH1318\u201320 (1900\u201302).\nIl AH1318 (1900) fu coniato un larin di rame (o laari). Anche il AH1319 (1901) fu coniato un larin di rame. Il AH1320 (1902) furono coniati una moneta ad di rame da 1 Larin &amp; ed una da 4 laari.\nAH1331 (1913).\nQuesta serie era composta da pezza da 1 laari &amp; 4 laari che furono coniate il AH1331 (1913) alla Heaton's Mint a Birmingham nel Regno Unito, nonostante rechino in arabo l'iscrizione 'Struck at Mal\u00e9'.\nAH1379 (1960).\nQueste monete furono le ultime ad essere coniate sotto il protettorato britannico. Furono anche le uniche emese sotto il regno del sultano Mohammed Farid Didi (1954\u201368). Furono battute alla Royal Mint a Londra. Hanno le stesse dimensioni delle monete di Ceylon, che erano normalmente in circolazione nelle Maldive. Le monete coniate nel 1960 avevano i seguenti valori:\nCi furono due tipi di monete da 50 laari. Una di queste ha una scanalatura lungo il bordo mentre l'altra \u00e8 zigrinata. Tutte queste monete hanno le scritte in arabo ed in divehi.\nII Repubblica fuori dal Commonwealth.\nLe prime monete ad essere emesse dalla Maldive nel periodo in cui uscirono dal Commonwealth (1965\u201382) furono quelle del AH1389 (1970). In questo periodo furono coniate i primi pezzi espressi in rufiyaa. Solo nei tardi anni 1970 le date sulle monete delle Maldive cominciarono aa corrispondere (ad. es. le monete commemoraticve d'argento da 100 rufiyaa negli anni AH1399 (1979) &amp; AH1400 (1980)). Le monete del AH1389 avevano gli stessi tipi di quelle del 1960, ma tutti i riferimenti al Sultanato furono sostituiti con riferimenti alla Repubblica. Solo nei tardi anni 1970 apparvero per la prima volta le legende anche in inglese.\nII Repubblica entro il Commonwealth.\nLa prima moneta ad essere emessa dopo il ritorno delle Maldive all'interno del Commonwealth fu quella da 1 rufiyaa datata AH1402 (1982). Questa moneta ha l'emblema delle Maldive al dritto con la data. Al rovescio c'\u00e8 la legenda 'REPUBLIC OF MALDIVES 1 RUFIYAA'. Una serie di valori minori da 1 laari a 50 laari fu messa in circolazione nel AH1404 (1984). Dopo di queste sono state coniate diverse monete commemorative, inclusa una moneta-medaglia da 250 rufiyaa. Nel AH1416, la moneta da 2 rufiyaa \u00e8 stata messa in circolazione per sostituire la banconota da 2 rufiyaa."}
{"id": "1563034", "revid": "1573940", "url": "https://it.wikipedia.org/wiki?curid=1563034", "title": "Phelsuma standingi", "text": "Phelsuma standingi \u00e8 un sauro della famiglia Gekkonidae, endemico del Madagascar.\nDescrizione.\n\u00c8 un sauro che pu\u00f2 raggiungere i 28\u00a0cm di lunghezza; la livrea ha una colorazione che varia dal grigio al marrone; la coda \u00e8 azzurrastra, mentre la testa \u00e8 generalmente verde.\nPresenta un evidente dimorfismo sessuale: in zona cloacale il maschio presenta pori preanali molto accentuati rispetto alla femmina ed un rigonfiamento nella zona degli emipeni.\nBiologia.\n\u00c8 un geco arboricolo, attivo nelle ore diurne.\n\u00c8 una specie prevalentemente insettivora, che integra la propria dieta con frutta e polline.\nDistribuzione e habitat.\nL'areale della specie \u00e8 ristretto alle foreste del fiume Onilahy, nel Madagascar sud-occidentale.\nConservazione.\nLa \"IUCN Red List\", a causa della progressiva distruzione del suo habitat causato dalla deforestazione, classifica \"P. standingi\" come specie Vulnerabile.\nGran parte del suo attuale areale ricade all'interno del Parco nazionale di Zombitse-Vohibasia.\n\u00c8 inserita nella Appendice II della \"Convention on International Trade of Endangered Species\" (CITES)"}
{"id": "1563040", "revid": "1318658", "url": "https://it.wikipedia.org/wiki?curid=1563040", "title": "Pallone d'oro 1998", "text": "Ledizione 1998 del Pallone d'oro, 43\u00aa edizione del premio calcistico istituito dalla rivista francese \"France Football\", fu vinta dal francese Zin\u00e9dine Zidane (Juventus).\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1563041", "revid": "857138", "url": "https://it.wikipedia.org/wiki?curid=1563041", "title": "Omomorfismo di algebre", "text": "Un omomorfismo tra due algebre sul campo \"K\", \"A\" e \"B\", \u00e8 una funzione formula_1 tale che per ogni \"k\" in \"K\" e \"x\",\"y\" in \"A\",\nSe \"F\" \u00e8 biettiva allora \"F\" \u00e8 detta isomorfismo tra \"A\" e \"B\"."}
{"id": "1563042", "revid": "14691", "url": "https://it.wikipedia.org/wiki?curid=1563042", "title": "Eddie Grant", "text": ""}
{"id": "1563044", "revid": "1924342", "url": "https://it.wikipedia.org/wiki?curid=1563044", "title": "Two (The Calling)", "text": "Two \u00e8 il secondo album dei The Calling, uscito nel 2004. Solo i membri Alex Band ed Aaron Kamin hanno partecipato alla registrazione del disco, prima dello scioglimento del gruppo avvenuto nel 2005.\nI singoli estratti sono stati \"Our Lives\", \"Things Will Go My Way\" e \"Anything\"."}
{"id": "1563046", "revid": "1718925", "url": "https://it.wikipedia.org/wiki?curid=1563046", "title": "Regno Unito di Gran Bretagna e Irlanda", "text": "Il Regno Unito di Gran Bretagna e Irlanda fu uno Stato esistito dal 1801, anno in cui fu applicato l'Atto di Unione ratificato nel 1800 che annetteva il Regno d'Irlanda al Regno di Gran Bretagna, al 1922, anno in cui cess\u00f2 la Guerra d'indipendenza irlandese. Fu firmato il Trattato anglo-irlandese che costituiva lo Stato Libero d'Irlanda, lasciando solo la porzione nord-orientale dell'isola, l'attuale Irlanda del Nord, alla Corona britannica, rendendo i resti del vecchio regno l'attuale Regno Unito di Gran Bretagna e Irlanda del Nord, sebbene questo nome sia stato adottato ufficialmente solo nel 1927.\nStoria.\nLa Scozia e l'Inghilterra esistevano come entit\u00e0 separate gi\u00e0 a partire dal X secolo. \nIl Galles pass\u00f2 sotto il controllo dell'Inghilterra dal 1284, ed entr\u00f2 a far parte del regno d'Inghilterra tramite l'atto di Unione del 1536. L'Inghilterra e la Scozia, sebbene separate, avevano gi\u00e0 sperimentato l'Unione delle Corone dal 1603, quando Giacomo VI, Re di Scozia, aveva ereditato il trono del Regno d'Inghilterra e aveva trasferito la sua corte da Edimburgo a Londra. \nEra l'inizio della dinastia Stuart, che termin\u00f2 nel 1714 con la morte della regina Anna. \nProprio durante il regno della regina Anna, il 1\u00ba maggio 1707 venne creato il Regno di Gran Bretagna, dall'unione politica del Regno d'Inghilterra (che comprendeva il Galles) e il Regno di Scozia. \nQuesto evento fu il risultato dell'Atto di Unione che era stato concordato il 22 luglio 1706 e successivamente ratificato dal Parlamento d'Inghilterra e dal Parlamento di Scozia. \nQuasi un secolo pi\u00f9 tardi, con l'Atto di Unione del 1800, il Regno d'Irlanda (sotto controllo inglese fin dal 1171 e proclamato regno da re Enrico VIII nel 1541) si un\u00ec con il Regno di Gran Bretagna a formare il Regno Unito di Gran Bretagna e Irlanda.\nNel suo primo secolo di vita, il Regno Unito svolse un ruolo importante nello sviluppo del sistema parlamentare e nel campo della letteratura, delle arti e delle scienze.\nLa rivoluzione industriale port\u00f2 alla trasformazione del paese e aliment\u00f2 il crescente impero britannico. \nDurante questo periodo, come le altre grandi potenze, il Regno Unito venne coinvolto nello sfruttamento coloniale, compreso il commercio degli schiavi attraverso l'Atlantico, anche se con lo \"Slave Trade Act\" del 1807 fu il primo paese a vietarne la pratica.\nDopo la sconfitta di Napoleone nelle guerre napoleoniche, concluse nel 1815 il Regno Unito emerse come principale potenza navale del XIX secolo e rimase una potenza di prim'ordine per tutta la prima met\u00e0 del XX secolo.\nTensioni in Irlanda portarono alla separazione di tutta l'isola nel 1920, seguita dall'indipendenza nel 1922 di ventisei contee irlandesi, comprese tre contee dell'Ulster (Cavan, Monaghan e Donegal) formando lo Stato Libero d'Irlanda. \nLe rimanenti sei contee dell'Ulster rimasero parte del Regno Unito e formarono l'odierna Irlanda del Nord. Come risultato, nel 1927 il nome ufficiale dello Stato venne cambiato da \"Regno Unito di Gran Bretagna e Irlanda\" a \"Regno Unito di Gran Bretagna e Irlanda del Nord\", nome dello Stato attualmente esistente."}
{"id": "1563060", "revid": "1573940", "url": "https://it.wikipedia.org/wiki?curid=1563060", "title": "Phelsuma", "text": "Phelsuma \u00e8 un genere di piccoli sauri della famiglia Gekkonidae, diffusi principalmente in Madagascar. I gechi di questo genere sono comunemente noti come felsume o gechi diurni.\nDescrizione.\nLe felsume sono riconoscibili per la livrea vivace, generalmente verde ma, a seconda della specie, pu\u00f2 avere puntinature o striature rosse, blu, verdi o nere. Hanno pupilla tonda, caratteristica tipica delle specie diurne, tranne i gechi della specie \"Phelsuma guentheri\". Una caratteristica unica di questi geconidi \u00e8 quella di avere due sacche endolinfatiche sotto la coda, che contengono carbonato di calcio e fungono da riserva per la regolazione del calcio, utile soprattutto per le femmine in gestazione che devono produrre il guscio delle uova.\nBiologia.\nI gechi di questo genere sono diurni, da qui il nome comune. Hanno abitudini arboricole, tranne le specie \"Phelsuma barbouri\" e \"Phelsuma ocellata\" che sono terrestri; vivono nelle foreste calde ed umide. Si nutrono prevalentemente di insetti, ma anche di nettare e frutti. Se catturate da un predatore mettono in atto una singolare difesa: lacerano la loro stessa cute in modo da potersi divincolare e darsi alla fuga (autotomia).\nAlcune specie giocano un ruolo importante come impollinatori: \"Phelsuma ornata\", per esempio, \u00e8 l'unico impollinatore di molte specie di piante presenti nel suo habitat.\nDistribuzione e habitat.\nLa maggior parte delle specie del genere \"Phelsuma\" sono native del Madagascar, ma questi gechi hanno colonizzato anche le isole Comore, le Mascarene, le Seychelles, le Andamane, Zanzibar e Pemba, nonch\u00e9 altre piccole isole ed alcune localit\u00e0 costiere dell'Africa orientale.\nTassonomia.\nIl genere \"Phelsuma\" comprende attualmente (dicembre 2016) 52 specie:"}
{"id": "1563062", "revid": "358232", "url": "https://it.wikipedia.org/wiki?curid=1563062", "title": "Convenzione di Washington", "text": ""}
{"id": "1563070", "revid": "785863", "url": "https://it.wikipedia.org/wiki?curid=1563070", "title": "Mjolnir (fumetto)", "text": "Mjolnir \u00e8 un oggetto immaginario dei fumetti Marvel Comics comparso per la prima volta in \"Journey into Mystery\" (Vol. 1) n. 83 (agosto 1962).\nIspirato all'omonimo martello del Dio del Tuono della mitologia norrena, Mjolnir \u00e8 l'arma caratteristica del supereroe Thor, nonch\u00e9 uno degli artefatti pi\u00f9 potenti di Asgard e dell'intero universo Marvel; nella sua versione principale (quella di Terra 616) \u00e8 rappresentato come un grosso martello da guerra a forma di parallelepipedo rettangolo grigio con l'impugnatura corta, avvolta in lacci di cuoio marrone e culminante in un cordino circolare. Oltre a conferire immensi poteri a chi lo impugna, Mjolnir \u00e8 virtualmente indistruttibile, pu\u00f2 venire brandito solo da coloro che ne sono ritenuti degni ed \u00e8 in grado di tornare sempre in mano del suo possessore.\nIn inglese il nome del martello, \"Mj\u00f6llnir\" (pron. mmyol'-niir), traducibile dal norreno antico come \"Frantumatore\", \u00e8 stato anglicizzato in \"Mjolnir\" per facilitare le operazioni di lettering e la lettura; soluzione che \u00e8 stata adottata anche dai traduttori in lingua italiana.\nStoria.\nLa creazione di Mjolnir \u00e8 stata ordinata da Odino circa 65 milioni di anni prima dell'era moderna; al fine di realizzarlo nell'indistruttibile uru, minerale asgardiano con caratteristiche intermedie tra la roccia e il metallo dotato della capacit\u00e0 di assorbire energia e magia, viene commissionato a Eitri, Brokk e Buri, i migliori nani fabbroferrai di Nidavellir, uniche creature in tutti i Nove Mondi a conoscere i luoghi e gli incantesimi specifici indispensabili per lavorare il suddetto materiale. Mjolnir viene dunque forgiato all'interno del nucleo di una stella morente e le energie rilasciate durante la sua lavorazione provocano sia la distruzione del corpo celeste che l'estinzione dei dinosauri sebbene esista una leggenda asgardiana secondo la quale il martello sia l'ultimo dei tre tesori (dopo il vello d'oro Gullinbursti e l'anello magico Draupnir) realizzato dai tre nani per vincere una scommessa fatta con Loki il quale, pur di non perdere, si sarebbe trasformato in una zanzara pungendo Eitri sul naso e costringendolo a staccare le mani dal mantice della fornace per un istante ottenendo come risultato che, a lavoro ultimato, il manico del martello fosse assai pi\u00f9 corto del dovuto e, dunque, maneggiabile solo con una mano.\nA prescindere da quale sia la verit\u00e0 sulle sue origini, Mjolnir \u00e8 considerato il pi\u00f9 prezioso tesoro asgardiano e lo stesso Odino se ne \u00e8 servito durante la guerra a Jotunheim per uccidere il re dei Giganti di Ghiaccio Laufey decretando in seguito che un'arma di tale potenza dovrebbe essere brandita solo da qualcuno veramente degno e benedicendolo dunque con un incantesimo che impedisce di sollevarlo a chiunque non lo sia. Secoli dopo, superata una serie di ardue prove, il primo a riuscire a impugnare il martello dimostrandosene degno \u00e8 proprio il figlio di Odino, Thor. Da allora, Mjolnir diviene l'arma distintiva del Dio del Tuono e, sul suo lato, compare la caratteristica incisione.\nQuando Thor viene esiliato sulla Terra nei panni del gracile, mite e zoppo dottor Donald Blake per imparare il valore dell'umilt\u00e0 Odino lancia sul martello altri cinque incantesimi oltre a quello che lo rende impugnabile solo da chi ne \u00e8 degno; ovvero che: sarebbe tornato sempre in mano al suo possessore, avrebbe concesso a chi lo brandisce il controllo sui fenomeni atmosferici, avrebbe reso capace il suo proprietario di viaggiare nello spazio, nel tempo e nelle dimensioni, se non fosse rimasto sempre a contatto fisico con Thor dopo soli sessanta secondi questi sarebbe ritornato alla sua forma umana e che avrebbe conferito la capacit\u00e0 di volare.\nDiversi anni dopo il Dio del Tuono conosce l'alieno korbinita Beta Ray Bill che, dopo qualche iniziale dissapore, diventa un prezioso alleato del regno di Asgard dimostrandosi a sua volta capace di impugnare Mjolnir e ricevendo perci\u00f2 in dono da Odino il martello Stormbreaker su cui viene trasferito l'incantesimo della trasformazione cancellando Donald Blake dall'esistenza, cosa che porta Thor ad assumere un'altra identit\u00e0 segreta, prima camuffandosi da mortale col nome di Sigurd Jarlson e poi unendo la sua forza vitale con quella del paramedico Jake Olson, accidentalmente morto in uno scontro tra Thor e il Distruttore, finch\u00e9, dopo Ragnar\u01ebk Thor rimane sospeso nel vuoto in una sorta di ibernazione mentre Mjolnir attraversa le dimensioni e precipita sulla Terra finendo in mano al rinato Donald Blake di modo che questi si riunisca al Dio del Tuono permettendone il ritorno. Successivamente, in seguito a una battaglia col resuscitato nonno di Thor, Bor, il martello viene danneggiato e, per ripararlo, l'eroe asgardiano chiede aiuto al Dottor Strange che riesce nell'impresa infondendo nell'arma l'anima del guerriero ma ottenendo come effetto collaterale che, se Mjolnir si rompesse nuovamente, Thor morirebbe.\nDopo il misterioso omicidio di Uatu l'Osservatore Thor aiuta i Vendicatori a investigare scoprendo che il colpevole \u00e8 Nick Fury il quale, nel corso dello scontro finale, gli sussurra all'orecchio un segreto che lo rende indegno di brandire Mjolnir. Il martello viene in seguito sollevato da una misteriosa figura femminile (Jane Foster) che diviene dunque la nuova Thor, cambiando il testo dell'incisione in \"se ne sar\u00e0 degna\".\nBranditori.\nNell'universo Marvel classico (Terra 616), oltre a Thor, gli individui che si sono dimostrati degni di sollevare Mjolnir sono:\nNell'Universo Terra-8710, Dargo Ktor \u00e8 in grado di brandire il Mjolnir. Nel film del Marvel Cinematic Universe, Visione si dimostra degno di brandire il Mjolnir. Nei crossover \"Marvel contro DC\" e \"Vendicatori/JLA\", due rappresentanti dell'Universo DC si dimostrano degni di brandire il Mjolnir, e sono Wonder Woman durante \"Marvel contro DC\" e Superman durante lo scontro \"Vendicatori/JLA\". Da notare come il magico martello, dopo la fine della battaglia, sia risultato impossibile da sollevare persino per l'Uomo d'Acciaio.\nImitazioni.\nNel corso degli anni sono inoltre state create numerose imitazioni di Mjolnir tra cui il martello Stormbreaker e la mazza Thunderstrike, rispettivamente realizzate per Beta Ray Bill e Eric Masterson; mentre Loki ha creato il martello Stormcaster per controllare Tempesta, una copia di Mjolnir per il \"mercenario chiacchierone\" Deadpool al fine di indispettire Thor e innumerevoli altri martelli magici realizzati dallo stampo dell'originale grazie ai quali armare le truppe di Surtur e dare inizio a Ragnar\u01ebk. Sono state inoltre costruite due versioni tecnologiche di Mjolnir: una dagli scienziati dell'HYDRA per equipaggiare il loro clone del Dio del Tuono, Hammer, e l'altra da Reed Richards e Tony Stark per il loro clone-cyborg, Ragnarok. Una versione miniaturizzata del martello creata da una scheggia dell'originale e chiamata Frogjolnir \u00e8 in possesso del membro dei Pet Avengers Throg.\nPoteri e abilit\u00e0.\nDescritto come sufficientemente potente da poter \"distruggere montagne\" con un singolo impatto, Mjolnir \u00e8 in grado di incrinare l'adamantio primario e ammaccare il vibranio, generare vortici o campi di forza capaci di contenere esplosioni di potenza tale da distruggere un'intera galassia, emettere scariche di energia mistica, controllare l'elettromagnetismo, manipolare la materia e generare svariati tipi di raggi di energia ad alto potenziale termico (\"Thermo-Blast\"), sprigionate attingendo dalla forza gravitazionale di un pianeta (\"Geo-Blast\"), respingendo altre forme energetiche (\"Anti-Force\"), o alimentandole con l'energia vitale di chi la impugna (\"God Blast\"). Il martello ritorna sempre in mano a chi lo ha lanciato nel giro di pochi istanti a prescindere dalla forza che tenti di trattenerlo e dalla distanza spaziale o dimensionale che lo separa dal suo proprietario mentre, qualora lasciato cadere al suolo, crea una piccola conca e diviene fondamentalmente inamovibile per chiunque non sia ritenuto degno; Mjolnir \u00e8 quasi completamente indistruttibile, pu\u00f2 creare particelle di antimateria, assorbire energia di qualsiasi tipo in quantit\u00e0 pressoch\u00e9 illimitata e, se fatto roteare rapidamente, generare raffiche di vento forti a sufficienza da sollevare il Taj Mahal o smuovere il Monumento a Washington.\nAltre capacit\u00e0 meno note di Mjolnir sono localizzare individui o oggetti mistici, disperdere le illusioni (anche se create da esseri del calibro di Mefisto), conferire limitate capacit\u00e0 elettrocinetiche agli esseri umani, proiettare immagini, incanalare un tale quantitativo di energia da alimentare tre vascelli da guerra atlantidei e prosciugare lo scudo deflettore del Fenomeno. In qualit\u00e0 di antica reliquia religiosa Mjolnir \u00e8 inoltre letale per i non morti e il solo toccarlo pu\u00f2 ridurre in cenere i vampiri.\nInizialmente Mjolnir conferiva a Thor la capacit\u00e0 di trasformarsi nel suo alter ego mortale Donald Blake e viceversa semplicemente battendone a terra la parte inferiore, ma dopo che Odino crea un martello incantato per Beta Ray Bill, Stormbreaker, tale capacit\u00e0 viene trasferita nel suddetto e rimossa da Mjolnir per diversi anni per poi tornarvi misteriosamente attiva nel momento in cui a brandirlo \u00e8 Jane Foster; sebbene nel suo caso la trasformazione risulti deleteria poich\u00e9, purgando il suo organismo da ogni sorta di radiazioni, annulla le chemioterapie favorendo indirettamente l'avanzamento del suo cancro.\nNel corso della sua vita editoriale Mjolnir \u00e8 stato distrutto e ricostruito in sei differenti occasioni: quando il Distruttore lo fonde con un raggio d'energia, quando Molecola lo scioglie grazie ai suoi poteri, dopo aver tentato invano di contenere l'energia del Celestiale Exitar, Lo sterminatore, nel momento in cui il Dio Oscuro Perrikus lo taglia a met\u00e0 con la sua falce, andando a collidere con le armi in uru di Ulik, Fenris e Hyrm, e infine, durante uno scontro con Bor, il nonno di Thor.\nAltre versioni.\nFuturo imperfetto.\nNella realt\u00e0 di \"Futuro imperfetto\", dove una versione deviata di Hulk nota come \"Il Maestro\" ha conquistato il mondo, Mjolnir \u00e8 una delle molte reliquie dei Vendicatori custodite dall'anziano Rick Jones e, in seguito alla morte di Thor, nessuno \u00e8 pi\u00f9 stato in grado di impugnarlo sebbene, in una realt\u00e0 alternativa simile, lo stesso Rick sia divenuto degno di impugnare Mjolnir.\nUltimate.\nNell'universo Ultimate Mjolnir appare inizialmente come una singolare arma met\u00e0 ascia e met\u00e0 maglio dal manico estremamente pi\u00f9 lungo, utilizzabile con entrambe le mani e difficile da sollevare sebbene nella saga \"Potere Supremo\" Hyperion riesca a impugnarla utilizzandola contro lo stesso Thor e altrettanto faccia poi Magneto in \"Ultimate War\" grazie al potere esercitato sui metalli; tale arma non presenta infatti origini divine o mistiche essendo stata realizzata dall'Iniziativa di Difesa Europea (risposta dell'Unione europea agli Ultimates) e successivamente trafugata da Thor ritenuto un pazzo ossessionato dai miti nordici.\nQuando per\u00f2, a seguito di uno scontro con Loki, Asgard viene ripristinata dando finalmente prova delle origini divine di Thor quest'ultimo recupera i suoi poteri asgardiani ed un aspetto pi\u00f9 simile alla controparte classica iniziando ad impugnare un martello magico a manico corto e dalla forma squadrata che, tuttavia, viene perduto nel momento in cui i Figli del Domani di Reed Richards uccidono nuovamente tutti gli asgardiani radendo al suolo la citt\u00e0, rendendo Thor mortale e costringendolo a tornare a servirsi di un assetto di poteri tecnologici.\nAltri media.\nVideogiochi.\nMjolnir compare in tutti i videogiochi in cui \u00e8 presente Thor:\nCuriosit\u00e0.\nNel film \"\" dopo una festa, Thor propone agli altri Vendicatori una sfida che consiste nel sollevare il suo martello. Nessuno dei personaggi ci riesce, nonostante Capitan America riesca (al contrario degli altri) a smuoverlo lievemente suscitando un iniziale stupore dello stesso Thor (i registi hanno dichiarato che Steve Rogers fosse gi\u00e0 in grado di sollevarlo, ma non l'abbia volutamente alzato per non ferire l'ego di Thor)."}
{"id": "1563072", "revid": "767487", "url": "https://it.wikipedia.org/wiki?curid=1563072", "title": "Giuseppe Rosati", "text": "Biografia.\nLaureatosi all'universit\u00e0 di Pisa nei primi anni del dopoguerra, fu allievo di Giorgio Colli e Delio Cantimori.\nIl suo interesse filologico partiva dall'esplorazione a tutto campo della societ\u00e0 greca nella sua dimensione storica e culturale, nella convinzione che un valido percorso formativo non potesse tralasciare una rigorosa conoscenza della lingua e quindi della letteratura.\nLe prime pubblicazioni risalgono agli anni sessanta con commenti antologici che si concentrano soprattutto sulle figure di Catullo e di Sallustio.\nGli anni della maturit\u00e0 furono dedicati a \"Scrittori di Grecia\", pubblicato dalla casa editrice Sansoni, . Un successo editoriale che perdura fino ad oggi, con tredici ristampe ed un che non sembra attenuarsi.\nL'attivit\u00e0 pubblicistica di Rosati fu molto intensa, pi\u00f9 di venti i libri editi con Sansoni. Particolarmente fortunate le monografie sugli autori latini che furono inserite nella collezione dei tipi da biblioteca dell'editore fiorentino."}
{"id": "1563073", "revid": "110157", "url": "https://it.wikipedia.org/wiki?curid=1563073", "title": "Albe\u0219ti-Paleologu", "text": "Albe\u0219ti-Paleologu \u00e8 un comune della Romania di 5.918 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Albe\u0219ti-Muru, Albe\u0219ti-Paleologu, Cioceni, Vadu P\u0103rului."}
{"id": "1563074", "revid": "287204", "url": "https://it.wikipedia.org/wiki?curid=1563074", "title": "Albesti-Paleologu", "text": ""}
{"id": "1563076", "revid": "117962214", "url": "https://it.wikipedia.org/wiki?curid=1563076", "title": "Walter Albini", "text": "\u00c8 ritenuto il padre della moda pr\u00eat-\u00e0-porter, lo stilista che \u00e8 uscito dall'atelier per entrare in fabbrica.\nBiografia.\nNato come Gualtiero Angelo Albini a Busto Arsizio il 3 marzo 1941, frequenta l'Istituto d'Arte, Disegno e Moda di Torino. A 17 anni, collabora a giornali e riviste, con schizzi dalle sfilate d'alta moda, prima da Roma, poi da Parigi. Qui incontra Coco Chanel, restando folgorato dal personaggio. Dopo un incontro con Mariuccia Mandelli, lavora tre anni per Krizia e, nell'ultima stagione a fianco di un Karl Lagerfeld agli esordi.\nDisegna successivamente per Cadette, poi per Trell. Verso la fine degli anni '60, ormai affermato, disegna per le principali piccole industrie, motore della nascente moda italiana e per marchi internazionali come Cole\nof California.\n\u00c8 del 1970 la sua prima proposta della formula \"unimax\": uniformit\u00e0 di taglio e colore per uomo e donna. \u00c8 anche l'anno della collezione Anagrafe, otto spose rosa in lungo, otto vedove in nero corto.\n\u00c8 ormai lo stilista, termine coniato appositamente da Anna Piaggi per poterlo definire, pi\u00f9 famoso e conteso, ma anche il pi\u00f9 insofferente ad ogni limitazione. Con cinque case di moda o meglio marchi d'industria, specializzate per tipologie di\nprodotto, coordinate secondo un progetto unitario in termine di stile, ottiene una linea completa che decide di presentare a Milano e non nell'allora capitale della moda, Firenze. \u00c8 l'atto di nascita del pret-\u00e0-porter italiano. Ma mentre la stampa internazionale lo definisce il \"nuovo astro italiano\", forte come Yves Saint Laurent, quella italiana si dimostra pi\u00f9 miope e provinciale.\nNella primavera-estate 1973, dopo aver rotto tutti i contratti con le varie case di moda, presenta a Londra una nuova linea per uomo e donna col suo nome. \u00c8 la prima volta che viene adottata la formula di una prima linea di immagine forte\nma di vendita ristretta, economicamente sostenuta da una seconda linea per la diffusione. Nello stesso anno apre lo showroom di via Pietro Cossa a Milano, dove verranno vendute tutte le sue collezioni, prende casa a Venezia, dove ambienta, al\ncaff\u00e8 Florian, una memorabile sfilata.\nFautore e pioniere del look totale, lo mette in atto prima di tutto personalmente, identificando il suo stile di vita con lo stile creativo, arredando le case in tono con le sue collezioni di moda e disegnando nella stessa cifra tessuti, oggetti, mobili, vetri.\nNel 1975 a Roma presenta la sua prima collezione di alta moda ispirata a Chanel e agli anni '30, le sue icone e gli amori di sempre. \"L'alta moda \u00e8 morta, viva l'alta moda\", proclama con la sua tipica vocazione a marciare controcorrente. Nei primi anni '80, la stampa lanciata all'inseguimento delle nuove icone della moda italiana, \u00e8 distratta nei suoi confronti.\nRicoverato alla Casa di Cura La Madonnina, Walter Albini si spegne appena quarantaduenne, lasciando un'indimenticabile lezione di stile, intuito e innovazione, che solo dopo la sua morte \u00e8 stata riletta da molti altri stilisti, alimentandone il mito.\nWalter Albini ha dato un incisivo impulso al pre-\u00e0-porter italiano come espressione di design applicato alla moda in modo innovativo, ma con solidi riferimenti storici; ha inventato la nuova donna in giacca, pantaloni o chemisier; ha riproposto il revival come intelligente forma di ricerca e reinvenzione; ha usato criticamente la contestazione e l'ironia; ha affermato il look totale, con cura estrema dei particolari e degli accessori, per lui ancora pi\u00f9 importanti dell'abito, e con un perfezionismo maniacale, pur tradotto in grande distacco e naturalezza.\nArchivio.\nL'archivio di Walter Albini \u00e8 conservato presso privato, la documentazione articolata in serie (Archivio Audio video; Archivi del prodotto; Archivio dei disegni; Archivio fotografico; Archivio Ufficio stampa; Archivio ufficio tecnico e stile) va dal 1965 al 1983."}
{"id": "1563078", "revid": "236698", "url": "https://it.wikipedia.org/wiki?curid=1563078", "title": "Lee H. Montgomery", "text": ""}
{"id": "1563079", "revid": "236698", "url": "https://it.wikipedia.org/wiki?curid=1563079", "title": "Lee Harcourt Montgomery", "text": ""}
{"id": "1563080", "revid": "287204", "url": "https://it.wikipedia.org/wiki?curid=1563080", "title": "70 Virginis b", "text": "70 Virginis b \u00e8 un pianeta extrasolare (classificato come \"Giove eccentrico\") che orbita attorno alla stella nana gialla 70 Virginis ogni 116 giorni. Possedendo una massa 7,5 volte quella di Giove, la sua accelerazione di gravit\u00e0 alla superficie \u00e8 molto simile a quella del Sole. All'epoca della sua scoperta, si riteneva che la stella fosse situata a soli 29 anni luce, il che ha fatto supporre che la stella, sulla base della sua magnitudine apparente, fosse meno luminosa di quanto ora accertato. Per tale motivo si pensava che il pianeta fosse posto nella fascia orbitale che prende il nome di zona abitabile, dove \u00e8 possibile la presenza di acqua allo stato liquido. Il satellite Hipparcos mostr\u00f2 in seguito che la stella era posta ad una distanza maggiore di quanto inizialmente previsto; pertanto la stella risultava essere pi\u00f9 luminosa e, di conseguenza, il pianeta risultava essere troppo vicino alla stella per poter mantenere l'acqua liquida."}
{"id": "1563083", "revid": "236698", "url": "https://it.wikipedia.org/wiki?curid=1563083", "title": "Lee Harcout Montgomery", "text": ""}
{"id": "1563086", "revid": "891358", "url": "https://it.wikipedia.org/wiki?curid=1563086", "title": "Hassan Shehata", "text": "Carriera.\nCalciatore.\nHassan Shehata \u00e8 cresciuto nelle giovanili dello , che ha lasciato nel 1968 per trasferirsi nel Kuwait, dove ha vestito la maglia del dal 1968 al 1971. Tornato in patria, ha firmato nuovamente per lo Zamalek, con cui ha giocato fino al 1983. Ha anche disputato con la nazionale la Coppa d'Africa nel 1974, 1978 e 1980. Da calciatore ha vinto un titolo nazionale e tre Coppe d'Egitto.\nAllenatore.\nDopo il ritiro ha iniziato ad allenare le giovanili dello Zamalek, di cui ha ricoperto anche il ruolo di allenatore in seconda in due occasioni (1986 e 1996). Ha allenato varie squadre egiziane, spostandosi anche nei campionati sudanese e omanita. Ha ottenuto tre promozioni nella massima serie del campionato egiziano, con Menia, Sharqeya e Suez. Con l' ha vinto una Coppa e una Supercoppa d'Egitto.\nDal 2004 al 2011 ha allenato la nazionale egiziana, con cui ha vinto tre Coppe d'Africa (2006, 2008 e 2010). \u00c8 divenuto il secondo commissario tecnico a vincere tre Coppe d'Africa dopo l'ex CT del Charles Gyamfi e il primo a vincerne tre di fila. Nel 2008 fu eletto Allenatore africano dell'anno dalla CAF."}
{"id": "1563088", "revid": "76069", "url": "https://it.wikipedia.org/wiki?curid=1563088", "title": "Forza bruta (film)", "text": ""}
{"id": "1563090", "revid": "110157", "url": "https://it.wikipedia.org/wiki?curid=1563090", "title": "Pallone d'oro 1999", "text": "L\u2019edizione 1999 del Pallone d'oro, 44\u00aa edizione del premio calcistico istituito dalla rivista francese \"France Football\", fu vinta dal brasiliano Rivaldo (Barcellona).\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1563091", "revid": "819238", "url": "https://it.wikipedia.org/wiki?curid=1563091", "title": "Locomotive FS E.321 ed E.322", "text": "Le locomotive E.321 e i rimorchi motori E.322 sono stati due gruppi di locomotive elettriche a corrente continua a delle Ferrovie dello Stato utilizzati per il servizio di manovra nei grandi scali ferroviari e nelle manovre d'imbarco e sbarco dalle navi traghetto.\nA differenza delle E.321, le E.322 erano prive della cabina di guida e del pantografo e venivano utilizzate in doppia trazione a comando multiplo con le prime per raddoppiarne le prestazioni.\nLa complessit\u00e0 della regolazione del funzionamento tipica del motore a corrente continua ad alta tensione utilizzato nella trazione elettrica ferroviaria comport\u00f2 per esse lo studio di alcune originali soluzioni progettuali e costruttive che le resero uniche nel panorama trazionistico italiano e mondiale nell'epoca precedente l'avvento dell'elettronica di potenza.\nFurono anche oggetto di uno studio per la loro automazione, non concretatosi, che fu sviluppato insieme da studiosi italiani e cecoslovacchi e che avrebbe potuto condurre a soluzioni anticipatrici di diverse innovazioni nel comando e controllo delle locomotive elettriche.\nI loro buoni risultati d'esercizio indussero le FS a ordinare altre macchine basate sulla stessa parte elettrica ma con una parte meccanica progettata \"ex novo\": le E.323 ed E.324.\nStoria.\nProgetto.\nAll'inizio degli anni cinquanta, terminata la ricostruzione postbellica, il Servizio Materiale e Trazione delle FS, anche in considerazione dell'aumento del traffico merci per ferrovia in corso in quegli anni, intraprese gli studi necessari per sostituire nel servizio di manovra, entro il 1965, le locomotive a vapore con locomotive Diesel o locomotive elettriche. Fino ad allora tali servizi erano stati assicurati dalle locomotive-tender dei gruppi 835, 851, 895 e 896, da automotori Diesel di modesta potenza e dalle poche locomotive Diesel dei gruppi 236, Ne 120 e Ne 700.\nMentre erano in corso, con la collaborazione delle ditte costruttrici, le sperimentazioni di diversi prototipi di locomotive Diesel da manovra, venne ripresa in esame la possibilit\u00e0 di costruire anche macchine da manovra da impegnare negli ormai numerosi scali e impianti elettrificati&lt;ref name=\"tT100/48-49\"&gt;.&lt;/ref&gt;.\nConsiderata l'esperienza poco soddisfacente avuta con le E.621 si decise di abbandonare l'azionamento con metadinamo, sostituendolo con un sistema di concezione molto pi\u00f9 semplice e affidabile.\nIl progetto, completato nel 1957, fu sviluppato tenendo presente l'esperienza delle locomotive elettriche da manovra Ee 3/3 16381-16396 e 16396-16414 delle Ferrovie Federali Svizzere (FFS). Nella sua elaborazione fu anche perseguito l'obiettivo di rendere la parte meccanica interscambiabile con quella delle previste locomotive Diesel da manovra del gruppo 234, ipotizzando la possibilit\u00e0, rimasta poi senza seguito, di realizzare una parziale unificazione dei tipi costruttivi delle locomotive da manovra elettriche e Diesel con la semplice sostituzione del motore primario.\nAlla fine, per ridurre al minimo le spese furono costruite con la stessa parte meccanica delle locomotive Diesel da manovra del gruppo 234, recuperando i telai, i rodiggi e le bielle di locomotive a vapore 830 e 835 ritirate dal servizio.\nI due maggiori problemi delle locomotive elettriche da manovra (la necessit\u00e0 di marciare per lunghi periodi a velocit\u00e0 ridotte con conseguente prolungata inserzione del reostato e notevoli perdite di energia e riscaldamento, e la regolazione graduale della velocit\u00e0), di difficile soluzione con le tecnologie degli anni cinquanta, suggerirono ai progettisti d'interpellare le industrie costruttrici affinch\u00e9 proponessero vari tipi di azionamenti. Vennero cos\u00ec valutate tanto la possibilit\u00e0 di utilizzare uno schema analogo a quello delle locomotive Diesel-elettriche (in cui il motore primario fosse sostituito da un motore elettrico) quanto d'impiegare dei trasformatori di coppia idrostatici o idrodinamici analoghi a quelli gi\u00e0 in uso sulle locomotive Diesel.\nAlla fine fu scelta una trasmissione di tipo elettrico, comprendente il motore primario (della potenza assorbita di 260\u00a0kW) alimentato direttamente dalla linea aerea, azionante un generatore che, a sua volta, alimenta a bassa tensione il motore di trazione e anche aziona meccanicamente la dinamo eccitatrice del generatore. Lo schema elettrico finale \u00e8 basato su quello dell'azionamento Ward Leonard usato sulle macchine utensili, opportunamente adattato per metterlo in grado di regolare la tensione in funzione della corrente assorbita e quindi delle condizioni di manovra della macchina.\nIl motore di trazione scelto fu il tipo GLM 2405 derivato dal GDTM 2404 delle locomotive Diesel D.341.1001-1016, 2001-2002, 4001 e 5001.\nPer economizzare sulla costruzione si decise di riutilizzare la parte meccanica (carro, rodiggio e bielle) proveniente da locomotive a vapore dei gruppi 830 e 835 in corso di demolizione (per la costruzione della locomotiva E.321.001 fu usata quella dell'835.318).\nIl progetto d'insieme fu sviluppato dall'Ufficio Studi Locomotive elettriche del Servizio Materiale e Trazione delle FS nel 1956-1957, che ne incaric\u00f2 il direttore delle Officine Grandi Riparazioni di Verona Porta Vescovo ingegner Tomaso Zattoni e il suo collaboratore ingegner Giuseppe Maffei. L'articolo che lo descrive fu firmato da entrambi e il secondo dichiara essersi trattato dell'ultimo progetto seguito dallo Zattoni prima della sua scomparsa. Per la parte elettrica si scelse la proposta del Tecnomasio Italiano Brown Boveri (TIBB), al quale fu commessa la relativa fornitura, che per i primi 12 equipaggiamenti cost\u00f2 220 milioni di lire\nCostruzione.\nI decreti di ordinazione furono emanati nel 1958 (per le E.321.001-012) e nel 1959 (per le E.321.013-020, E.321.101-120 ed E.322.101-120). Le componenti elettriche furono eseguite dal Tecnomasio Italiano Brown Boveri nel suo stabilimento di Vado Ligure&lt;ref name=\"tT100/49-50\"&gt;.&lt;/ref&gt;. La costruzione della parte meccanica, il montaggio finale, la messa a punto e i collaudi furono compiuti dall'Officina Grandi Riparazioni FS di Verona, che con questa commessa inizi\u00f2 il passaggio dalle lavorazioni sulle locomotive a vapore a quelle sulle locomotive elettriche. Le consegne si susseguirono fra il 1960 e il 1964.\nFin dallo studio preliminare si decise di progettare e costruire dei \"rimorchi motori\", poi denominati E.322, identici alle E.321 ma privi di cabina di guida e da esse telecomandati, onde raddoppiare la potenza disponibile nel caso si dovessero manovrare colonne di veicoli particolarmente pesanti.\nLa prima unit\u00e0 consegnata, E.321.001, cominci\u00f2 le corse di prova nel dicembre 1959 presso lo scalo di Verona Porta Vescovo e fu consegnata all'esercizio nel febbraio 1960. I prototipi delle E.321 furono confrontati sia con locomotive elettriche di altre amministrazioni ferroviarie che con locomotive Diesel in servizio o in costruzione per le FS.\nIl confronto delle E.321 con le locomotive elettriche da manovra FFS Ee\u00a03/3, alimentate a 15\u00a0kV, 16\u2154\u00a0Hz e di potenza sensibilmente superiore (460\u00a0kW contro 210\u00a0kW continuativi), dimostr\u00f2 una sostanziale equivalenza degli sforzi di trazione alle velocit\u00e0 ridotte, cio\u00e8 nel campo di maggior operativit\u00e0 delle locomotive da manovra, e una netta superiorit\u00e0 delle Ee\u00a03/3 alle velocit\u00e0 superiori, determinata dalla maggior potenza disponibile. Tuttavia considerando che la massima velocit\u00e0 era fissata a 50\u00a0km/h per entrambe le locomotive e che tale andatura era raggiunta solamente nei trasferimenti tra i vari scali (effettuati prevalentemente a locomotiva isolata), l'inferiorit\u00e0 delle E.321 in questo campo non fu considerata penalizzante.\nDal confronto con alcune locomotive Diesel da manovra di analoga potenza (tra 220 e 295\u00a0kW), risultarono prestazioni inferiori a quelle delle Diesel dallo spunto fino alla velocit\u00e0 di circa 10\u00a0km/h; prestazioni migliori di quelle delle Diesel con velocit\u00e0 tra circa 10 e 30\u00a0km/h e prestazioni inferiori a quelle delle Diesel con velocit\u00e0 oltre i 35\u00a0km/h circa.\nQuesti risultati non furono per\u00f2 giudicati limitativi, sia perch\u00e9 allo spunto si raggiungevano in ogni caso i limiti dell'aderenza, sia perch\u00e9 sui binari di stazione o di scalo, spesso in condizioni di manutenzione e di pulizia non ottimali, non si poteva contare su un valore elevato del coefficiente di aderenza. Per le stesse considerazioni gi\u00e0 fatte nel confronto con le locomotive Ee\u00a03/3 delle FFS, non venne altres\u00ec attribuita eccessiva importanza alla diminuzione dello sforzo di trazione alle velocit\u00e0 pi\u00f9 elevate.\nManutenzione.\nLe locomotive E.321 ed E.322 venivano sottoposte a una grande riparazione (GR) ogni 40\u00a0000 ore di servizio. A met\u00e0 dell'intervallo veniva intercalata una riparazione \"di riordino\" \"R III\", che non implicava il completo smontaggio della macchina\nL'ultima locomotiva sottoposta alla grande riparazione fu la E.321.105, che usc\u00ec dalle Officine di Cittadella nell'ottobre 1988. La macchina, assegnata al deposito locomotive di Genova Rivarolo, era destinata alla grande riparazione assieme all'unit\u00e0 accoppiata E.322.105; quest'ultima sub\u00ec per\u00f2 un'avaria ai cuscinetti a strisciamento durante il viaggio di trasferimento e fu accantonata a Milano Smistamento, dove fu demolita per fornire parti di ricambio alle unit\u00e0 in dotazione all'impianto.\nEsercizio.\nServizi.\nCome previsto dal progetto, le E.321 e le E.322 furono sempre impiegate nel servizio di manovra, affiancandosi alle preesistenti locomotive da manovra a vapore e Diesel e alle loro dirette discendenti E.323 ed E.324.\nOltre ai servizi sui fasci delle stazioni furono impegnate con continuit\u00e0 negli scali di smistamento e nell'imbarco sulle navi traghetto dei treni da e per la Sicilia nelle stazioni di Messina Marittima e Villa San Giovanni.\nPer le loro caratteristiche furono impiegate solo saltuariamente per la trazione delle tradotte e in piena linea.\nPrestazioni in manovra.\nLe prestazioni in servizio di manovra delle locomotive E.321 ed E.322 sono riportate nella seguente tabella, tratta dalla \"Prefazione Generale all'Orario di Servizio\" (PGOS) delle Ferrovie dello Stato, che esprime il carico in tonnellate trainabile dalle locomotive nel servizio di manovra, in funzione della pendenza del binario.\nPrestazioni in linea.\nLe prestazioni nelle tradotte e nel servizio di piena linea delle locomotive E.321 ed E.322 sono riportate nella seguente tabella, tratta dalla \"Prefazione Generale all'Orario di Servizio\" (PGOS) delle Ferrovie dello Stato, che esprime il carico in tonnellate trainabile dalle locomotive nel servizio in piena linea in funzione del grado di prestazione.\nDepositi.\nDurante il periodo del collaudo, durato alcuni mesi, le E.321.001-010 furono assegnate al deposito locomotive di Verona, ad eccezione della E.321.003 che fu subito assegnata al deposito di Trieste.\nAll'atto delle consegne formali, tra il giugno 1960 e l'agosto 1963, le E.321.001-020 furono assegnate ai depositi di Bari (1), Foggia (2), Mestre (1), Milano (4), Palermo (3), Pisa (1), Roma (2), Trieste (1) e Venezia (5). Le E.321.101-120, e le corrispondenti E.322.101-120, furono consegnate fra il luglio 1961 e il novembre 1964 e assegnate ai depositi di Fortezza (1), Genova (5), Messina (4), Milano (5), Reggio Calabria (1), Roma (2), Savona (1) e Udine (1).\nNel gennaio 1985 le unit\u00e0 dei gruppi E.321 ed E.322 erano distribuite nei seguenti depositi:\nNel 1986 il gruppo E.321 era assegnato ai depositi di Bari, Bussoleno, Genova, Messina, Milano, Palermo, Reggio Calabria, Roma, Savona, Venezia, Verona e Udine e le E.322 erano assegnate a quelli di Bussoleno, Genova, Messina, Milano, Palermo, Reggio Calabria e Savona.\nIl 31 dicembre 1991 tutte le unit\u00e0 dei gruppi E.321 ed E.322 erano formalmente assegnate ai seguenti depositi, ma alcune di esse erano gi\u00e0 state ritirate dal servizio&lt;ref name=\"tT100/53\"&gt;.&lt;/ref&gt;:\nSecondo Haydock nel 1995 esistevano ancora:\nAccantonamento e radiazione.\nDal prospetto di assegnazione ai depositi locomotive del gennaio 1985, riportato nella precedente sezione, si desume che a tale data tutte le unit\u00e0 E.321 ed E.322 fossero ancora verosimilmente in servizio. Si cominci\u00f2 infatti a parlare del loro accantonamento soltanto verso la fine del 1987, in prospettiva della consegna delle nuove locomotive da manovra D.145 di costruzione TIBB e del completamento della fornitura di quelle di costruzione FIAT, e le macchine iniziarono ad essere progressivamente accantonate di scorta a partire dal 1991, a seguito dell'immissione in servizio delle nuove locomotive Diesel da manovra del gruppo D.255. Secondo Caliri e Modesti nel 1998 tutte le E.321 e le E.322 delle serie 100 e 200 erano gi\u00e0 state accantonate, e la E.322.105 demolita. I depositi dov'erano accantonate erano quelli di Alessandria, Genova Rivarolo, Messina, Mestre, Milano Smistamento, Palermo, Reggio di Calabria, Roma San Lorenzo, Savona e Verona Porta Vescovo.\nAlla data del 30 gennaio 2000 esistevano ancora undici E.321, assegnate alle Divisioni FS Regionale (3), Passeggeri (1) e Cargo (7) e tredici E.322, assegnate alle Divisioni FS Regionale (2) e Cargo (11).\nNella prima met\u00e0 di aprile 2004 le E.321.012, 019, 020 e 112 e l'E.322.112 del deposito di Milano Smistamento furono inviate per la demolizione a Migliaro Valcesura. Con ci\u00f2, alla stessa data, la situazione presentava l'E.321.003 a Lecco in consegna all'Associazione ALe 883, le E.321.005 e 013 accantonate a Palermo in attesa di alienazione, l'E.321.016 a Verona Porta Vescovo nella sede della Mostra Ferroviaria Compartimentale, l'E.321.207 e l'E.322.207 accantonate a Livorno, e le E.321.206 e 210 accantonate a Messina.\nAll'inizio del 2006 tutte le E.321 ed E.322 risultavano accantonate fuori servizio o radiate dal parco&lt;ref name=\"tTT21/49\"&gt;.&lt;/ref&gt;.\nLe radiazioni formali si susseguirono tra l'ottobre 2002 e l'ottobre 2010\nConservazione museale.\nNel 1992 la locomotiva E.321.016 fu restaurata staticamente ed esposta presso la Mostra Ferroviaria Compartimentale di Verona Porta Vescovo, a ricordo del primo grande lavoro di trasformazione eseguito dalle omonime Officine Grandi Riparazioni (OGR) dopo la cessazione dell'attivit\u00e0 sulle locomotive a vapore. La locomotiva fu demolita dopo la chiusura della mostra.\nLe locomotive E.321.207 e E.322.207, vendute dalle FS ad un privato nel marzo 2000, furono inizialmente esposte presso il Museo Ferroviario Ligure, il cui parco rotabili era ospitato sul piazzale della stazione FS di Taggia-Arma. In occasione dell'abbandono del vecchio tracciato della Genova-Ventimiglia tra San Lorenzo al Mare e Ospedaletti Ligure, avvenuto il 26 settembre 2001, fu previsto lo spostamento di tutti i rotabili esposti nel museo nella nuova stazione realizzata nell'entroterra, ma non fu cos\u00ec per la coppia di locomotive E.321.207+E.322.207 che vennero radiate nell'ottobre 2008.\nNel 2003 la locomotiva E.321.003 fu restaurata esteriormente nel deposito di Milano Smistamento (dov'era rimasta accantonata per pi\u00f9 di dieci anni) in vista dell'invio alla rimessa di Tirano, sede operativa dove l'associazione \"Gruppo ALe 883\" collabora con Trenitalia per il ripristino funzionale dei mezzi di interesse storico. Malauguratamente, durante il viaggio di trasferimento si verific\u00f2 un guasto che la costrinse al ricovero presso il deposito di Lecco, dove nel gennaio 2004 risultava ancora ferma in attesa di riparazione.\nCaratteristiche.\nLe locomotive E.321 ed E.322 furono studiate con criteri di semplicit\u00e0 ed economicit\u00e0 al fine di agevolare il loro ammortamento nell'ambito del servizio di manovra che, per tutte le aziende ferroviarie, \u00e8 sempre stato molto dispendioso. A tal scopo fin dallo studio preliminare fu considerata la possibilit\u00e0, previ accordi sindacali, di farle condurre da un solo agente.\nLa velocit\u00e0 massima fu fissata a 50\u00a0km/h, valore ritenuto soddisfacente per consentire un trasferimento sufficientemente rapido tra gli scali dove la locomotiva era destinata ad operare, compatibilmente con la massima velocit\u00e0 di rotazione del motore di trazione imposta dal rapporto di trasmissione prescelto per ottenere gli sforzi di trazione richiesti dal servizio di manovra.\nLa cabina di guida delle locomotive E.321 era sistemata all'estremit\u00e0 posteriore del carro, sormontata da un unico pantografo; sulla parte anteriore si trovava un avancorpo contenente le apparecchiature elettriche e meccaniche, ispezionabili dai praticabili laterali per mezzo di sportelli con feritoie a persiana che permettevano il passaggio dell'aria per la ventilazione del macchinario. L'apertura dei suddetti sportelli era possibile soltanto quando si era in possesso della chiave di blocco dei pantografi, che poteva essere estratta solo dopo l'abbassamento e la messa a terra degli stessi.\nLe unit\u00e0 E.322 differivano dalle E.321 unicamente per l'assenza della cabina di guida, il cui spazio era occupato da un prolungamento dell'avancorpo contenente materiale di zavorra per renderne la massa aderente identica. Le E.322, prive di pantografo, ricevevano l'alimentazione a 3\u00a0kV dalle E.321 per mezzo di un cavo di accoppiamento ad alta tensione, mentre un accoppiatore a bassa tensione a 78 poli ne permetteva il comando multiplo dalla cabina di guida delle E.321 stesse.\nFu adottata la classica livrea comune con le locomotive Diesel da manovra, con la cassa verde con bande gialle, il tetto argento e i panconi rossi con i numeri di serie bianchi. Il pantografo era dipinto in \"rosso segnale\" come per le locomotive elettriche per servizi di linea.\nLe E.321.001 e 002, prototipi del gruppo, si distinguevano esteriormente dalle altre unit\u00e0 per la minore estensione delle feritoie a persiana delle prese d'aria, presenti solo sulla parte superiore dei pannelli di chiusura laterali dell'avancorpo.\nParte meccanica.\nLe unit\u00e0 da manovra con cabina del gruppo E.321 e i \"rimorchi motori\" del gruppo E.322 furono costruite sui telai delle locomotive a vapore del gruppo 835 e di qualche 830 di seconda serie, dalle quali vennero recuperati il carro, il rodiggio, le bielle di accoppiamento tra le sale motrici e parte dell'impianto di frenatura.\nIl motore di trazione fu sistemato longitudinalmente fra i longheroni del carro, in corrispondenza dell'asse posteriore, e collegato con un giunto elastico a un riduttore funzionante in bagno d'olio con circolazione a pompa. Quest'ultimo, costituito da una coppia conica e un treno di ingranaggi cilindrici con rapporto di trasmissione totale di 1:12,4, azionava l'assile della sala centrale, che trasmetteva a sua volta il moto alle due sale di estremit\u00e0 per mezzo di una coppia di bielle esterne, con quelle di destra sfalsate di 90\u00b0 rispetto a quelle di sinistra&lt;ref name=\"FSQ3/82\"&gt;.&lt;/ref&gt;. Non essendo pi\u00f9 presenti le bielle motrici della macchina a vapore, fu necessario alleggerire i contrappesi delle ruote della sala centrale praticandovi adeguate aperture circolari.\nIl motore poteva essere smontato dal basso assieme alla sala centrale per mezzo degli stessi elevatori idraulici gi\u00e0 in dotazione ai depositi per gli altri tipi di locomotive elettriche o Diesel-elettriche allora in servizio.\nParte elettrica.\nLe macchine elettriche, a eccezione del motore di trazione montato sul carro, erano sistemate sulla parte anteriore del pianale della locomotiva, all'interno dell'avancorpo.\nL'equipaggiamento elettrico comprendeva un motore primario alimentato dalla linea aerea a corrente continua a 3\u00a0kV e flangiato sull'albero d'indotto della generatrice principale in modo da costituire con essa un gruppo monoblocco. Tale gruppo azionava per mezzo di pulegge e cinghie trapezoidali un altro gruppetto monoblocco composto da due generatrici a corrente continua, di cui la prima provvedeva all'alimentazione dei circuiti ausiliari ed alla ricarica delle batterie, mentre la seconda forniva l'eccitazione separata al motore primario. Con lo stesso gruppetto veniva azionato il ventilatore centrifugo che raffreddava il motore di trazione, mentre sul lato opposto del gruppo principale veniva comandato il compressore per l'alimentazione dell'impianto pneumatico e del circuito del freno.\nCircuito di trazione.\nL'equipaggiamento elettrico tradizionale, con motore a corrente continua alimentato a tensione costante, avrebbe creato gravi limitazioni su una locomotiva per servizio di manovra, sia a causa della rapida diminuzione della coppia con l'aumento della velocit\u00e0 del motore, sia per la forte dissipazione di energia sul reostato. Inoltre quest'ultimo, essendo destinato a funzionare continuamente inserito, avrebbe dovuto avere un notevole ingombro. Allo stesso tempo la modesta potenza necessaria per espletare questo tipo di servizio rendeva pressoch\u00e9 obbligata la scelta di far ricorso ad un unico motore di trazione, rendendo impraticabile la tecnica, adottata sulle locomotive per i servizi di linea, di ottenere la regolazione della velocit\u00e0 con il collegamento in serie e in parallelo dei motori.\nSi opt\u00f2 quindi per un equipaggiamento simile a quello delle locomotive Diesel-elettriche in cui al motore Diesel sarebbe stato sostituito un motore primario elettrico, ottenendo cos\u00ec un sistema analogo al gruppo Ward Leonard impiegato negli azionamenti industriali, opportunamente adattato per le esigenze ferroviarie.\nFu quindi realizzata una struttura composta da un motore primario alimentato direttamente dalla catenaria a 3\u00a0kV accoppiato meccanicamente con una generatrice principale che alimentava a sua volta il motore di trazione con una tensione regolabile entro ampi limiti, variandone opportunamente la velocit\u00e0 senza far ricorso al reostato in serie.\nIl circuito di trazione non prevedeva la frenatura elettrica reostatica, ma consentiva la frenatura elettrica a contromarcia, il cui uso non era per\u00f2 ammesso.\nMotore primario.\nPer il motore primario fu scelto il modello GLM\u00a0573\u00a0DK, progettato e costruito dalla Brown-Boveri e caratterizzato dalla potenza nominale di alla velocit\u00e0 di 1\u00a0400\u00a0giri/min.\nEra una macchina autoventilata del tipo a doppio collettore, caratteristica che gli consentiva di essere alimentata direttamente dalla catenaria a 3\u00a0kV.\nPer ottenere un regime di rotazione a velocit\u00e0 costante nonostante le forti variazioni di tensione della linea di contatto, requisito essenziale per non alterare le caratteristiche della generatrice principale perturbando di conseguenza il funzionamento del motore di trazione, si adott\u00f2 un sistema di eccitazione mista con un circuito di eccitazione indipendente alimentato da una dinamo eccitatrice azionata con una trasmissione a cinghie dal motore stesso, ed una porzione di eccitazione serie che permetteva l'avviamento del gruppo.\nLa dinamo eccitatrice fu realizzata con una caratteristica tale da reagire con forti variazioni di corrente a piccole variazioni di velocit\u00e0 di rotazione, in modo che il crescere del numero di giri del motore primario, e quindi dell'eccitatrice collegata meccanicamente ad esso, a causa dell'aumento della tensione della linea di contatto, venisse contrastato dalla maggior intensit\u00e0 corrente prodotta dall'eccitatrice stessa. Parimenti, alla diminuzione della tensione di linea, il calo del numero di giri del motore primario veniva compensato dalla minor intensit\u00e0 corrente prodotta dall'eccitatrice.\nCon questo semplice sistema di autoregolazione si pass\u00f2 da una variazione di velocit\u00e0 del motore primario del 90% (da 1.060 a 2\u00a0000\u00a0giri/min) ad una variazione del 28% (da 1\u00a0300 a 1\u00a0660\u00a0giri/min), a fronte di escursioni della tensione di alimentazione tra 2,6 e 3,6\u00a0kV e della corrente assorbita dalla linea tra 0 e .\nL'avviamento del gruppo avveniva con il motore di trazione disinserito, cio\u00e8 praticamente a vuoto, e la corrente di spunto era limitata da una resistenza posta in serie al circuito d'indotto, che veniva esclusa da un comando temporizzato lasciando solo una piccola parte di essa (circa ) a protezione degli avvolgimenti.\nLa porzione di eccitazione serie forniva per tutta la durata dell'avviamento un flusso magnetico sufficiente per ottenere una coppia adeguata, mentre l'eccitatrice cominciava ad autoeccitarsi soltanto oltre i 1\u00a0000\u00a0giri/min, impedendo cos\u00ec al motore primario di superare le velocit\u00e0 di funzionamento previste.\nCome protezione contro le velocit\u00e0 eccessive in caso di rottura della cinghia di collegamento con la dinamo eccitatrice, o in caso di guasto della stessa, fu installato un dispositivo centrifugo, comandato dall'albero del motore primario, che agiva sul circuito di scatto degli interruttori di protezione di linea.\nGeneratrice principale.\nLa generatrice principale, tipo CGE\u00a0500/6/360 della potenza nominale di 210\u00a0kW alla velocit\u00e0 di 1\u00a0400\u00a0giri/min, era accoppiata al motore primario con l'albero d'indotto flangiato in modo da costituire con esso un gruppo monoblocco.\nEra una dinamo dotata di tre avvolgimenti di eccitazione: indipendente, derivata e serie. L'avvolgimento di eccitazione indipendente, controllato direttamente dal combinatore di manovra della locomotiva, permetteva di selezionare cinque caratteristiche di funzionamento opportunamente differenziate fra loro, il cui andamento era determinato dagli avvolgimenti di eccitazione derivata e serie che, lavorando in modalit\u00e0 \"controcomposta\", realizzavano una caratteristica tensione-corrente (caratteristica esterna) che si adattava egregiamente al servizio di manovra a cui le locomotive erano destinate. Come si pu\u00f2 vedere dal diagramma, le caratteristiche esterne cos\u00ec ottenute presentavano forti variazioni di tensione al variare della corrente di carico, che mettevano in grado la generatrice principale di limitare la corrente di spunto del motore di trazione e di regolarne automaticamente la tensione durante la fase di accelerazione, realizzando senza dissipazione di energia la stessa funzione del reostato d'avviamento delle locomotive tradizionali.\nLa selezione della caratteristica esterna pi\u00f9 adatta alle varie condizioni di lavoro veniva effettuata mediante un volantino che agiva sul combinatore di marcia della locomotiva e permetteva di scegliere una delle cinque curve disponibili. Sebbene il loro numero potesse sembrare limitato, l'elasticit\u00e0 del sistema di regolazione era pi\u00f9 che sufficiente per una manovra facile e sicura nelle normali condizioni di esercizio. Il macchinista aveva inoltre la possibilit\u00e0 di escludere l'avvolgimento di eccitazione derivata della generatrice principale, ottenendo cos\u00ec una famiglia di ulteriori cinque curve (non rappresentate nel diagramma) caratterizzate da un andamento praticamente rettilineo, i cui punti a tensione zero coincidevano con quelli delle curve precedenti e quelli a corrente zero risultavano sensibilmente pi\u00f9 bassi; queste curve caratteristiche venivano generalmente utilizzate quando si dovevano avviare convogli particolarmente pesanti in condizioni di aderenza precaria.\nA differenza delle locomotive Diesel, il cui motore termico non poteva erogare una potenza maggiore di quella di taratura, la presenza di un motore primario a corrente continua permetteva di sfruttare la caratteristica tipica delle macchine elettriche di poter essere sovraccaricate. L'entit\u00e0 del sovraccarico era stabilita dalla forma della caratteristica esterna della generatrice principale, il cui andamento dipendeva dall'influenza delle singole eccitazioni. Il sistema era regolato in modo che nell'ultima posizione del combinatore di manovra (curva n\u00ba 5 del diagramma) vi fosse un sovraccarico superiore di circa il 30% della potenza continuativa con una velocit\u00e0 dell'ordine del 40% di quella massima e che, superata tale velocit\u00e0, la potenza diminuisse, oltre che per la riduzione della corrente di trazione al crescere della velocit\u00e0, anche per l'aumento in misura pi\u00f9 limitata della tensione ai capi della generatrice, che tendeva progressivamente a stabilizzarsi seguendo l'appiattimento della caratteristica esterna.\nPer evitare che sovraccarichi di lunga durata potessero determinare un eccessivo riscaldamento della generatrice principale, furono sistemate al suo interno delle sonde termiche che comandavano l'accensione di un'apposita lampada di segnalazione sul banco di manovra.\nMotore di trazione.\nPer la scelta del motore di trazione, non potendo fare paragoni tra locomotive azionate con motori radicalmente differenti (a vapore, elettriche o Diesel) per il diverso modo con cui veniva resa la potenza, si ricorse ad un criterio basato sull'esecuzione di manovre tipo, riproducenti con sufficiente fedelt\u00e0 le condizioni del servizio di manovra. Si arriv\u00f2 cos\u00ec a fissarne a 190\u00a0kW la potenza nominale, ottenendo la possibilit\u00e0 di utilizzare, con opportuni adattamenti di tipo meccanico, il motore di trazione gi\u00e0 adottato sulle locomotive Diesel-elettriche D.341, conseguendo un risultato di unificazione che, riducendo il volume delle scorte, permetteva di alleggerire sensibilmente i costi di acquisto e di esercizio.\nIl motore, tipo Brown Boveri GLM 2405, era identico nell'indotto e nella parte elettrica dell'induttore a quello delle D.341; l'unica differenza consisteva nella carcassa dello statore, modificata per ricevere le zampe di appoggio al telaio del carro della locomotiva.\nIl motore di trazione era alimentato per mezzo di cavi dalla generatrice principale, con l'interposizione dell'invertitore di marcia che agiva sul circuito di eccitazione serie.\nL'indebolimento di campo, che avrebbe potuto migliorare le prestazioni della locomotiva alle velocit\u00e0 pi\u00f9 alte, non fu ritenuto necessario.\nIl raffreddamento del motore di trazione era ottenuto per mezzo di un ventilatore centrifugo coassiale con il gruppetto costituito dalle dinamo eccitatrice e dei servizi ausiliari, azionato mediante trasmissione a cinghia dal motore primario della locomotiva.\nConfronto con le locomotive Diesel-elettriche.\nDato che l'equipaggiamento di trazione delle locomotive E.321 realizzava una trasmissione di potenza analoga a quella delle locomotive Diesel-elettriche, \u00e8 interessante evidenziare le differenze di prestazioni che si sarebbero potute ottenere con un motore primario Diesel, i cui vincoli principali, rispetto a un motore elettrico di pari potenza nominale, sono sostanzialmente i seguenti:\nNe consegue che le caratteristiche esterne della generatrice principale di una locomotiva Diesel-elettrica (analoghe alle curve rosse del diagramma del paragrafo \"Generatrice principale\") non devono superare le caratteristiche a potenza costante del motore primario Diesel (analoghe alla curva blu del citato diagramma) e mantenersi il pi\u00f9 a lungo possibile coincidenti con esse.\nIl soddisfacimento di questa duplice condizione richiede per\u00f2 di far ricorso a un sistema di regolazione automatica non necessario con il motore primario elettrico, mentre il rispetto del vincolo sul rendimento implica la necessit\u00e0 di disporre di diversi regimi di rotazione del motore Diesel, ciascuno dei quali corrispondente alla potenza richiesta dalle varie caratteristiche esterne della generatrice principale.\nCon un motore primario Diesel non si possono dunque raggiungere le stesse prestazioni che si ottengono con un motore elettrico alimentato dalla linea di contatto. In altre parole per avere identiche prestazioni occorrerebbe adottare un motore Diesel di potenza notevolmente superiore, che comporterebbe spese di esercizio pi\u00f9 elevate per maggiore ingombro, maggior costo iniziale e minor rendimento, a cui si aggiungerebbe, essendo costretti a variare la velocit\u00e0 del gruppo primario, la necessit\u00e0 di sovradimensionare la generatrice ausiliaria e il ventilatore del motore di trazione.\nCon le locomotive E.321 non si ebbero gli inconvenienti e le limitazioni citate, in quanto il motore primario elettrico veniva fatto funzionare ad un solo regime di rotazione praticamente costante, poteva essere sovraccaricato senza problemi e il suo rendimento rimaneva buono in tutto il campo di utilizzo.\nCircuito di comando.\nL'inversione di marcia e la regolazione della velocit\u00e0 erano previste, a progetto, con la manovra di un \"controller\" azionato manualmente da due volantini posti in prossimit\u00e0 dei posti di guida destro e sinistro della locomotiva. Detto \"controller\", oltre a far variare per mezzo di quattro contattori l'eccitazione della generatrice principale, avrebbe dovuto comandare mediante elettrovalvole il servomotore pneumatico dell'invertitore di marcia del motore di trazione.\nPer evitare l'abuso della frenatura elettrica a contromarcia, che non era subordinata ad alcun controllo tachimetrico, il comando di inversione fu per\u00f2 scorporato dal \"controller\" ed assegnato ad una leva ubicata in posizione lontana dal posto di guida, in modo da costituire un impedimento a tempo della manovra d'inversione.\nIn prossimit\u00e0 dei due posti di guida era altres\u00ec prevista, sempre a progetto, la ripetizione di tutti i comandi e delle apparecchiature del freno, in modo da dare al macchinista la possibilit\u00e0 di eseguire qualsiasi manovra senza spostarsi o di trasferirsi dall'uno all'altro lato della cabina di guida ove ci\u00f2 fosse richiesto da ragioni di visibilit\u00e0 del piazzale. La duplicazione dei comandi fu per\u00f2 realizzata solo in un secondo tempo: a partire dal 1964 per il freno e dal 1968 per l'inversione di marcia.\nCircuito REC.\nPer queste locomotive fu previsto un circuito per l'erogazione del REC (Riscaldamento Elettrico Carrozze) analogo a quello delle locomotive per i servizi di linea, rivelatosi estremamente comodo, come dimostrato con l'esperienza delle locomotive E.621, per il riscaldamento preventivo delle carrozze in partenza in attesa dell'arrivo della locomotiva titolare. Nonostante ci\u00f2 il circuito REC fu installato solamente sull'unit\u00e0 E.321.010.\nCircuiti ausiliari.\nL'energia per i circuiti ausiliari era prodotta da una generatrice a corrente continua azionata con trasmissione a cinghia dal motore primario, ai cui morsetti era collegato un regolatore di tensione che alimentava i circuiti di comando, di illuminazione e di ricarica della batteria di accumulatori, sistemati in un cassone posto sotto la cabina di guida.\nParte pneumatica.\nL'aria compressa per i comandi pneumatici e il circuito del freno era prodotta da un compressore tipo 241-P Westinghouse azionato meccanicamente dal motore primario, soluzione che consent\u00ec di eliminare i costosi motori a 3\u00a0kV per i motocompressori.\nI quattro serbatoi per l'accumulo dell'aria compressa erano alloggiati al di sotto del pianale della locomotiva in corrispondenza dell'asse anteriore, due all'interno delle ruote e due all'esterno.\nUn compressore elettrico alimentato dalla generatrice ausiliaria o dalla batteria produceva l'aria necessaria per l'innalzamento del pantografo.\nIl circuito elettropneumatico comprendeva:\nErano inoltre alimentati ad aria compressa i motori dei tergicristalli pneumatici montati a partire dal 1964.\nModifiche.\nNei primi anni di servizio la coppia E.321+E.322.104 fu equipaggiata sperimentalmente con prese d'aria laterali e superiori schermate, probabilmente nel tentativo di ridurre la rumorosit\u00e0 che \u00e8 sempre stata un punto debole di queste macchine.\nNegli anni successivi tutte le macchine furono soggette a varie modifiche, tra cui, oltre alla duplicazione dei comandi del freno e dell'inversione di marcia gi\u00e0 riferite, si citano:\nNel 1969 quattro E.321.100 e sette E.322.100, dal gennaio 1970 riclassificate nei sottogruppi E.321.200 ed E.322.200, furono modificate nella parte elettrica per ottenere dei complessi costituiti da una locomotiva e due \"rimorchi motori\" ciascuno; in conseguenza della creazione di queste terne, le locomotive E.321.113, 114 e 118 rimasero scompagnate dalle rispettive E.322.\nLe E.321.200 si distinguevano esteriormente dalle E.321.100 per la presenza su entrambe le testate degli accoppiatori per il comando multiplo, che consentivano il collegamento con un'E.322.200 davanti e con una dietro.\nEra stato previsto che i complessi in tripla trazione dovessero prestare servizio a Milano Smistamento e a Messina Marittima, ma nella pratica furono impiegati solo in quest'ultimo impianto prevalentemente per l'imbarco e lo sbarco dalle navi traghetto insieme alle locomotive Diesel-elettriche D.143.\nNonostante la prevista configurazione con un'unit\u00e0 E.321.200 intercalata tra due E.322.200, a Messina si prefer\u00ec collocare\nentrambe le E.322 davanti per evitare che il pantografo della E.321 potesse superare il portale di amarro della linea aerea e perdere il contatto con la catenaria durante la manovra di imbarco di carri e carrozze sui traghetti.\nConsiderazioni economiche.\nAnche se il campo di impiego delle locomotive elettriche da manovra era necessariamente limitato a quei piazzali gi\u00e0 di fatto elettrificati per ragioni di circolazione dei treni, esse risultavano molto pi\u00f9 convenienti delle locomotive Diesel con analoghe prestazioni. In particolare, tenendo conto che l'estensione della rete elettrificata in corrente continua al momento della concezione delle E.321 permetteva il pieno impiego di almeno una sessantina di unit\u00e0 e che da ciascuna di esse si poteva ottenere un'economia annuale dell'ordine di un milione di lire italiane del tempo rispetto a una similare locomotiva Diesel, apparve subito chiaro l'interesse per la loro realizzazione.\nLe previsioni furono confermate dai risultati di esercizio; dal confronto con la locomotiva Diesel-idraulica 235, con potenza installata superiore del 35%, risultarono infatti prestazioni di poco inferiori, come riporta la seguente tabella:\nI risultati si rivelarono conformi alle previsioni anche sul piano dell'economicit\u00e0, infatti da un'elaborazione del 1963 risult\u00f2 per le E.321 un \"costo orario di esercizio\", privo dei costi del personale di macchina, pari a 1.105 Lit/h, inferiore del 27% a quello delle Diesel 235 (1.530 Lit/h) e del 64% rispetto alle vaporiere del gruppo 835 (3.115 Lit/h).\nSulla base di questi risultati positivi le FS decisero l'acquisto di un altro lotto di locomotive elettriche similari, per le quali fu sviluppata una parte meccanica completamente nuova, che vennero classificate nei nuovi gruppi E.323 ed E.324.\nStudi e sperimentazioni.\nLe locomotive E.321 furono oggetto di uno studio congiunto dal professor Franco De Falco dell'Istituto di Trasporti della Facolt\u00e0 di Ingegneria dell'Universit\u00e0 degli Studi di Roma \"La Sapienza\" e dal professor Zdenek Caha della Facolt\u00e0 di Ingegneria ferroviaria dell'Universit\u00e0 Tecnica Ceca di Praga, i cui risultati vennero pubblicati nel 1967 sulla rivista del CIFI \"Ingegneria Ferroviaria\".\nIl lavoro dei due ricercatori si proponeva come obiettivo la modifica dell'equipaggiamento di trazione delle E.321 per ottenere:\nLo studio fu eseguito ipotizzando l'impiego di apparecchiature e componenti di corrente produzione ed istituendo le verifiche del comportamento dell'equipaggiamento e le successive ottimizzazioni per mezzo della calcolatrice analogica.\nNello studio venne mantenuta l'impostazione originaria del circuito di trazione, apportandovi unicamente le modifiche richieste dall'uso della tecnica di regolazione automatica:\nI calcoli fatti, le caratteristiche e i diagrammi risultati dalle simulazioni con la calcolatrice analogica permisero di stabilire la fattibilit\u00e0 dell'equipaggiamento di regolazione studiato e, in particolare, che fosse possibile:\nLo studio svolto sulle E.321 non ebbe attuazione pratica, ma fu di fatto il precursore di importanti innovazioni introdotte negli anni successivi. Ad esempio l'eccitazione separata a comando elettronico del motore di trazione anticip\u00f2 il sistema di \"eccitazione a immagine serie\" (o serie indiretta) sperimentato nella seconda met\u00e0 degli anni settanta sulla E.444.005, prima locomotiva delle FS con azionamento a \"full chopper\", e successivamente adottato sulle locomotive FS E.633, e il concetto della leva a \"comando intuitivo\" fu poi ripreso, molti anni dopo, con le \"leve incrementali\" del banco di manovra delle locomotive FS E.412.\nSoprannomi.\nPresso il deposito di Milano Smistamento le locomotive E.321 ed E.322 ricevettero il soprannome di \"Battistino\", riferendosi all'uso di chiamare \"Battista\" il maggiordomo. Tale soprannome era stato dato precedentemente alle E.621 e fu poi esteso anche alle locomotive Diesel dei gruppi 235 e 245.\nIn altri impianti FS le E.322 vennero soprannominate \"cane\" o \"cagnetta\", alludendo al fatto che seguivano sempre il comando del padrone&lt;ref name=\"tT100/50-52\"&gt;.&lt;/ref&gt;, o \"il cane e il gatto\", con riferimento al complesso binato.\nI fermodellisti, per influsso della bibliografia specializzata in lingua inglese, le hanno anche soprannominate \"cow and calf\" (\"vacca e vitello\").\nRiepilogo cronologico.\nA proposito dei dati storici di un qualsiasi gruppo di rotabili ferroviari vale la pena trascrivere due punti dell'introduzione dell'ingegner Fabio Cherubini, ex dirigente del Servizio Materiale e Trazione delle FS e divulgatore ferroviario, a una delle sue pubblicazioni:\nNel caso delle E.321/E.322 non sembrano esserci incertezze sulle date di costruzione o sull'unico costruttore (TIBB), ma risultano alcune incongruenze nelle date di radiazione formale\nRiproduzioni fermodellistiche.\nNel 1986 i modelli Rivarossi della locomotiva FS E.321.112 e del rimorchio E.322.112 furono i primi modelli di locomotive italiane prodotti dalla ditta comasca in esatta scala 1:87 o H0"}
{"id": "1563092", "revid": "2096950", "url": "https://it.wikipedia.org/wiki?curid=1563092", "title": "Marialina Marcucci", "text": "Biografia.\nFiglia dell'imprenditore toscano Guelfo Marcucci, attivo nella televisione, nella farmaceutica e nella carta sino alla fine degli anni novanta, nel 1984 fonda Videomusic, attraverso la societ\u00e0 Beta Television, di cui diventa presidente. Videomusic inizia come televisione per un target giovane-adulto a carattere musicale, \u00e8 stata acquistata nel 1995 dal Gruppo Cecchi Gori.\nNel novembre del 1988, \u00e8 l'artefice dell'acquisizione della maggioranza azionaria di Super Channel, canale televisivo britannico che sostitu\u00ec Music Box. L'emittente \u00e8 stata acquistata nell'ottobre 1993 dall'americana NBC.\n\u00c8 stata presidente del Gruppo Marcucci Comunicazione, che ha raggruppato varie societ\u00e0 europee nel settore televisivo, della trasmissione e dell'interattivit\u00e0: Artes, societ\u00e0 editrice del TG di Videomusic e di Elefante TV; Televisual, specializzata nel settore della multimedialit\u00e0 e dell'interrativit\u00e0; SIT, trasmissioni via etere e via satellite; Super Hellas.\nNell'ottobre del 1994 ha fondato, insieme a Ezio Guaitamacchi, il mensile di musica \"Jam\".\nNel maggio del 1995, dopo essersi dimessa da ogni carica o incarico del Gruppo Marcucci, \u00e8 stata eletta Consigliere Regionale nella lista di Toscana Democratica e successivamente nominata Vice Presidente e Assessore alla Cultura, alla Comunicazione e allo Spettacolo della Regione Toscana.\nNel 1999, le viene assegnata la delega anche al Turismo, Alta Tecnologia, Emigrazione e Investimenti nei Beni Culturali.\nNel maggio 2000, al termine del suo mandato, \u00e8 tornata a svolgere il ruolo di imprenditore, costituendo la societ\u00e0 Brama Editrice, editore della testata TIME OUT Roma e TIME OUT MILANO di cui \u00e8 stata Presidente sino al 2002, e Ultima S.r.l., societ\u00e0 di servizi che opera nel settore della comunicazione.\nDall'aprile 2001 \u00e8 stata Membro del Consiglio d'Amministrazione e, dal gennaio 2002, presidente de \"l'Unit\u00e0\", quotidiano nazionale di politica, economia e cultura, fino al maggio 2008, tramite la nuova propriet\u00e0 Nuove Iniziative Editoriali, di cui Marialina Marcucci fu socia. Alla fine dello stesso anno ha fondato Campus Studi del Mediterraneo, fondazione che gestisce, in collaborazione con Atenei italiani e internazionali, corsi universitari.\nDal 2007 \u00e8 presidente della Robert Kennedy Foundation of Europe onlus, una fondazione no profit, la cui presidente onoraria \u00e8 Kerry Kennedy.\nIl 6 maggio 2016 \u00e8 nominata presidente della Fondazione Carnevale di Viareggio, prima donna della storia a ricoprire questa carica.\nNell'ottobre 2020 \u00e8 vincitrice del Premio Marisa Bellisario \"Donne che fanno la differenze\".\nVita privata.\n\u00c8 sorella di Andrea Marcucci, senatore del PD, gi\u00e0 deputato del PLI."}
{"id": "1563095", "revid": "2166030", "url": "https://it.wikipedia.org/wiki?curid=1563095", "title": "Enrico I di Champagne", "text": "Origine.\nSia secondo Guglielmo arcivescovo di Tiro, nell'odierno Libano, che secondo la \"Chronica Albrici Monachi Trium Fontium\" Enrico era il figlio primogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passavia.&lt;br&gt;Secondo il monaco e cronista inglese, Orderico Vitale, Tebaldo II di Champagne era il figlio maschio secondogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, e ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Un suo zio, Stefano di Blois, fu re d'Inghilterra, dal 1135 al 1154, mentre un altro zio Enrico di Blois fu vescovo di Winchester dal 1129 e legato papale per l'Inghilterra dal 1138; una sorella era regina di Francia, Ad\u00e8le di Champagne (moglie di Luigi VII), e i tre fratelli erano, rispettivamente conte di Blois (Tebaldo), vescovo di Chartres, arcivescovo di Sens e di Reims, cardinale e legato papale (Guglielmo) e signore di Sancerre (Stefano).\nBiografia.\nEnrico viene citato nel documento n\u00b0 77, datato 1139, delle \"Chartes de Monti\u00e9render, Collection des principaux cartularies du dioc\u00e8se de Troyes Tome IV (Paris, Troyes) (\"Monti\u00e9render\")\", in cui suo padre, Tebaldo, fece una donazione all'abbazia di Monti\u00e9render, assieme alla moglie, Matilde, e a Enrico. \nNel 1147, secondo lo storico britannico, noto medievalista e bizantinista, Steven Runciman, nel suo \"A History of the Crusades: Volume 2, The Kingdom of Jerusalem and the Frankish East\" (non consultato), Enrico part\u00ec per la Terra santa, al seguito di Luigi VII di Francia, per andare a combattere nella Seconda crociata, che si concluse con lo scacco subito a Damasco, nel 1148, rientrando in patria nel 1149.\nSuo padre, Tebaldo mor\u00ec, nel 1152: gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Tebaldo (\"Teobaldus comes palatinus\") mor\u00ec il 10 gennaio (\"Jan IIII Idus\") e che il figlio, Tebaldo conte di Blois e siniscalco di Francia, con la madre, Matilde, fece una donazione a suffragio della sua anima, mentre la \"Chronica Albrici Monachi Trium Fontium\" riporta che Tebaldo (\"comes Campanie Theobaldus\") mor\u00ec il 12 gennaio (\"6. Idus Januarii\") e fu tumulato presso Lagny (\"apud Latinicacum\"), lasciando le sue contee ai due figli maggiori: a Enrico, le contee di Champagne e Brie e a Tebaldo, le contee di Blois e Chartres, e al terzogenito, Stefano, la signoria di Sancerre.&lt;br&gt;Nel 1154, Enrico fece una donazione all'abbazia di Mores in suffragio dell'anima del padre.\nEnrico, seguendo la politica paterna degli ultimi anni fu fedele a Luigi VII, che lo tenne in grande considerazione e lo prescelse come suo principale negoziatore nella contrapposizione di due papi: Papa Alessandro III, che aveva l'appoggio di Luigi VII ed Enrico II d'Inghilterra, contrapposto a Vittore IV, sostenuto dall'imperatore germanico, Federico Barbarossa; il negoziato prevedeva un incontro, in terreno neutro, tra Luigi VII, accompagnato da Alessandro III, e Federico, accompagnato da Vittore IV; dopo due tentativi di incontro falliti, nel 1162, il negoziato si risolse con un nulla di fatto.e la cristianit\u00e0 continu\u00f2 ad avere due papi.\nLa Champagne era, com'\u00e8 oggi, una regione ricca che prosper\u00f2 sotto la guida di Enrico che la fece diventare un importante centro finanziario e culturale. Nel 1179, Enrico concesse alla citt\u00e0 di Meaux di costituirsi in \"comune\", pur continuando a prestare giuramento di fedelt\u00e0 e pagare un contributo annuo al conte di Champagne.\nNel 1179 nel corso di un viaggio per Gerusalemme, assieme a Filippo I di Fiandra, venne catturato dai turchi e rilasciato solo dietro il pagamento di un riscatto che venne versato. Il viaggio in Terra santa viene confermato dalla \"Chronica Albrici Monachi Trium Fontium\", che riporta che Enrico (\"comes Henricus Trecensis\"), nel 1181, era da poco rientrato dalla Palestina (\"a transmarinis partibus reversus\").\nIn quel periodo, assieme ai fratelli, Tebaldo, conte di Blois e Chartres, ultimo siniscalco di Francia, Stefano, conte di Sancerre e Guglielmo, vescovo di Chartres, arcivescovo di Sens e di Reims, cardinale e legato papale, assistettero il loro nipote, Filippo Augusto, re di Francia dal settembre 1180.\nEnrico, come viene confermato dalla \"Chronica Albrici Monachi Trium Fontium\", mor\u00ec nel 1181, poco dopo essere ritornato nella sua contea, che fu retta dalla moglie, Maria, in attesa che i figli, Enrico e Tebaldo divenissero maggiorenni e fu tumulato a Troyes, nella chiesa di Santo Stefano, dove sar\u00e0 raggiunto dal figlio Tebaldo. I necrologi dell'abbazia di Mores, riportano la morte di Enrico (\"comes Henricus Trecensis\") il 17 marzo (\"XVI\u00b0 Kalendas Aprilis\"). La \"Chronique de Robert de Torigni, abb\u00e9 du Mont-Saint-Michel, tome II\" riporta la morte di Enrico (\"Henricus comes Trecensis\") nel 1182, succeduto dal figlio Enrico (Henricus filius eius natus ex filia Ludovici regis Francorum); infine gli \"Obituaires de Sens Tome II, Eglise cath\u00e9drale de Chartres, Obituaire du XII si\u00e8cle\" confermano che Enrico (\"Henrici comitis Trecensi\") mor\u00ec il 17 marzo (\"XVI Kal Apr\") del 1181.\nMatrimonio e discendenza.\nNel 1164 Enrico, sia secondo il cronista e monaco benedettino inglese, Matteo di Parigi, che ancora secondo la \"Chronica Albrici Monachi Trium Fontium\", aveva sposato Maria di Francia, figlia di Luigi VII, re di Francia, e della duchessa d'Aquitania e Guascogna e contessa di Poitiers, Eleonora d'Aquitania.&lt;br&gt;Enrico da Maria ebbe quattro figli:"}
{"id": "1563096", "revid": "37401", "url": "https://it.wikipedia.org/wiki?curid=1563096", "title": "Variante (manga)", "text": " \u00e8 un manga seinen ideato da Iqura Sugimoto. Apparso per la prima volta sulla rivista Monthly Dragon Age di Kadokawa Shoten dal 2004 al 2006, \"Variante\" \u00e8 disponibile in Italia dal gennaio 2008, pubblicato da Planet Manga.\nTrama.\nLa quindicenne Aiko Houshou (\"Aiko H\u014dsh\u014d\") vive tranquillamente con la sua famiglia nella citt\u00e0 di Musashino. Un giorno per\u00f2, questo idilliaco quadretto famigliare viene spazzato via da una misteriosa furia omicida. Tutti credono morta anche la giovane, persino lei stessa sembrerebbe averlo creduto, se non che l'indomani si accorge di aver ripreso i sensi in una strana sala. Il suo braccio sinistro \u00e8 fasciato e orribilmente sfigurato, i suoi ricordi sono perduti\u2026 Per la giovane, ormai impossibilitata a vivere nella sua precedente quotidianit\u00e0, si schiudono le porte di un nuovo mondo, un mondo di orrori, di misteri e di sangue."}
{"id": "1563098", "revid": "86599", "url": "https://it.wikipedia.org/wiki?curid=1563098", "title": "Museo della caricatura e dei cartoni animati di Basilea", "text": "Il Museo della caricatura e dei cartoni animati di Basilea (in tedesco: \"Karikatur &amp; Cartoon Museum Basel\") \u00e8 dedicato ai cartoni animati, alle parodie e ai pastiche di opere d'arte e di artisti, ai fumetti e alle caricature. Il museo basilese \u00e8 l'unico nel suo genere nel raggio di 500 chilometri. La collezione, che conta circa 3000 opere originali di oltre 700 artisti del XX e del XXI secolo provenienti da circa 40 paesi, viene presentata nell'ambito di esposizioni temporanee tematiche e monografiche.\nIl museo si trova in un edificio tardo gotico, ristrutturato e ampliato con una nuova costruzione dagli architetti Herzog &amp; de Meuron."}
{"id": "1563103", "revid": "287204", "url": "https://it.wikipedia.org/wiki?curid=1563103", "title": "George Downing", "text": "Figlio di Emmanuel Downing, avvocato, e Lucy Winthorp, sorella del Governatore del Massachusetts John Winthorp. Downing Street prende il nome da lui, mentre il Downing College di Cambridge \u00e8 intitolato in onore di suo nipote Sir George Downing, 3\u00ba Baronetto. Il titolo si estinse nel 1764 con la morte di Sir Jacob Downing, 4\u00b0 Baronetto."}
{"id": "1563111", "revid": "2730", "url": "https://it.wikipedia.org/wiki?curid=1563111", "title": "Dizzie Gillespie", "text": ""}
{"id": "1563121", "revid": "72396", "url": "https://it.wikipedia.org/wiki?curid=1563121", "title": "Ralph Roe", "text": "Biografia.\nInsieme a Theodore Cole, fu protagonista del secondo tentativo di fuga nella storia di Alcatraz, il primo riuscito. \nRoe, un ladro di banche dell'Oklahoma, venne arrestato dopo una sparatoria contro la polizia locale e gli agenti dell'FBI, a Shawnee, Oklahoma, il 30 dicembre 1933. In questo scontro a fuoco perse la vita un complice di Roe, Wilbur Underhill. Roe venne processato e condannato a scontare la relativa pena; nel 1936 arriv\u00f2 insieme a Cole presso il penitenziario di Alcatraz, per scontare l'ultimo anno di detenzione.\nIl 16 dicembre 1937, Roe ed il compagno Cole stavano lavorando nell'officina di Alcatraz, per riparare degli pneumatici; verso le ore 13:30, una guardia fece ispezione tra le varie sezioni dell'isola, senza pi\u00f9 trovare i due detenuti. Due sbarre di ferro erano state allargate e tre vetri pesanti di una finestra erano stati rotti. I due scapparono proprio dalla finestra giungendo al cancello; la situazione era abbastanza favorevole per i due detenuti, data la presenza di nebbia. Riuscirono ad arrivare sulla spiaggia dove si persero tutte le loro tracce, inutili furono le ricerche in seguito.\nSi pensa che la finestra venne talmente allargata per permettere il passaggio degli pneumatici, utilizzati per costruire una zattera. Gli ufficiali della prigione ritennero che i due non sopravvissero durante la traversata, date le condizioni delle maree movimentate da un temporale manifestatosi in quel momento e della nebbia molto densa. Di conseguenza, molti giunsero alla conclusione che entrambi affogarono nella Baia di San Francisco. \nNel 1941, quattro anni pi\u00f9 tardi, un reporter della San Francisco Chronicle dichiar\u00f2 che Roe si era trasferito in Sud America; Roe, in quel periodo, aveva trovato lavoro come tassista e quando fu interrogato, rivel\u00f2 che Cole era stato rapinato e assassinato da ignoti quattro anni prima subito dopo essere approdati sulla spiaggia di San Francisco. Dopo questo presunto avvistamento, Roe scomparve senza lasciare alcuna notizia."}
{"id": "1563125", "revid": "466539", "url": "https://it.wikipedia.org/wiki?curid=1563125", "title": "Cinzia Sasso", "text": "Biografia.\n\u00c8 laureata in Scienze politiche internazionali all'Universit\u00e0 degli Studi di Padova. Giornalista professionista dal 1982, comincia a lavorare nei giornali locali veneti del Gruppo Editoriale L'Espresso: \"Il Mattino di Padova\", \"La Tribuna di Treviso\" e \"la Nuova Venezia\" ed \u00e8 corrispondente dal Veneto per La Stampa.\nNel 1985 arriva alla redazione milanese della \"Repubblica\", dove a lungo si occupa di cronaca e politica giudiziaria, poi di donne e carriera, lavorandovi come inviata fino al 2012 e poi come collaboratrice esterna. Nel 2015, per \"D La Repubblica\", realizza il progetto \"Tutti i volti delle donne\".\nDal 2014 al 2016 \u00e8 stata Presidente dell'associazione Il Gomitolo Rosa. Nell'ottobre 2017 ha dato vita a ApritiModa, una manifestazione che ha aperto per la prima volta al pubblico i pi\u00f9 importanti atelier italiani, creando una comunicazione diretta tra chi crea, chi produce la moda e chi vive la citt\u00e0.\nPer un periodo moglie del collega Giovanni Cerruti, ha da lui avuto il figlio Francesco Cerruti, nato a Milano nel 1988. Dopo una convivenza di vent'anni, ha sposato l'avvocato e politico Giuliano Pisapia, con un matrimonio civile celebrato a Venezia, nel Palazzo Cavalli, il 9 aprile 2011."}
{"id": "1563126", "revid": "119438385", "url": "https://it.wikipedia.org/wiki?curid=1563126", "title": "Afterschool Nightmare", "text": " \u00e8 un manga \"sh\u014djo\" con temi \"sh\u014dnen'ai\" di Setona Mizushiro. In Giappone \u00e8 pubblicato dalla Akita Shoten nella rivista \"Princess\", mentre in Italia \u00e8 distribuito dalla Star Comics a partire dal gennaio del 2008.\nLa storia parla delle vicende di Mashiro Ichijo, un liceale intersessuale, e delle relazioni sentimentali che viene ad intrattenere con due dei suoi compagni di classe, un maschio e una femmina.\nTrama.\nMashiro \u00e8 uno studente che frequenta il primo anno di un collegio privato; bello e gentile, \u00e8 l'idolo delle compagne. Egli per\u00f2 ha un segreto mostruoso, che cerca in tutti i modi di tenere celato: cresciuto come un ragazzo, \u00e8 in realt\u00e0 un ermafrodita. Non \u00e8 n\u00e9 veramente uomo n\u00e9 interamente donna, difatti la met\u00e0 superiore del suo corpo \u00e8 maschile, mentre quella inferiore \u00e8 femminile. Tuttavia Mashiro si considera un uomo a tutti gli effetti e nasconde questa sua stranezza fisica, la quale per\u00f2 lo costringe con gran dispiacere suo e degli amici, a lasciare il club di kendo.&lt;br&gt; L'incontro nel corridoio con una delle professoresse cambier\u00e0 radicalmente la sua esistenza: al piano inferiore dell'istituto scolastico si trova un'infermeria dove si tengono delle lezioni speciali. Gli studenti si trovano a condividere lo stesso sogno/ incubo senza conoscere l'identit\u00e0 gli uni degli altri, ed in competizione tra loro; solo chi riuscir\u00e0 a trovare una chiave misteriosa segreta potr\u00e0 diplomarsi. Si hanno tre possibilit\u00e0, simboleggiate da delle perle, che a causa di uno shock emotivo si romperanno. Quando andr\u00e0 in pezzi anche l'ultima perla, ci si risveglier\u00e0 dal sonno e si potr\u00e0 tentare nuovamente la settimana successiva.\nMashiro capisce che per essere forte ed aggiudicarsi la chiave all'interno dell'incubo dovr\u00e0 risolvere il proprio conflitto interiore consistente tra il sentirsi uomo e l'essere donna per met\u00e0; superare le proprie paure e problemi psicologici irrisolti. Nel frattempo, non riesce a tener nascosto il suo segreto a lungo con la compagna di classe Kureha, la quale inizia a sentirsi attratta da Mashiro (a causa del suo lato pi\u00f9 femminile): lei odia tutti gli uomini dopo aver subito violenza sessuale in tenerissima et\u00e0, quando frequentava ancora l'asilo.&lt;br&gt; Anche Sou scopre la verit\u00e0 e si sente affascinato dall'ambigua natura androgina di Mashiro: egli tuttavia ha una misteriosa relazione con la sorella Ai. In realt\u00e0 ella non \u00e8 la sua vera sorella, bens\u00ec un personaggio di fantasia che si \u00e8 creato in da quando era bambino per superare il senso di solitudine che lo opprimeva.\nUna volta che la chiave viene trovata, gli studenti laureati e tutti gli altri membri della scuola dimenticano la loro esistenza passata. Mentre Mashiro lotta per la piena presa di coscienza della sua identit\u00e0 di genere, cercando di decidere finalmente se egli vuole vivere come un maschio e fidanzarsi con una delle pi\u00f9 belle ragazze della scuola, oppure come una femmina.\nNonostante la sua fermezza nell'affermarsi uomo, non riesce a placare il suo istinto femminile che lo porta a tradire Kureha con Sou.\nIl capitolo finale rivela la verit\u00e0: la scuola rappresenta il mondo delle anime di coloro che non sono ancora nati.&lt;br&gt; Essa si trova collegata al reparto nascite del mondo reale, ed ogni qualvolta uno degli studenti si diploma, ecco che viene mandato sulla Terra e nasce. Ma nascendo dimenticher\u00e0 tutto quel ch'\u00e8 accaduto precedentemente nella scuola. Il fratello gemello di Mashiro \u00e8 morto proprio poco prima della sua nascita; Mashiro sceglier\u00e0 di rinascere come donna dopo aver ucciso il proprio io maschile. Diverr\u00e0 una bambina soddisfatta di s\u00e9 che conduce una normalissima esistenza ed in questo mondo incontra nuovamente Sou."}
{"id": "1563128", "revid": "33689", "url": "https://it.wikipedia.org/wiki?curid=1563128", "title": "Costantino (console 457)", "text": "Biografia.\nFu prefetto del pretorio d'Oriente una prima volta intorno al 447, quando organizz\u00f2 il restauro delle mura di Costantinopoli danneggiate da un terremoto in gennaio. Poich\u00e9 gli Unni di Attila si stavano muovendo contro Costantinopoli, Costantino mobilit\u00f2 le fazioni dell'ippodromo di Costantinopoli raccogliendo 16.000 lavoratori: i Blu lavorarono al tratto di mura dalla porta di Blachernae a quella di Myriandrion, i Verdi da l\u00ec al Mar di Marmara; in sessanta giorni, entro la fine di marzo, le mura furono restaurate e il fossato ripulito. Un'iscrizione biligue fu eretta per celebrare l'impresa. Teodoreto di Cirro gli invi\u00f2 una lettera con la richiesta di alleviare il carico fiscale per la citt\u00e0 di Cirro. Lasciata la carica, ricevette altre lettere di Teodoreto; nel 451, partecip\u00f2 ad alcune sessioni del concilio di Calcedonia. Nel 456 fu nuovamente prefetto.\nConsole \"prior\" nel 457 assieme a Flavio Rufo (entrambi in Oriente), fu prefetto del pretorio per l'Oriente per la terza volta nel 459. Fu nominato \"patricius\" dopo il 457.\nNel 464/465 fu inviato come ambasciatore presso il sovrano sasanide Peroz I. Attese a Edessa, poi fu ricevuto alla corte di Peroz. I Persiani avevano molte lamentele, e chiesero ai Romani un contributo finanziario per la difesa dei Cancelli del Caspio, ma i Romani lo negarono e Costantino fu rimandato indietro con un nulla di fatto.\nLa sua citt\u00e0 natale, Laodicea al Lico, lo ringrazi\u00f2 dei favori che le concesse erigendogli una statua."}
{"id": "1563133", "revid": "116329", "url": "https://it.wikipedia.org/wiki?curid=1563133", "title": "Zatch Bell!!", "text": ""}
{"id": "1563134", "revid": "3082", "url": "https://it.wikipedia.org/wiki?curid=1563134", "title": "Flavio Costantino", "text": ""}
{"id": "1563136", "revid": "767487", "url": "https://it.wikipedia.org/wiki?curid=1563136", "title": "Harry Bicket", "text": "Biografia.\nBicket compie i suoi studi al \"Radley College\" di Oxford, mentre era insegnante d'organo al Royal College of Music. In seguito \u00e8 stato vice organista alla Westminster Abbey, e ha insegnato presso la \"St George's Chapel\" al Castello di Windsor, poi all'Universit\u00e0 di Oxford.\nCome organista e clavicembalista ha collaborato con diverse orchestre barocche, come la Academy of Ancient Music, il The English Concert, il The Monteverdi Choir and Orchestre, e con la Philharmonia Orchestra e la City of Birmingham Symphony Orchestra.\nDopo aver gi\u00e0 guidato diverse orchestre sia in opere liriche che in concerti di musica classica, diventa noto quando nel 1996 assume la direzione dell'opera \"Theodora\" di Georg Friedrich H\u00e4ndel, prodotta da Peter Sellars. Nel 2003 dirige ancora \"Theodora\" a \"Glyndebourne\" nell'ambito del Glyndebourne Festival Opera.\nNel 2003 debutta al Royal Opera House Covent Garden, dirigendo l'opera \"Orlando\" di Georg Friedrich H\u00e4ndel alla guida dell'Orchestra of the Age of Enlightenment. Lo stesso anno ha modo di dirigere anche \"Theodora\" e \"Rodelinda\" per il \"Glyndebourne Opera Festival\". Nel 2005, Bicket fa il suo debutto al Teatro Metropolitan, dirigendo \"Rodelinda\".\nNell'ottobre del 2006 venne designato a succedere come direttore del The English Concert, incarico che assume nel settembre 2007."}
{"id": "1563139", "revid": "110157", "url": "https://it.wikipedia.org/wiki?curid=1563139", "title": "Museo di storia della farmacia", "text": "Il Museo di storia della farmacia dell'Universit\u00e0 di Basilea (in tedesco: \"Pharmazie-Historisches Museum der Universit\u00e4t Basel\") contiene una delle maggiori collezioni al mondo dedicate alla materia, tra cui ceramiche e mobili da farmacia, un laboratorio da alchimista, Mortaio (utensile)i, farmacie da viaggio, libri, medicamenti utilizzati in passato e tutto ci\u00f2 che aveva a che fare con la produzione di prodotti farmaceutici."}
{"id": "1563149", "revid": "110157", "url": "https://it.wikipedia.org/wiki?curid=1563149", "title": "La morte arriva per posta", "text": "La morte arriva per posta \u00e8 un romanzo di Christopher Pike, scrittore statunitense di letteratura per ragazzi.\nIl libro \u00e8 stato pubblicato per la prima volta nel 1998. I protagonisti sono Allison, Fran, Brenda, Joan, Kipp, Tony e Neil, mentre l'antagonista \u00e8 \"L'Occhio\".\nTrama.\nUna sera d'estate sette liceali esausti, frastornati e ubriachi stanno tornando a casa da un concerto. Si accorgono ben presto di essersi persi, e consultando la cartina stradale decidono di prendere una scorciatoia; imboccano una strada sconnessa e Tony, il ragazzo alla guida, perde controllo e urta con l'auto contro qualcosa. I ragazzi scendono dall'auto e rinvengono il corpo senza vita di un uomo. Presi dal panico seppelliscono il cadavere e decidono di non farne parola con nessuno. Inizia il loro ultimo anno di scuola. Un giorno una delle ragazze riceve una lettera da parte di un mittente sconosciuto che si fa chiamare\u201cL'Occhio\u201d: egli dice di sapere cosa \u00e8 successo d'estate e che racconter\u00e0 tutto alle autorit\u00e0 se non eseguiranno i suoi ordini.\nAi ragazzi viene chiesto di fare cose mano a mano sempre pi\u00f9 assurde e umilianti. Alcuni di loro si rifiutano e spariscono misteriosamente. Uno di loro, Neil, viene ritrovato morto. Allison, una delle ragazze, ingaggia una lotta con \"L'Occhio\", che cerca di ucciderla. Allison sviene e si risveglia in una stanza, legata, insieme agli altri ragazzi. L'Occhio si scopre essere Neil che, gravemente malato di cancro, \u00e8 impazzito ed ha deciso di vendicare l'uomo ucciso: ha finto di essere morto ed ha poi rapito gli amici con l'intento di investirli sulla stessa strada in cui c'\u00e8 stato l'incidente perch\u00e9 facciano compagnia al morto. Allison, di cui Neil \u00e8 sempre stato innamorato, cerca di ingannarlo per rubargli la pistola ma all'ultimo non ha cuore di sparargli e Neil le inietta un narcotico. In quel momento irrompe nella stanza Tony che \u00e8 appena tornato dal luogo dell'incidente e, non trovando il cadavere dell'uomo (Neil lo aveva usato nella sua falsa morte), ha compreso tutta la verit\u00e0. Neil prende in ostaggio Alison, puntandole un coltello alla gola. Ben presto per\u00f2 Neil cede, lascia andare la ragazza e sviene. Tony e Neil partono poi per il lago, dove il secondo sembra essere tornato lucido ad eccezione di alcuni momenti in cui \"L'Occhio\" prende il sopravvento. Durante quei giorni Neil, ormai debole e senza forze, muore."}
{"id": "1563165", "revid": "1467491", "url": "https://it.wikipedia.org/wiki?curid=1563165", "title": "Edward Verne Roberts", "text": "\u00c8 stato il primo disabile grave a frequentare l'Universit\u00e0 di Berkeley in California, ed \u00e8 diventato uno dei leader fondatori del movimento per i diritti dei disabili.\nBiografia.\nEd Roberts contrasse la poliomielite nel 1953, quando era adolescente, e trascorse il primo anno di malattia in ospedale; anche dopo le dimissioni doveva comunque passare gran parte del suo tempo in un polmone d'acciaio.\nRoberts si spos\u00f2, ebbe un figlio e in seguito divorzi\u00f2. Mor\u00ec il 14 marzo 1995, a 56 anni.\nAttivismo.\nEd Roberts viene considerato il padre del movimento per la vita indipendente. La sua carriera di attivista inizi\u00f2 quando rischi\u00f2 di vedersi negato il diploma di scuola superiore perch\u00e9 non aveva ottenuto la patente di guida n\u00e9 completato i corsi di educazione fisica. Dopo aver frequentato il College di San Mateo fu ammesso all'Universit\u00e0 di Berkeley, in California. Dovette lottare anche per ottenere il supporto necessario a frequentare il college. Infatti, il California Department of Vocational Rehabilitation riteneva che la sua disabilit\u00e0 fosse troppo grave e che gli avrebbe per sempre impedito di ottenere un lavoro.\nUno dei decani dell'Universit\u00e0 di Berkeley, dopo aver saputo della sua richiesta di ammissione, comment\u00f2: \"Abbiamo gi\u00e0 provato con gli storpi (cripple) e non ha funzionato\". Altri amministratori dell'universit\u00e0 si espressero tuttavia a favore della sua ammissione, asserendo che l'Universit\u00e0 dovesse impegnarsi maggiormente.\nRoberts si laure\u00f2 nel 1962, due anni prima dell'inizio della protesta studentesca a Berkeley. Ebbe difficolt\u00e0 a trovare un'abitazione diversa dal campus, in parte a causa del suo polmone d'acciaio dal peso di 800 libbre. Cos\u00ec, il direttore del servizio sanitario del campus gli offr\u00ec una camera in un'ala vuota del Cowell Hospital. Roberts accett\u00f2, ma solo alla condizione che l'area dove viveva fosse trattata come un dormitorio, e non come un reparto ospedaliero. La sua vicenda funse da apripista per altri studenti con grave disabilit\u00e0, che si unirono a lui negli anni successivi, entrando a far parte di quello che, nel frattempo, era diventato il \"Cowell Residence Program\".\nQuesti giovani svilupparono una forte identit\u00e0 di gruppo e iniziarono a formulare un'analisi politica della disabilit\u00e0. Si definirono i \"Rolling Quads\", ovvero i \"tetra(plegici) rotolanti\", appropriandosi di termini che non erano mai stati utilizzati per definire in senso positivo l'identit\u00e0 delle persone con disabilit\u00e0. Le loro lotte ebbero toni forti, tanto che nel 1968 due di loro furono minacciati di espulsione dal Cowell Residence. Per tutta risposta, i Rolling Quads organizzarono una \"rivolta\" che port\u00f2 al trasferimento dell'avvocato che li aveva minacciati.\nI successi ottenuti nel campus universitario spinsero il gruppo a cominciare un'attivit\u00e0 di rivendicazione a pi\u00f9 ampio raggio. Chiesero ad esempio la costruzione di scivoli nei marciapiedi, al tempo praticamente sconosciuti: negli Stati Uniti si registrava soltanto un progetto pilota nel Michigan, rivolto ad alcuni veterani. Il gruppo di Edward Roberts ottenne la realizzazione di un primo percorso accessibile su pi\u00f9 larga scala, che consentisse alle persone in carrozzina di attraversare autonomamente Telegraph and Shattuck Avenues. Diedero vita inoltre al Programma per Studenti con Disabilit\u00e0 Fisica (PDSP), il primo programma di servizi per disabili del paese ad essere guidato da studenti stessi. Il servizio inviava assistenti e forniva riparazioni alle carrozzine degli studenti dell'Universit\u00e0; presto tuttavia inizi\u00f2 a ricevere richieste anche da non studenti.\nNel 1964 Roberts ottenne il B.A. e nel 1966 il M.A. in Scienze Politiche all'Universit\u00e0 di Berkeley. Inizi\u00f2 anche un dottorato, ma senza completarlo.\nLa necessit\u00e0 di supportare un'utenza pi\u00f9 ampia condusse gli attivisti a creare il primo Centro per la Vita Indipendente. Non fu Roberts a fondarlo, poich\u00e9 in quel periodo non si trovava a Berkeley, tuttavia presto ritorn\u00f2 nella citt\u00e0 universitaria per assumere la leadership del Centro e guidarne lo sviluppo. Il Centro promuoveva un nuovo modello di supporto alle persone con disabilit\u00e0, mirato a promuovere \"empowerment\" e autodeterminazione, anche attraverso il supporto alla pari (il servizio era guidato da persone disabili).\nNel 1976 Roberts fu nominato direttore del Department of Vocational Rehabilitation, ovvero il servizio per l'inserimento lavorativo che, alcuni anni prima, aveva definito Roberts incapace di lavorare. Vi rimase fino al 1983, poi, a causa di un cambiamento negli equilibri politici, ritorn\u00f2 a Berkeley, dove fond\u00f2 il World Institute on Disability insieme a Judy Heumann and Joan Leon.\nOggi, nel mondo, ci sono centinaia di centri per la vita indipendente, sorti secondo il modello avviato da Edward Roberts."}
{"id": "1563166", "revid": "574302", "url": "https://it.wikipedia.org/wiki?curid=1563166", "title": "Saturn Award per il miglior attore", "text": "Il Saturn Award per il miglior attore (\"Best Actor\") \u00e8 un premio assegnato annualmente nel corso dei Saturn Awards dal 1976 ad oggi.\nVincitori e candidati.\nI vincitori sono indicati in grassetto."}
{"id": "1563168", "revid": "110157", "url": "https://it.wikipedia.org/wiki?curid=1563168", "title": "Museo delle bambole (Basilea)", "text": "Il Museo delle bambole (in tedesco: \"Spielzeugwelten Museum\") di Basilea \u00e8 il pi\u00f9 grande museo nel suo genere in Europa.\nCaratteristiche.\nAl suo interno sono esposti oltre 6000 pezzi (orsacchiotti, bambole, negozi giocattolo, case di bambola e miniature), ricreando diverse situazioni. Inoltre, esso ospita regolarmente esposizioni speciali. In particolare la collezione di orsacchiotti \u00e8 unica nel suo genere a livello mondiale per quantit\u00e0 e qualit\u00e0 dei pezzi esposti."}
{"id": "1563174", "revid": "177966", "url": "https://it.wikipedia.org/wiki?curid=1563174", "title": "Maria, Principessa Reale e Principessa d'Orange", "text": ""}
{"id": "1563175", "revid": "585241", "url": "https://it.wikipedia.org/wiki?curid=1563175", "title": "Monte Ferone", "text": "Il monte Ferone - Fer\u00f9 in dialetto camuno - \u00e8 una montagna delle Alpi Retiche meridionali alta 2.409 m s.l.m. Fa parte del gruppo dell'Adamello.\nIl monte, visibile dalla media valle Camonica, si trova a sud della valle di Braone, tra i comuni di Braone e Niardo, ed \u00e8 compreso tra il corno di Cadinello e il monte Stabio (2546)."}
{"id": "1563180", "revid": "47767", "url": "https://it.wikipedia.org/wiki?curid=1563180", "title": "Al\u00ec (nome)", "text": "Etimologia.\nSi tratta di un nome teoforico, costituito dalla radice araba \"\u02bf -L-Y\" che significa \"illuminato\" e derivato dal termine \"al-\u02bfAl\u012b \", uno dei 99 nomi di Dio secondo la tradizione islamica. Storicamente, la prima persona a portare questo nome fu \u02bfAl\u012b ibn Ab\u012b \u1e6c\u0101lib, cugino di Maometto. La grande diffusione attuale del nome nei paesi di religione islamica deriva proprio da questa persona, che fu il quarto Califfo per il Sunnismo e il primo Imam per lo Sciismo. `Al\u012b \u00e8 infatti un nome proprio molto comune in tutti i paesi arabi e islamici, dal Nordafrica all'Indonesia."}
{"id": "1563183", "revid": "120963693", "url": "https://it.wikipedia.org/wiki?curid=1563183", "title": "Grande Prairie", "text": "Grande Prairie \u00e8 una cittadina canadese della provincia dell'Alberta, situata a 390 km a Nord-Ovest di Edmonton.\n\u00c8 un centro che ha ottenuto un grandissimo sviluppo, soprattutto legato allo sfruttamento del sottosuolo (petrolio) e forestale. Basti pensare che al censimento del 2001 gli abitanti erano stati stimati intorno ai 47.000, mentre nel 2016 erano gi\u00e0 63.500. Attualmente, nonostante non ci siano dati precisi, si calcola essi siano aumentati a circa 68.000. "}
{"id": "1563187", "revid": "439868", "url": "https://it.wikipedia.org/wiki?curid=1563187", "title": "Silverstone", "text": "Silverstone \u00e8 un paese di 2.000 abitanti della contea del Northamptonshire, in Inghilterra.\nSituato a circa 19 chilometri da Northampton, \u00e8 noto per ospitare l\u2019omonimo circuito automobilistico.\nIl nome della localit\u00e0 probabilmente deriva dai cognomi anglosassoni Sigewulf o S\u00e6wulf."}
{"id": "1563191", "revid": "110157", "url": "https://it.wikipedia.org/wiki?curid=1563191", "title": "Museo svizzero di architettura", "text": "Il Museo svizzero di architettura S AM (in tedesco: \"S AM Schweizerisches Architekturmuseum\"; in francese: \"Mus\u00e9e Suisse d'Architecture\") di Basilea (Svizzera) fondato nel 1984, si occupa di temi attuali e controversi del dibattito internazionale sull'architettura e sull'urbanistica nonch\u00e9 dei suoi aspetti sociopolitici nell'ambito di esposizioni e di manifestazioni sempre diverse. Inoltre il museo cura diverse pubblicazioni e organizza per ogni mostra degli eventi correlati. Il museo ha sede negli spazi della \"Kunsthalle\" di Basilea.\nStoria.\nL'\"Architekturmuseum AM\" \u00e8 stato istituito come fondazione nel 1984. Originariamente occupava quattro piani della \"Domus-Haus\", costruita nel 1958 dallo studio di architettura Rasser e Vadi, che \u00e8 uno dei rari esempi di architettura moderna degli anni 50 a Basilea. Nel 2004, il museo si \u00e8 trasferito alla \"Kunsthalle\" di Basilea. Successivamente, nel 2006, l'\"Architekturmuseum AM\" \u00e8 stato rinominato \"Museo svizzero di architettura\".\nEsposizioni.\nDalla sua fondazione, il museo ha realizzato circa 150 mostre e innumerevoli eventi di accompagnamento sotto forma di conferenze, dibattiti, conferenze, laboratori, visite guidate e numerose pubblicazioni che accompagnano le mostre. Titoli in lingua tedesca: "}
{"id": "1563197", "revid": "125661375", "url": "https://it.wikipedia.org/wiki?curid=1563197", "title": "Uno von Troil", "text": "Di precoce intelligenza, dopo aver studiato e viaggiato all'estero (nei Paesi Bassi, in Islanda e a Gottinga), torn\u00f2 in patria e fu ordinato prete nel 1773. Nel 1775 divenne cappellano di corte. Si spos\u00f2 nel 1776 e nel 1778 divenne vicario della chiesa di Storkyrkan, a Stoccolma, prima di divenire vescovo di Link\u00f6ping, nel 1780.\nFu ordinato Arcivescovo di Uppsala nel 1786, a soli 40 anni. Fu anche rappresentante del clero al Riksdag fino alla sua morte e membro di molte societ\u00e0 scientifiche, oltre che filantropo."}
{"id": "1563202", "revid": "2173163", "url": "https://it.wikipedia.org/wiki?curid=1563202", "title": "Pallone d'oro 2000", "text": "Ledizione 2000 del Pallone d'oro, 45\u00aa edizione del premio calcistico istituito dalla rivista francese \"France Football\", fu vinta dal portoghese Lu\u00eds Figo (Barcellona / ).\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1563203", "revid": "93556", "url": "https://it.wikipedia.org/wiki?curid=1563203", "title": "John Tavener", "text": "Biografia.\nJohn Kenneth Tavener \u00e8 diretto discendente del compositore britannico John Taverner. Egli ha frequentato la \"Highgate School\" e successivamente la \"Royal Academy of Music\" dove fu allievo di Lennox Berkeley. Il primo lavoro che lo port\u00f2 alla ribalta fu la cantata \"The Whale\", basata sull'episodio biblico del Vecchio testamento \"Giona e la balena\". Essa venne eseguita in prima mondiale dalla London Sinfonietta e quindi registrata per l'etichetta discografica \"Apple Records\". Altra opera registrata per la stessa etichetta \u00e8 stata il \"Celtic Requiem\".\nNel 1968 avviene la prima esecuzione assoluta nella Queen's Elizabeth Hall di Londra di \"Introit for the Feast of St.John Damascene\", cantata sacra per soprano, contralto, coro misto a 4 voci e orchestra di sua composizione con Heather Harper.\nNel 1977 si convert\u00ec alla religione ortodossa russa. Da allora le influenze della tradizione ortodossa e le sue liturgie influenzarono la scrittura musicale del compositore britannico. Egli fu particolarmente coinvolto nel misticismo indirizzando i suoi studi e le sue composizioni al pensiero del padre della chiesa russa san Giovanni Crisostomo.\nUno dei pezzi pi\u00f9 popolari di Tavener, ed eseguito molto frequentemente, \u00e8 il breve corale senza accompagnamento, in quattro parti, su testi di William Blake, \"The Lamb\", scritto in occasione del terzo compleanno di suo nipote in un pomeriggio del 1982. Questo pezzo, scritto in stile omofonico, viene normalmente eseguito come canto di Natale. Importante comunque \u00e8 stata la sua esplorazione della cultura musicale di Russia e Grecia come dimostrato dalle sue composizioni \"Akhmatova Requiem\" e \"Sixteen Haiku of Seferis\". Suoi lavori successivi sono stati \"The Akathist of Thanksgiving\" (1987), composto per celebrare il primo millennio della chiesa ortodossa russa, \"The Protecting Veil\" e \"Song For Athene\" eseguita ai funerali della principessa Diana di Galles nel 1997. Dopo la morte della principessa compose e dedic\u00f2 alla sua memoria il pezzo \"Eternity's Sunrise\", su un testo poetico di William Blake.\n\u00c8 stato scritto, particolarmente dalla stampa britannica, che Tavener abbia abbandonato la chiesa ortodossa per esplorare alcune differenti tradizioni religiose fra le quali l'Induismo e l'Islam, e divenire un seguace del filosofo mistico Frithjof Schuon. Nel 2003 ha composto la grandiosa opera \"The Veil of the Temple\", basata su testi di varie religioni. Essa \u00e8 scritta per quattro cori, diverse orchestre, diversi cantanti solisti e dura almeno sette ore.\nMentre le prime opere di Tavener erano influenzate dalla musica di Igor' F\u00ebdorovi\u010d Stravinskij, spesso invocando il suono universale di \"Requiem Canticles\" e \"A Sermon, a Narrative and a Prayer\", le sue composizioni recenti usano delle sonorit\u00e0 pi\u00f9 libere e sono spesso diatonicamente tonali. Alcuni critici trovano delle similitudini stilistiche con la musica di Arvo P\u00e4rt. Anche la musica di Olivier Messiaen ha influito sulle prime composizioni di Tavener.\nColpito da ictus nel 1979, nel 1990 gli \u00e8 stata diagnosticata la Sindrome di Marfan e nel 2007 ha subito un attacco cardiaco. \u00c8 scomparso nel 2013 all'et\u00e0 di 69 anni nella sua casa nel Dorset."}
{"id": "1563205", "revid": "767487", "url": "https://it.wikipedia.org/wiki?curid=1563205", "title": "Aluni\u0219 (Prahova)", "text": "Aluni\u015f \u00e8 un comune della Romania di 3.713 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Aluni\u0219 e Ostrovu."}
{"id": "1563208", "revid": "1543377", "url": "https://it.wikipedia.org/wiki?curid=1563208", "title": "Medicago truncatula", "text": "L'erba medica troncata (Medicago truncatula ) \u00e8 una pianta della famiglia delle Fabacee, nativa della regione Mediterranea.\nA causa delle dimensioni ridotte del suo genoma e del rapido tempo di crescita \"M. truncatula\" \u00e8 stata scelta come organismo modello per lo studio della biologia delle leguminose.Il suo genoma \u00e8 in corso di sequenziamento.\nDescrizione.\n\u00c8 una pianta annuale terofita scaposa, alta da 10 a 60\u00a0cm, con portamento prostrato o semieretto.\nLe foglie sono composte da 3 foglioline lievemente dentellate, ovali, lunghe 1\u20132\u00a0cm, spesso con una macchia pi\u00f9 scura al centro.\nI fiori sono gialli, raggruppati in infiorescenze composte da 2-5 fiori.\nIl frutto \u00e8 un piccolo legume spinoso di forma cilindrica.\nQuesta pianta stabilisce rapporti simbiotici con organismi azoto-fissatori quali il \"Sinorhizobium meliloti\" che formano colonie all'interno di strutture nodulari presenti nelle radici della pianta."}
{"id": "1563219", "revid": "76963", "url": "https://it.wikipedia.org/wiki?curid=1563219", "title": "Michael Roesch", "text": "Biografia.\nRoesch \u00e8 sempre stato appassionato di cinema, all'et\u00e0 di 12 anni inizi\u00f2 a girare alcune pellicole da 8 mm.\nDurante gli anni del college, lavor\u00f2 come giornalista per diverse riviste e giornali di cinema.\nNegli anni successivi alla maturit\u00e0, cominci\u00f2 a lavorare con l'amico e sceneggiatore Peter Scheerer, riscuotendo un notevole successo.\nGli ultimi film prodotti, scritti o girati da Roesch sono \"Alone in the Dark II\", \"Alone in the Dark\" e \"House of the Dead\"."}
{"id": "1563221", "revid": "767487", "url": "https://it.wikipedia.org/wiki?curid=1563221", "title": "Apostolache", "text": "Apostolache \u00e8 un comune della Romania di 2.312 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Apostolache, Buzota, M\u00e2rlogea, Udre\u0219ti, Valea Cricovului."}
{"id": "1563228", "revid": "767487", "url": "https://it.wikipedia.org/wiki?curid=1563228", "title": "Arice\u0219tii Rahtivani", "text": "Arice\u0219tii Rahtivani \u00e8 un comune della Romania di 8.334 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Arice\u0219tii Rahtivani, Buda, Nedelea, Stoene\u0219ti, T\u00e2rg\u0219oru Nou."}
{"id": "1563229", "revid": "287204", "url": "https://it.wikipedia.org/wiki?curid=1563229", "title": "Aricestii Rahtivani", "text": ""}
{"id": "1563235", "revid": "125661134", "url": "https://it.wikipedia.org/wiki?curid=1563235", "title": "Karl Fredrik Mennander", "text": "Si iscrisse all'Universit\u00e0 di Uppsala nel 1731 e conobbe il celebre botanico Linneo. Nel 1735 si rec\u00f2 in Finlandia, ad \u00c5bo (Turku), e nella accademia cittadina termin\u00f2 i suoi studi conseguendo il philosophiae magister. Rest\u00f2 presso \u00c5bo per 15 anni, contribuendo al miglioramento dei servizi scolastici e sanitari.\nFu ordinato prete e divenne professore di fisica. Nel 1757, grazie all'appoggio del pastore Nils Idman, fu ordinato vescovo di \u00c5bo, e nel 1775 fu eletto Arcivescovo di Uppsala. Si occup\u00f2 molto delle questioni riguardanti l'Universit\u00e0 di Uppsala e pubblic\u00f2 molte dissertazioni. Alla sua morte, aveva messo insieme una notevole collezione di volumi."}
{"id": "1563241", "revid": "129276", "url": "https://it.wikipedia.org/wiki?curid=1563241", "title": "Modello Baumol-Tobin", "text": "Il modello Baumol-Tobin crea le fondamenta per la discussione di politica economica sulla detenzione di moneta liquida con movente transattivo. Il modello, basato sulla teoria delle scorte, permette di determinare la domanda ottima di moneta liquida per motivo transattivo.\nIl contributo dato si concretizza in una comparazione dei benefici e i costi del detenere moneta liquida per le transazioni quotidiane invece di farla fruttare in un deposito, guadagnando un tasso di interesse i. Il modello Baumol- Tobin, identificato in una formula algebrica, indica la quantit\u00e0 di moneta da detenere per effettuare le transazioni, cosicch\u00e9 il beneficio sia pari o maggiore della perdita.\nLa discussione inizia da una serie di ipotesi, che riguardano il numero di prelievi ottimale \"n*\", la quantit\u00e0 di moneta media detenuta formula_1 (dove formula_2), e che il reddito percepito sia interamente prelevato dai soggetti lungo il tempo \"t\" (che pu\u00f2 essere inteso come mese, visto che il salario percepito sar\u00e0 mensile). La quantit\u00e0 di moneta media sar\u00e0 uguale all'ammontare del reddito mensile percepito dagli individui, diviso per il numero di prelievi (qualora n fosse uguale a uno, si avranno comunque due momenti per determinare di moneta detenuta: al tempo zero, la quantit\u00e0 \u00e8 uguale a zero, e al tempo \"t\" sar\u00e0 uguale a \"Yn\", quindi la quantit\u00e0 media lungo il tempo \"t\" \u00e8 formula_3).\nIl vantaggio del detenere il massimo della moneta \u00e8 di avere un'abbondante disponibilit\u00e0 liquida per le transazioni quotidiane; lo svantaggio invece \u00e8 il costo opportunit\u00e0 di non poter guadagnare il tasso di interesse che si sarebbe ottenuto sul denaro depositato in banca anzich\u00e9 in forma liquida \"in tasca\".\nLa funzione di costo \u00e8 dunque: formula_4 dove formula_5 \u00e8 costo fisso per ogni prelievo. \nPonendo la derivata prima di \"C(n)\" rispetto ad n uguale a zero, si trova il numero di prelievi \"n*\" che minimizza i costi:\nformula_6\nformula_7\nIn questo punto i benefici marginali del detenere moneta liquida sono pari ai costi marginali del non detenerla presso un deposito, e in questo punto si ottiene (isolando le due variabili) la quantit\u00e0 ottimale di prelievi \"n*\" nonch\u00e9 la quantit\u00e0 ottimale di moneta \"M*\" da detenere perch\u00e9 non vi sia una perdita superiore al beneficio.\nformula_8\nmentre sostituendo nell'equazione la definizione formula_9, si ha:\nformula_10\nche \u00e8 la quantit\u00e0 di moneta ottimale da detenere in forma liquida. Essa dipender\u00e0 negativamente dal tasso di interesse e positivamente dal reddito mensile \"Yn\" e dal costo di ogni prelievo (ipotizzato come un costo fisso)."}
{"id": "1563242", "revid": "171091", "url": "https://it.wikipedia.org/wiki?curid=1563242", "title": "Monterosa Ski", "text": "Il Monterosa Ski \u00e8 un importante e noto comprensorio sciistico italiano, situato in gran parte in Valle d'Aosta e per la restante in Piemonte, lungo il versante sud e sud-est del Monte Rosa.\nDescrizione.\nIl comprensorio deve il suo nome al vicino massiccio del Monte Rosa. Si estende in Valle d'Aosta interessando la Val d'Ayas, la Valle del Lys e la Valle di Champorcher e in Piemonte interessando la Valsesia.\nGli impianti di risalita della Val d'Ayas si congiungono con quelli della Valle del Lys attraverso il colle Bettaforca. Il collegamento tra la Valle del Lys e la Valsesia \u00e8 garantito dal Passo dei Salati. Non molto lontano ad ovest \u00e8 posto il comprensorio del Matterhorn Ski Paradise del Cervino.\nDal 2010, il comprensorio rimane quasi totalmente aperto anche d'estate permettendo a bikers e a turisti a piedi di attraversarlo totalmente. \u00c8 possibile partire da Frachey in Val d'Ayas e raggiungere Alagna Valsesia e tornare in giornata usando solo gli impianti di risalita.\nLocalit\u00e0 interessate.\nLe localit\u00e0 che compongono il comprensorio sono:\nPiste e impianti.\nSono disponibili circa oltre 100 km di piste da sci (quasi tutte dotate di innevamento programmato), dalle pi\u00f9 semplici a quelle pi\u00f9 tecniche (28 piste blu, 73 piste rosse e 11 piste nere, fra cui, a Gressoney-Saint-Jean, quella pi\u00f9 difficile della Valle d'Aosta), e 52 impianti di risalita che partono da una quota minima di 1212 m s.l.m. (Alagna Valsesia) e arrivano fino ai 3275 m s.l.m. della Punta Indren (AO).\nLa portata oraria complessiva degli impianti \u00e8 di circa 50.000 persone l'ora.\nLa parte Valsesiana del comprensorio \u00e8 nota per i numerosi itinerari fuoripista e scialpinistici.\nL'eterogeneit\u00e0 degli impianti \u00e8 una delle cose che pi\u00f9 colpisce gli utenti: funicolare, funifor, funivia, skilift, tapis roulant, telecabina e seggiovia (biposto, triposto, quadriposto ad ammorsamento fisso o automatico) sono le varie tipologie di impianti di risalita che costituiscono il comprensorio.\nL'orografia \u00e8 di volta in volta diversa regalando sempre squarci panoramici differenti: la Val d'Ayas \u00e8 ampia e dalle linee morbide, quella di Gressoney rettilinea e regolare, aspra e selvaggia infine la Valsesia. Anche il Monte Rosa segue queste caratteristiche: morbido e con grandi pianori glaciali il versante di Champoluc, pi\u00f9 movimentato quello di Gressoney-La-Trinit\u00e9 con il secondo ghiacciaio pi\u00f9 esteso della Valle d'Aosta, il ghiacciaio del Lys, precipite e grandioso quello di Alagna Valsesia conosciuto come parete valsesiana del Monte Rosa. \nImpianti sciistici attualmente in esercizio.\nValle del Lys.\nGressoney-La-Trinit\u00e9.\nValle di Champorcher\nChamporcher\nValsesia.\nAlpe di Mera"}
{"id": "1563243", "revid": "51323", "url": "https://it.wikipedia.org/wiki?curid=1563243", "title": "Carl Fredrik Mennander", "text": ""}
{"id": "1563244", "revid": "767487", "url": "https://it.wikipedia.org/wiki?curid=1563244", "title": "Arice\u0219tii Zeletin", "text": "Arice\u0219tii Zeletin \u00e8 un comune della Romania di 1.361 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Albinari e Arice\u0219tii Zeletin."}
{"id": "1563246", "revid": "287204", "url": "https://it.wikipedia.org/wiki?curid=1563246", "title": "Aricestii Zeletin", "text": ""}
{"id": "1563247", "revid": "487663", "url": "https://it.wikipedia.org/wiki?curid=1563247", "title": "Transaminazione", "text": "La transaminazione \u00e8 una reazione chimica in cui il gruppo \u03b1-amminico di un amminoacido viene trasferito ad un \u03b1-chetoacido (generalmente all'\u03b1-chetoglutarato), generando contemporaneamente un nuovo amminoacido e l'\u03b1-chetoacido corrispondente all'amminoacido.\nLa transaminazione rappresenta la prima tappa del catabolismo degli amminoacidi, essendo la via metabolica che permette la deaminazione della maggior parte degli amminoacidi. Inoltre le reazioni di transaminazione permettono di convertire amminoacidi essenziali in amminoacidi non essenziali (ovvero quelli che l'organismo \u00e8 in grado di sintetizzare \"ex novo\").\nDa un punto di vista biochimico le reazioni sono catalizzate da diversi enzimi, detti aminotransferasi o transaminasi, ognuno dei quali \u00e8 specifico per un dato amminoacido. Poich\u00e9 si tratta di una reazione in condizione di equilibrio, i prodotti della reazione dipendono dalla disponibilit\u00e0 dei diversi \u03b1-chetoacidi presenti all'interno della cellula.\nNella cellula la transaminazione \u00e8 anche utilizzata per produrre \u03b1-chetoacidi utili per il metabolismo, un esempio \u00e8 la reazione che coinvolge l'ossaloacetato ed il glutammato, principale collettore dei gruppi amminici derivanti dal catabolismo degli amminoacidi nei tessuti extra-epatici:\nL'ossalacetato \u00e8 un \u03b1-chetoacido necessario per la gluconeogenesi e l'\u03b1-chetoglutarato incrementa il ciclo di Krebs.\nMeccanismo di reazione.\nLa reazione di transaminazione avviene grazie alla presenza del coenzima contenente un gruppo aldeidico, il piridossal-5'-fosfato (PLP), un derivato della piridossina (vitamina B6). La reazione catalizzata dalla transaminasi avviene in due step (meccanismo a \"ping-pong\"). Nel primo, il gruppo \u03b1-amminico di un amminoacido viene trasferito all'enzima, producendo il corrispondente \u03b1-chetoacido e la forma amminata del coenzima PLP, denominata PMP (pridossammina-5'-fosfato). Nel secondo step il gruppo amminico \u00e8 trasferito al chetoacido accettore, generando il nuovo amminoacido e ripristinando il coenzima PLP nella sua forma iniziale.\nDescrizione meccanismo.\nIl PLP forma un legame covalente con l'enzima tramite la condensazione del suo gruppo aldeidico con il gruppo \u03b5-amminico di un residuo di lisina (Lys), il PLP \u00e8 quindi un cofattore. il gruppo prostetico, delle aminotransferasi. La base di Schiff formatasi \u00e8 chiamata \"aldimmina interna\" ed \u00e8 il sito attivo dell'enzima, propriet\u00e0 dovuta alla sua coniugazione con l'anello piridinico. Quando entra nel sito attivo dell'enzima, l'amminoacido substrato si sostituisce alla Lys nella formazione della base di Schiff grazie a una \u201ctransimminazione\u201d.\nUna volta formata \"l\u2019\"aldimmina esterna\"\", la sottrazione di un protone da parte di un gruppo basico del sito attivo (catalisi basica generale) porta alla formazione di una carica negativa sul carbonio \u03b1. Si ha quindi un intermedio carbanionico stabilizzato per risonanza: la delocalizzazione della carica negativa \u00e8 possibile grazie al flusso di elettroni attraverso un complesso sistema di doppi legami coniugati, che porta alla neutralizzazione della carica positiva presente nell\u2019anello piridinico del PLP. Il coinvolgimento dell\u2019azoto piridinico caricato positivamente in una \u201ctrappola per elettroni\u201d \u00e8 simile al caso dell\u2019anello tiazolico della tiamina pirofosfato (TPP) nelle reazioni catalizzate da piruvato deidrogenasi e transchetolasi e nel caso della base di Schiff protonata nelle reazioni catalizzate da aldolasi e transaldolasi. La struttura limite di risonanza in cui \u00e8 stata neutralizzata la carica positiva nell\u2019anello piridinico \u00e8 l\u2019intermedio \"chinonoide\", cos\u00ec chiamato per la posizione dei doppi legami nell\u2019anello simile a quella di un chinone.\nDopo la formazione dell\u2019intermedio chinonoide si pu\u00f2 ammettere che sia questa specie a procedere nella reazione attraverso una addizione elettrofila di protone al doppio legame C=C. Questo determina la rottura del doppio legame e la concomitante formazione di un carbocatione sull\u2019anello piridinico, la cui carica viene neutralizzata grazie al riarrangiamento dei doppi legami, che ripristina l\u2019anello piridinico con la carica positiva sull\u2019atomo di azoto. In questo modo si \u00e8 ottenuta una base di Schiff protonata (chetimmina), la cui idrolisi rilascia un \u03b1-chetoacido.\nL'amminoacido iniziale si \u00e8 quindi trasformato in \u03b1-chetoacido, uno dei due prodotti della reazione di transaminazione, mentre il suo gruppo amminico \u00e8 ora transitoriamente incorporato nella PMP. La sequenza di reazioni rappresenta solo una parte della reazione complessiva catalizzata dalle transaminasi. Per completare la reazione, un nuovo \u03b1-chetoacido sostituisce quello rilasciato e, acquisendo il gruppo amminico della piridossammina-5'-fosfato, viene convertito nell\u2019amminoacido corrispondente (ovvero il secondo prodotto di reazione), tramite la stessa sequenza di reazioni che si svolgono al contrario, riformando il coenzima iniziale PLP.\nMeccanismo alternativo.\nUn secondo tipo di transaminazione \u00e8 descritto come una sostituzione nucleofila di un'ammina o di un anione ammidico ad un'ammina o a un sale d'ammonio. Per esempio, l'attacco di un anione ammidico ad un'ammina primaria \u00e8 utilizzato per produrre ammine secondarie:\nRNH2 + R'NH\u2212 \u2192 RR'NH + NH2\u2212\nIn laboratorio \u00e8 possibile preparare ammine secondarie simmetriche usando il nichel Raney (2RNH2 \u2192 R2NH + NH3). Infine, i sali d'ammonio quaternari possono essere dealchilati usando etanolammina:\nR4N+ + NH2CH2CH2OH \u2192 R3N + RN+H2CH2CH2OH\nAnche gli amminonaftaleni subiscono una reazione di transaminazione durante il loro catabolismo.\nTipi di aminotransferasi.\nLa reazione di transaminazione pu\u00f2 essere catalizzata da alcuni enzimi differenti: possono essere specifici per singoli amminoacidi, oppure possono catalizzare la reazione per gruppi di amminoacidi composti da unit\u00e0 chimicamente simili, come avviene per il gruppo di amminoacidi a catena ramificata, il quale comprende leucina, isoleucina e valina. I tipi pi\u00f9 comuni di transaminasi sono l'alanina transaminasi (ALT) e l'aspartato aminotransaminasi (AST)."}
{"id": "1563248", "revid": "1793900", "url": "https://it.wikipedia.org/wiki?curid=1563248", "title": "Airdrie (Alberta)", "text": "Airdrie \u00e8 una cittadina canadese della provincia dell'Alberta. Ha una popolazione di 28.000 abitanti ed \u00e8 posta alla periferia Nord della citt\u00e0 di Calgary, lungo l'autostrada Queen Elizabeth II sul Corridoio Calgary-Edmonton. La crescita costante della citt\u00e0 di Calgary ha inglobato nella sua area urbana la citt\u00e0 di Airdrie."}
{"id": "1563252", "revid": "508036", "url": "https://it.wikipedia.org/wiki?curid=1563252", "title": "Giulio Romano", "text": "Fu un artista completo come era normale per un artista di corte che doveva occuparsi di ogni aspetto legato alla residenza e alla vita di rappresentanza del proprio signore dovendo anche fornire modelli grafici per arazzi, opere scultoree e oggetti in argento, coordinando collaboratori e artigiani.\nBiografia.\nNon \u00e8 nota la data di nascita, ma nell'atto di morte del 1546 gli si attribuisce un'eta di 46 anni; pertanto si \u00e8 ritenuto fosse nato intorno al 1499 nell'Urbe. Tuttavia Vasari, che lo conosceva personalmente, lo dice morto a 54 anni, anticipandone quindi la nascita intorno al 1492, pi\u00f9 consona all'inizio della collaborazione con Raffaello intorno al 1515. Nato da padre commerciante, crebbe in una condizione familiare agiata. La dimora paterna di Giulio sorgeva in via Macel de' Corvi, nei paraggi del Foro Romano e di piazza del Campidoglio, nell'area ora occupata dall'Altare della Patria.\nRoma.\nFin da giovane fu l'allievo pi\u00f9 dotato e uno tra principali collaboratori di Raffaello Sanzio all'interno dell'affollata bottega. Collabor\u00f2 con il maestro nelle sue grandi imprese pittoriche come gli affreschi della villa Farnesina, delle Logge e delle Stanze Vaticane. Gi\u00e0 nel 1513-1514 la mano di Giulio \u00e8 riconoscibile in alcuni affreschi eseguiti da Raffaello nella Stanza dell'Incendio di Borgo quali l\"Incendio di Borgo\", in particolare nelle erme a monocromo incoronate da foglie di alloro che reggono il cartiglio sopra il capo degli imperatori, affrescate nel prospetto inferiore delle pareti. Nel periodo intorno al 1518 sono documentati i suoi primi disegni di architettura, in particolare di studi di angoli per il Palazzo Branconio dell'Aquila che Raffaello progett\u00f2 per farne dono a un amico lasciando allo stesso Giulio la piena libert\u00e0 nella creazione del cortile interno.\nDati i complessi rapporti stilistici all'interno della bottega, non risulta facile distinguere gli apporti personali di Giulio Romano in tali opere, tanto che esiste un corpus di dipinti e disegni di discussa attribuzione tra lui e Raffaello, tra cui, per esempio, il \"Ritratto di Dona Isabel de Requesens\".\nIn altre opere di Raffaello, la critica ha riconosciuto la mano di Giulio Romano nei particolari di ambientazione.\nAlla prematura morte di Raffaello nel 1520 ne eredit\u00f2, per testamento, la bottega e le commissioni gi\u00e0 avviate, assieme al collega Giovan Francesco Penni con il quale collabor\u00f2 a lungo. In tale periodo si occup\u00f2 di coordinare gli affreschi di Villa Madama e di completare la sala di Costantino nelle stanze Vaticane, in cui gli viene riconosciuta l'esecuzione di alcune scene come la \"Visione della croce\" e la \"battaglia di ponte Milvio\" (1520-1524).\nCome narra il Vasari, tra i suoi viaggi di lavoro e culturali visit\u00f2 Pozzuoli, Napoli e Campagna nel regno di Napoli, al seguito di dignitari pontifici originari di quella terra (tra questi, Melchiorre Guerriero), ma pot\u00e9 contemporaneamente attingere ai modelli classici della cultura greca e latina da cui fu molto influenzato. .\nDopo aver collaborato ai progetti di Raffaello (per esempio al cortile del Palazzo Branconio dell'Aquila), i suoi primi autonomi progetti di architettura furono a Roma: il palazzo Adimari Salviati (dal 1520), la Villa Lante sul Gianicolo per Baldassarre Turini da Pescia (1518-1527) e il Palazzo Maccarani Stati (1521-1524).\nMantova.\nFu invitato, come artista di corte, a Mantova da Federico II Gonzaga, a cui era stato indicato fin dal 1521 da Baldassarre Castiglione, letterato e suo ambasciatore a Roma. Nonostante la prestigiosa carriera avviata a Roma, accett\u00f2 l'invito dopo lunghe insistenze e dopo aver completato i lavori lasciati incompiuti da Raffaello, per raggiungere la citt\u00e0 lombarda nel 1524.\nIl suo primo incarico fu di occuparsi del cantiere della villa di Marmirolo (distrutta) e successivamente gli fu affidata la realizzazione di un casino fuori delle mura della citt\u00e0, in una localit\u00e0 chiamata \"Te\", dove il marchese Federico II aveva delle scuderie. Giulio Romano realizz\u00f2 un grandioso edificio a met\u00e0 tra il palazzo e la villa extraurbana, conosciuto come Palazzo Te, utilizzando, per affrescarlo, numerosi aiuti, tra cui, per esempio, Raffaellino del Colle. Il lavoro di Giulio Romano dedicato a Palazzo Te, lo vide impegnato per dieci anni a partire dalla fine dell'anno 1525. Sub\u00ec frequenti pressioni del marchese committente affinch\u00e9 si procedesse pi\u00f9 speditamente. Il 2 aprile del 1530 gli fu affidata la regia di una festa in onore dell'imperatore Carlo V, ospite del prossimo duca Federico II, tenutasi all'interno dei cortili e delle stanze di Palazzo Te.\nNel 1526 venne nominato prefetto delle fabbriche dei Gonzaga e \"superiore delle vie urbane\", cariche che gli davano la possibilit\u00e0 di sovrintendere a tutte le architetture e le produzioni artistiche della corte, portando avanti un'ampia opera come pittore e architetto, improntata a un fasto decorativo e gusto della meraviglia e dell'artificio ingegnoso e bizzarro che ebbero larga diffusione nella cultura manierista delle corti europee.\nDopo l'elevazione a ducato della casata, Giulio Romano si occup\u00f2 della sistemazione anche del Palazzo Ducale, dove realizz\u00f2, tra l'altro, il cortile della Cavallerizza oltre che alcuni affreschi.\nNel decennio 1530-1540, si occup\u00f2 di molteplici progetti tesi a trasformare Mantova secondo le ambizioni dei Gonzaga.\nQuando Vasari gli fece visita nel 1541, trov\u00f2 un uomo ricco e potente. Il suo \"status\" gli consent\u00ec di realizzare per s\u00e9 un palazzo nel centro di Mantova, denominato oggi la casa di Giulio Romano.\nNel 1546 la morte gli imped\u00ec di ritornare a Roma per divenire primo architetto della fabbrica di San Pietro. Fu sepolto nella chiesa di San Barnaba e la sua tomba fu profanata e dispersa durante la ristrutturazione conclusasi nel 1737.\nDiscendenza.\nGiulio spos\u00f2 a Mantova nel 1529 la nobile mantovana Elena Guazzo Landi ed ebbero un figlio, Raffaello, nato a Mantova nel 1532 e ivi morto nel 1562.\nOpere pittoriche.\nRelativamente al periodo trascorso nella bottega di Raffaello, l'integrazione e il sistema di lavoro all'interno della bottega di Raffaello rende arduo agli studiosi l'attribuzione di disegni, di parti pi\u00f9 o meno secondarie solo di affreschi ma anche di pale di altare o di altre opere di Raffaello nonch\u00e9 di singole opere pittoriche su tavola che gli studiosi, tra molti dubbi, attribuiscono all'esecuzione di Giulio Romano e al disegno di Raffaello, con le molte variabili che tale schema presuppone e con le complicazioni dovute alla morte prematura del maestro. Lo stile pittorico di Giulio Romano, tuttavia, ben presto si differenzia notevolmente da quello raffaellesco, rifuggendo dalla tipica \"dolcezza\" del maestro e dallo \"sfumato\" leonardesco, a favore di un segno inciso, quasi grafico e da una tavolozza fredda."}
{"id": "1563254", "revid": "767487", "url": "https://it.wikipedia.org/wiki?curid=1563254", "title": "Baba Ana", "text": "Baba Ana \u00e8 un comune della Romania di 4.325 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Baba Ana, Cire\u0219anu, Conduratu, Cr\u00e2ngurile, Satu Nou."}
{"id": "1563264", "revid": "486946", "url": "https://it.wikipedia.org/wiki?curid=1563264", "title": "Koyomi Mizuhara", "text": ""}
{"id": "1563265", "revid": "1573940", "url": "https://it.wikipedia.org/wiki?curid=1563265", "title": "Contea di Harnett (Carolina del Nord)", "text": ""}
{"id": "1563266", "revid": "110157", "url": "https://it.wikipedia.org/wiki?curid=1563266", "title": "Balta Doamnei", "text": "Balta Doamnei \u00e8 un comune della Romania di 2.694 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Balta Doamnei, B\u00e2ra, Curcubeu, Lacu Turcului."}
{"id": "1563267", "revid": "13662378", "url": "https://it.wikipedia.org/wiki?curid=1563267", "title": "Deng Xiao Ping", "text": ""}
{"id": "1563270", "revid": "125163469", "url": "https://it.wikipedia.org/wiki?curid=1563270", "title": "Moltiplicazione dei pani e dei pesci", "text": "La moltiplicazione dei pani e dei pesci indica due miracoli di Ges\u00f9 descritti nei Vangeli. \nIl primo miracolo, nel quale Ges\u00f9 sfam\u00f2 cinquemila uomini con 5 pani e 2 pesci, \u00e8 riportato da tutti e quattro gli evangelisti (Matteo , Marco , Luca , Giovanni ). Si tratta dell'unico miracolo di Ges\u00f9, a parte la resurrezione (e l'Eucaristia nell'Ultima Cena per le chiese cristiane che accettano la dottrina della transustanziazione), ad essere presente in tutti e quattro i Vangeli.\nIl secondo miracolo, nel quale Ges\u00f9 sfam\u00f2 quattromila uomini con sette pani e \"pochi pesciolini\", \u00e8 riportato da Matteo e Marco , ma non da Luca e Giovanni.\nLa tradizione cristiana ha visto l'episodio come una prefigurazione della ricchezza sovrabbondante dell'Eucaristia, sacramento fondamentale attraverso cui la Redenzione compiuta sulla croce si estende a tutti i tempi e a tutti i luoghi.\nNegli Atti degli Apostoli, le parole di Ges\u00f9 nell'Ultima Cena (e probabilmente anche il miracolo della moltiplicazione dei pani) sono ripresi da Paolo di Tarso, mentre nel pieno di una tempesta si trova in viaggio verso l'Italia a bordo di una nave. Rassicurato in sogno dall'angelo sulle vite dei naviganti, Paolo rende grazie a Dio e spezza il pane prima di rifocillare le 276 persone presenti \"dopo quattordici giorni passati a digiuno, senza prendere nulla\" (Atti, ).\nLa prima moltiplicazione.\nIl primo miracolo \u00e8 conosciuto anche come il \"miracolo dei cinque pani e due pesci\", perch\u00e9 il Vangelo di Giovanni riporta che cinque pani d'orzo e due piccoli pesci forniti da un ragazzo furono usati da Ges\u00f9 per nutrire una moltitudine. Secondo il Vangelo di Matteo, quando Ges\u00f9 ud\u00ec che Giovanni Battista era stato ucciso, part\u00ec di l\u00e0 su una barca e si ritir\u00f2 in disparte in un luogo solitario. Luca specifica che il posto era vicino a Betsaida. Le folle seguirono Ges\u00f9 a piedi dalle citt\u00e0. Quando Ges\u00f9 sbarc\u00f2 e vide una grande folla, ebbe compassione di loro e guar\u00ec i loro malati. Quando si avvicin\u00f2 la sera, i discepoli andarono da lui e dissero: \u00abIl luogo \u00e8 deserto ed \u00e8 ormai tardi; congeda la folla perch\u00e9 vada nei villaggi a comprarsi da mangiare\u00bb (Mt, ).\nGes\u00f9 disse che non c'era bisogno che se ne andassero, e ordin\u00f2 ai discepoli di dare loro qualcosa da mangiare. I discepoli gli dissero che avevano solo cinque pani e due pesci, e Ges\u00f9 gli chiese di portarglieli. Ges\u00f9 ordin\u00f2 alla gente di sedersi in gruppo sull'erba. Nel Vangelo di Marco le folle sedevano in gruppi di 50 e 100, e nel Vangelo di Luca, Ges\u00f9 ordina di dividere la folla in gruppi di 50, sottintendendo che c'erano 100 gruppi.\nPrendendo i cinque pani e i due pesci e alzando lo sguardo al cielo, Ges\u00f9 rese grazie e spezz\u00f2 i pani. Poi li diede ai discepoli e i discepoli li diedero al popolo. Mangiarono tutti e si saziarono, e i discepoli raccolsero dodici ceste piene di pezzi avanzati. Mangiarono circa cinquemila uomini, oltre a donne e bambini. Nel Vangelo di Giovanni, la moltitudine si radun\u00f2 intorno a Ges\u00f9 attratta delle guarigioni che aveva compiuto, e la moltiplicazione dei pani \u00e8 considerata un ulteriore segno (greco: \u03c3\u03b7\u03bc\u03b5\u1fd6\u03bf\u03bd) che Ges\u00f9 \u00e8 il Messia, il profeta che (secondo la promessa in Deuteronomio, ) deve venire nel mondo (Giovanni, ).\nLa seconda moltiplicazione.\nQuesto miracolo, che appare solo in Marco e Matteo, \u00e8 anche conosciuto come il miracolo dei sette pani e pesci, poich\u00e9 il Vangelo di Matteo fa riferimento a sette pani e alcuni piccoli pesci usati da Ges\u00f9 per sfamare una moltitudine. Secondo il Vangelo di Matteo, una grande folla si era radunata e stava seguendo Ges\u00f9.\nDifferenze tra le varie redazioni dell'episodio.\nLa duplicazione del racconto in Marco e Matteo \u00e8 stata fonte di discussione fra gli esegeti, che hanno notato che le piccole differenze fra i due testi suggeriscono che la prima moltiplicazione sembra indirizzata ad ebrei e la seconda a fedeli di origine pagana. Alcuni, perci\u00f2, si sono chiesti se non si tratti di due redazioni diverse di uno stesso episodio, sdoppiate a fine catechetico.\nAlcuni commentatori considerano le differenze tra alcuni dettagli dei racconti un'indicazione del fatto che ci sono stati due miracoli distinti: per esempio i cesti usati per raccogliere il cibo rimasto erano dodici \"\u03ba\u03bf\u03c6\u03af\u03bd\u03bf\u03c5\u03c2\" (cestini) in Marco ma sette \"\u03c3\u03c0\u03c5\u03c1\u03af\u03b4\u03b1\u03c2\" (grandi canestri) in Marco . Cornelio a Lapide affermava che uno \"\u03c3\u03c0\u03c5\u03c1\u03af\u03c2\" o \"grande cesto\" era il doppio di un \"\u03ba\u03cc\u03c6\u03b9\u03bd\u03bf\u03c2\".\nIn Marco, Ges\u00f9 distingue i due miracoli in una conversazione con gli Apostoli.\nNell'arte.\nLa scena, che rappresenta questo miracolo evangelico, \u00e8 stata spesso affrescata nei cenacoli di conventi di monache e frati."}
{"id": "1563272", "revid": "75435", "url": "https://it.wikipedia.org/wiki?curid=1563272", "title": "Miracolo di Ges\u00f9", "text": ""}
{"id": "1563274", "revid": "1573940", "url": "https://it.wikipedia.org/wiki?curid=1563274", "title": "Contea di Hertford (Carolina del Nord)", "text": ""}
{"id": "1563277", "revid": "640277", "url": "https://it.wikipedia.org/wiki?curid=1563277", "title": "MAX (software)", "text": "Max \u00e8 un ambiente di sviluppo grafico per la musica e la multimedialit\u00e0 ideato ed aggiornato dall'azienda di software \"Cycling '74\", con base a San Francisco, California. \u00c8 utilizzato da oltre quindici anni da compositori, esecutori, progettisti software, ricercatori e artisti interessati a creare software interattivo. Lo stesso applicativo Max \u00e8 altamente modulare: la maggior parte delle sue \"routine\" esiste in forma di libreria condivisa. Una API permette a terze parti lo sviluppo di nuove \"routine\" (chiamate \"external objects\", oggetti esterni).\nCome risultato, Max possiede un largo bacino d'utenza costituito da programmatori - non ricollegabili a Cycling '74 - che ne potenziano il software con estensioni (commerciali e non) al programma. Grazie appunto al suo progetto estensibile e alla sua interfaccia grafica, Max \u00e8 comunemente considerato una sorta di lingua franca per lo sviluppo di software inerente alla musica interattiva.\nStoria.\nMax fu scritto originariamente da Miller Puckette come \"Patcher\" editor per il Macintosh all'IRCAM, a met\u00e0 degli anni '80 per permettere ai compositori l'accesso a un sistema \"creante\" nell'ambito della musica elettronica interattiva. Fu usato per la prima volta in un brano per pianoforte ed elaboratore chiamato \"Pluton\" e composto da Philippe Manoury nel 1988 sincronizzando il computer al pianoforte e controllando un Sogitec 4X, che eseguiva l'elaborazione audio.\nNel 1989 l'IRCAM svilupp\u00f2 una versione concorrente di Max connessa alla IRCAM Signal Processing Workstation per la NeXT (e pi\u00f9 tardi per la SGI e Linux) chiamata \"Max/FTS\" (\"Faster Than Sound\"), precursore di MSP e potenziato da una scheda hardware con funzioni DSP.\nNel 1989 l'Ircam lo cedette in licenza alla Opcode Systems Inc, che ne vendette una versione commerciale nel 1990 (sotto il nome di \"Max/Opcode\"), sviluppata ed estesa a cura di David Zicarelli. L'attuale versione commerciale (\"Max/MSP\") \u00e8 distribuita dalla compagnia di Zicarelli, appunto la \"Cycling '74\", fondata nel 1997. Nel 1996 Miller Puckette realizz\u00f2 una versione interamente ri-progettata del programma in versione \"free\" chiamata Pure Data, \nMax Mathews.\nMax deve il suo nome a Max Mathews e pu\u00f2 essere considerato un discendente di MUSIC, bench\u00e9 la sua natura grafica possa trarre in inganno.\nUn gran numero di persone usa Max anche senza esserne consapevoli: talvolta, infatti, alcuni \"file\" elaborati in Max (chiamati \"patchers\") possono essere inseriti in applicazioni \"standalone\" free o commerciali. Inoltre Max pu\u00f2 essere usato per elaborare plug-in audio per le case di produttori di sistemi hi-fi.\nGrazie alla decisiva integrazione di computer laptop nelle performance di \"live electronics\", Max/MSP e Max/Jitter hanno ricevuto particolari attenzioni in sede di ambiente di sviluppo in merito alla riproduzione audio/video.\nCollegamenti esterni.\nIn inglese:\nIn italiano:"}
{"id": "1563280", "revid": "834", "url": "https://it.wikipedia.org/wiki?curid=1563280", "title": "Prima moltiplicazione dei pani", "text": ""}
{"id": "1563281", "revid": "834", "url": "https://it.wikipedia.org/wiki?curid=1563281", "title": "Seconda moltiplicazione dei pani e dei pesci", "text": ""}
{"id": "1563282", "revid": "31886", "url": "https://it.wikipedia.org/wiki?curid=1563282", "title": "Episodi di Greek - La confraternita (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Greek - La confraternita.\nLa ABC Family ha ordinato 22 episodi in onda, negli Stati Uniti, divisi in due tranche; la prima parte (ep.1-10) \u00e8 andata in onda dal 26 agosto al 28 ottobre 2008. La seconda parte (ep.11-22) \u00e8 andata in onda dal 30 marzo al 15 giugno 2009.\nIn Italia la prima parte (ep.1-10) \u00e8 andata in onda, in anteprima, su Fox dal 27 luglio 2009. L'emittente, avendo diviso la prima stagione in due, conter\u00e0 questa come terza fino all'episodio 10, dall'11 invece come quarta. La seconda parte (ep.11-22) \u00e8 andata quindi in onda dal 1\u00ba dicembre 2009 al 9 febbraio 2010.\nFratelli e sorelle.\nTrama.\nLe conseguenze derivanti dalle vacanze di primavera si avvertono durante le annuali \"\"Confraterniadi\":\" Casey si concentra sul proseguimento della striscia vincente della ZBZ e, allo stesso tempo, cerca di controllare un'indisciplinata Rebecca. Nel frattempo, l'amicizia tra Rusty e Calvin \u00e8 messa a dura prova quando la rivalit\u00e0 tra Cappie ed Evan si intensifica. Inoltre, Frannie cerca invano di raccontare della relazione nata fra lei ed Evan a Casey che, per\u00f2, scopre alla fine delle \"Confraterniadi\".\nIl Cotta Party.\nTrama.\nRusty inizia ad annoiarsi del suo programma speciale di scienze dei polimeri e decide di consultare il suo nuovo RA, Max, per qualche consiglio. Nel frattempo, la relazione di Frannie e Evan \u00e8 ora pubblica, e Frannie spera che lei e Casey possano ancora essere amiche. Quest'ultima vuole un po' di tempo per pensarci, ma alla fine decide di non esserle pi\u00f9 amica. Intanto lo scandalo del senatore Logan fa di Rebecca una reietta, e Cappie cerca di tirarle su il morale usando la propria notoriet\u00e0 per ottenere dei favori per la fidanzata.\nTutto per un'auto.\nTrama.\nLa bolletta di Ashleigh per la carta di credito \u00e8 molto superiore di quanto si aspettasse, e chiede aiuto a Casey, che a sua volta chiede aiuto a Rusty e Max per imparare a contare le carte nel tentativo di vincere a Blackjack durante la \"Serata Casin\u00f2\" degli Omega Chi. Nel frattempo Evan riceve il suo fondo fiduciario, mentre Rebecca si offre di acquistare una nuova auto a Cappie che rifiuta l'offerta e, a seguito di alcuni litigi, lui e Rebecca si lasciano.\nGay, fantasmi e raggi gamma.\nTrama.\nStudiando tutti i componenti della confraternita, gli impegni delle matricole KT incontrano un nome sconosciuto. Dopo aver scoperto l'identit\u00e0 del misterioso attivo, ne deriva un grosso problema a cui Cappie trova rimedio. Casey ha una cotta per Max, ma la loro storia d'amore in erba subisce un intoppo quando lei pensa che lui abbia una fidanzata, ma ella \u00e8 in realt\u00e0 morta. Inoltre, Michael vuole che Calvin abbia pi\u00f9 amici gay ma lui porta Ashleigh che a sua volta invita Rebecca al bar gay per superare la rottura con Cappie.\nLa rivolta delle matricole.\nTrama.\nStufi di essere maltrattati dagli attivi della Kappa Tau, le matricole organizzano una rivolta. Le tensioni si scaldano tra Casey e Frannie quando entrambe iniziano una battaglia per ottenere la fiducia delle matricole della ZBZ solo a favore delle loro esigenze personali. Infine Evan usa il suo fondo fiduciario appena acquisito, per corrompere Michael, il fidanzato di Calvin, nonch\u00e9 professore di francese.\nAlla prossima volta, sorelle.\nTrama.\nCasey, Frannie, e Ashleigh partecipano all'annuale conferenza nazionale ZBZ dove Frannie presenta una proposta che, se approvata, le consentir\u00e0 di candidarsi nuovamente per la presidenza delle ZBZ. La Kappa Tau affronta la chiusura a causa di violazioni fino a quando non decidono di ospitare l'annuale \"Galileo Party\" del programma speciale di ingegneria durante il quale, Cappie viene a sapere della relazione tra Casey e Max.\nIl ballo.\nTrama.\nAttira pi\u00f9 vicino possibile al Ballo di Primavera delle ZBZ, Casey si preoccupa se un Max socialmente imbarazzante far\u00e0 una buona impressione. Quando Kappa Tau annulla la loro partecipazione, Ashleigh sceglie un Rusty disperato come accompagnatore. Cappie e Rebecca non possono stare lontani l'uno dall'altro pur essendosi lasciati.\nFino all'ultimo voto.\nTrama.\nPer raccogliere pi\u00f9 voti per le prossime elezioni presidenziali, Frannie e Casey usano tattiche poco amichevoli. Rusty e Cappie provano degli appuntamenti-lampo, ma, mentre \u00e8 ad uno di questi, rincontra con Jen K. Calvin \u00e8 incerto se rompere con Michael o parlargli di lui ed Heath.\nM\u00e9nage \u00e0 trois.\nTrama.\nAshleigh \u00e8 alle prese con il suo nuovo ruolo di presidente delle ZBZ, occasione che Frannie cerca di usare a suo vantaggio. Dale presenta Rusty al suo vecchio amico, Kirk, ma quando Rusty scopre che Kirk \u00e8 un drogato, provoca una frattura nella sua amicizia con Dale. Cappie cerca di recuperare il suo status di un donnaiolo.\nLa settimana infernale.\nTrama.\nDurante l'ultima settimana dell'anno scolastico, le Confraternite iniziano i loro impegni. Gli errori di Rusty, portano la KT alla domanda se \u00e8 una buona idea farlo diventare un \"effettivo\". Il rapporto tra Casey e Max inizia a barcollare, quando si rendono conto che passeranno l'estate separati. Infine Frannie lascia la ZBZ con met\u00e0 delle sorelle per dare vita ad una nuova Confraternita.\nRitorni.\nTrama.\nVolont\u00e0 di Casey di concentrarsi sulla sua istruzione viene messa alla prova quando Ashleigh ha bisogno del suo aiuto per la battaglia contro la rivale, Iota Kappa Iota, la nuova confraternita di Frannie. Calvin invita ad unirsi alle confraternite il suo amico di scuola, Andy, che mostra interesse sia per gli Omega Chi che per i KT. Rusty e Dale decidono di vivere insieme al di fuori del dormitorio nella casa che Casey aveva intenzione di affittare dal momento che la ragazza decide di tornare ad impegnarsi nella ZBZ.\nSinergia karmica.\nTrama.\nCappie non vuole fare alcuna offerta ad Andy, ma preferisce che sia quest'ultimo a scegliere se entrare o meno a far parte della Kappa Tau, mentre Evan mette sotto pressione Calvin per far entrare il ragazzo nella Omega Chi. Casey e Ashleigh si affidano a Rebecca, che agisce come una talpa per le ZBZ, fornendo loro i piani delle IKI. Quando notano che le informazioni di Rebecca sono spesso errate, cominciano a sospettare che lei faccia il doppio gioco, ma, in realt\u00e0, Frannie aveva capito il doppio gioco di Rebecca.\nAmici o nemici?\nTrama.\nAlla disperata ricerca di un po' di aiuto in casa, Ashleigh assume un bello studente come tuttofare. Purtroppo lui, Fisher, ha su di s\u00e9 l'attenzione indesiderata delle sorelle ZBZ. Rusty, Dale e Calvin sono ad una lezione di storia dell'arte durante la quale Rusty si innamora di una studentessa di nome Jordan.\nMatricole e gamberoni.\nTrama.\nDopo aver scoperto Andy baciare Jordan durante la festa alla Kappa Tau, Rusty esita ad assumere il ruolo di fratello maggiore di Andy. Alla ZBZ il cibo scompare dalla dispensa, lasciando Casey e Rebecca il sospetto che Fisher sia il ladro. Quando si confrontano al riguardo, Ashleigh si rifiuta di credervi, nonostante le prove contro di lui siano evidenti. Infine Evan riceve una visita dal fratello maggiore, Patrick.\nAzioni elusive.\nTrama.\nZBZ e IKI faccia a faccia in una partita di dodgeball a cui partecipa un'indecisa Jordan. Rusty comincia a preoccuparsi quando Dale smette di lasciare il loro nuovo appartamento, e chiede aiuto alla KT per farlo uscire rischiando lo sfratto dall'appartamento. La relazione tra Frannie ed Evan giunge al termine.\nMatrimonio al campus.\nTrama.\nL'ex ZBZ, Kiki, \u00e8 tornata alla CRU per il suo matrimonio, e tutte le ZBZ sono invitate (compresa Frannie). Max decide di prendere il suo rapporto con Casey ad un livello superiore. Jordan recluta Rusty per alcuni doveri da matricola riguardo al matrimonio, ci\u00f2 culmina con un bacio deplorevole durante il ricevimento. Rebecca bacia un'altra ex-ZBZ, Robin Wylie, sorella maggiore di Ashleigh, e comincia a mettere in discussione la sua sessualit\u00e0.\nIl bottino.\nTrama.\nCasey scopre dello stage all'estero che Max ha rifiutato, e decide di aiutarlo a fargli prendere contatti ad una festa facoltosa, alla fine della quale, parte per lo stage di un mese ad Oxford. Cacciando una matricola Omega Chi dalla sede, i KT scoprono una scorta segreta di merci rubate dai fratelli precedenti. Rusty e Andy vengono catturati restituendo un pallone da football e dopo Rusty confessa di aver baciato Jordan. Per questo motivo, Andy si disimpegna dalla KT, provocando una frattura tra Rusty e Cappie. Ashleigh esita a rendere pubblico il suo rapporto con il Fisher.\nI divini segreti delle Sorelle Zeta Beta.\nTrama.\nNel tentativo di impressionare Cappie, Rusty cerca di risolvere insieme a Dale un mistero riguardo ad una societ\u00e0 segreta della CRU, la Anfora Society, nella quale entra a far parte in gran segreto insieme ad Evan. Le ex ZBZ, che erano andate alla IKI, chiedo a Casey se possono tornare a far parte della confraternita, ma Casey, dopo varie riflessioni, decide di rifiutare la loro richiesta. Rebecca consulta Calvin per l'appuntamento con Robin.\nScienze sociali.\nTrama.\nCappie e Casey, Rusty e Jordan trascorrono ciascuno la notte insieme a studiare per le loro prove di fine semestre. Rusty e Jordan rivelano i loro sentimenti reciproci, cos\u00ec come Cappie e Casey: mentre tra Jordan e Rusty inizia un buon rapporto, Casey esita ad ammettere di importarsene di Cappie, ed i due decidono di andare ognuno per la propria strada. Intanto Evan passa una nottata alquanto movimentata con Rebecca per recuperare il materiale che serve a quest'ultima per la prova del giorno dopo.\nFratelli e confratelli.\nTrama.\nUna solitaria Casey si immischia nel primo appuntamento di Rusty con Jordan. Calvin ottiene un nuovo compagno di stanza, solo per scoprire che \u00e8 Grant, un fratello che ha fatto outing di nascosto a Calvin. Evan e Cappie grazie all'Anfora Society raggiungono una riappacificazione.\nL'amore attraverso i secoli.\nTrama.\nZBZ e KT sono abbinati per il concorso dei carri della CRU. Rusty, Ashleigh e Heath vogliono vincere, e alla fine sabotano il carro degli Omega Chi/IKI. Casey e Cappie cercano di evitarsi l'un l'altro senza successo e Casey si scopre essere innamorata ancora di Cappie. I genitori di Evan vogliono che abbia pi\u00f9 parsimonia prima di continuare a beneficiare del suo fondo fiduciario, ma decide di rinunciarci. Ashleigh scopre il segreto di Fisher: la sua passione per i Tridenti della Cyprus.\nLa fine del mondo.\nTrama.\nMax \u00e8 tornato, ma dopo essere caduta in un tombino, Casey si rende conto di essere ancora innamorata di Cappie, che per\u00f2 la rifiuta nonostante ne sia ancora innamorato, decide poi di rompere con Max. Ashleigh evita per poco l'espulsione per il sabotaggio del carro delle IKI e viene lasciata ad affrontare Frannie ed il Consiglio Panellenico da sola. Dale sta avendo problemi a tenere a bada le avances sessuali della sua ragazza. Contemporaneamente Calvin sta cercando di resistere alla sua attrazione per Grant evitando di dormire alla Omega Chi. Alla fine Frannie si rende conto che la IKI non sar\u00e0 mai la ZBZ e decide di chiudere la confraternita e di dedicarsi esclusivamente alle sue lezioni."}
{"id": "1563288", "revid": "712828", "url": "https://it.wikipedia.org/wiki?curid=1563288", "title": "Kamikaze (manga)", "text": " \u00e8 un manga di genere azione-avventura-fantasy ideato e realizzato da Satoshi Shiki. In Giappone \u00e8 stato edito a partire dal 1998 fino al 2003 da K\u014ddansha e poi raccolto in nove volumi. In Italia \u00e8 stato pubblicato da Star Comics da maggio 2004 a gennaio 2005.\nTrama.\nIl mondo anticamente era governato pacificamente dall'Amanarinomichi, una filosofia secondo la quale cinque elementi componevano l'universo, quali \"hani\" (la terra), \"utsuho\" (il cielo), \"ho\" (il fuoco), \"mizu\" (l'acqua) e \"kaze\" (il vento). Gli uomini, chiamati \"hanibito\", si sparpagliarono nel mondo a causa dell'evoluzione, e diedero origine a cinque trib\u00f9 dette \"kegainotami\", aventi ognuna delle abilit\u00e0 diverse in base a uno dei cinque elementi; la forza della terra apparteneva agli \"hanibito\", quella dell'acqua ai \"mizubito\", del vento agli \"utsuhobito\" e del fuoco agli \"hobito\". Con il passare del tempo e con lo sviluppo della civilt\u00e0 lo spirito di coesistenza dei \"kegainotami\" con la natura e le loro stesse capacit\u00e0 si perse, fino a diventare gli odierni esseri umani. Nell'anno Mille comparvero sulla Terra delle creature demoniache che avevano il solo desiderio di creare caos e distruzione, le \"Ottantotto Belve\", imprigionate poi in un'altra dimensione da cinque guerrieri, i \"Matsurowanu Kegainotami\", discendenti della stirpe dotati dei poteri degli elementi; le belve per\u00f2 riuscirono a manipolare i guerrieri del cielo, del fuoco e del vento, imponendo a loro e ai loro discendenti di spezzare i sigilli, cinque portali sacri chiamati Torii, per conseguire il loro risveglio, e di combattere gli esponenti della terra e dell'acqua, liberi dal loro controllo. Misao Mikogami, la Dama dell'Acqua, e Kamuro Ishigami, capo della trib\u00f9 della Terra dotato della potentissima spada \"Kamikaze\" e incaricato di proteggerla, devono affrontare le Ottantotto Belve, appena risvegliate, e i kegainotami sotto la loro influenza, per impedire l'avvento del caos.\nQuando si scopre che il vero signore delle Belve \u00e8 Kayano, della stirpe del Vuoto, i kegainotami del Fuoco e del Vento, tra cui i loro capi Higa e Kaede, capiscono che hanno fatto un grave errore alleandosi con lui e si schierano dalla parte di Misao e Kamuro. Cos\u00ec tutti i kegainotami iniziano una battaglia contro il nemico e le belve, avendo a disposizione il potere del piccolo Zen e la kamikaze di Ishigami, unici elementi insieme alla speranza e alla volont\u00e0 generale in grado di vincere lo scontro che si svolge nel territorio della trib\u00f9 dell'Acqua, che decider\u00e0 il loro futuro e quello del mondo.\nPersonaggi.\nIl Trio di Amatsu.\nTrio di guerrieri Kegainotami alle dipendenze di Higa e Kaede. I suoi membri sono:\nI Cinque di Shiranami.\nGruppo di bizzarri combattenti agli ordini diretti di Higa:"}
{"id": "1563291", "revid": "1543377", "url": "https://it.wikipedia.org/wiki?curid=1563291", "title": "V\u00edk \u00ed M\u00fdrdal", "text": "V\u00edk \u00ed M\u00fdrdal (in lingua islandese: \"Baia nella valle della palude\" ; \"v\u00edk\"= baia, \"\u00ed\"= in, \"dal\"=valle, \"m\u00fdr\"= palude) \u00e8 una localit\u00e0 islandese situata lungo la Hringvegur, la grande strada ad anello che contorna tutta l'isola, nella regione di Su\u00f0urland, la parte meridionale dell'Islanda. Qui si trova una stazione di servizio ed un piccolo ristorante, abbastanza frequentati data la distanza dagli altri centri della zona. L'insediamento pi\u00f9 vicino si trova infatti a circa 70 km.\nSi trova ai piedi del ghiacciaio M\u00fdrdalsj\u00f6kull, che copre la cima del vulcano Katla, il che la espone a rischi di inondazione nel caso di ripresa dell'attivit\u00e0 eruttiva da parte del vulcano. Nei pressi di V\u00edk si trovano importanti attrazioni turistiche, come Dyrh\u00f3laey e l'area ai piedi del monte \"Reynisfjall\".\nIl villaggio \u00e8 l'insediamento abitato pi\u00f9 meridionale dell'Islanda e l'unico villaggio situato sulla costa islandese che non ha un porto.\nRelazione con il vulcano Katla.\nV\u00edk si trova subito a sud del ghiacciaio M\u00fdrdalsj\u00f6kull che a sua volta ricopre il vulcano attivo Katla. L'ultima vera eruzione del vulcano risale al 1918 e questo lungo periodo di inattivit\u00e0 porta alcuni a ipotizzare che potrebbe presto attivarsi una nuova fase eruttiva. Il pericolo deriva soprattutto dalla fusione del ghiaccio soprastante il vulcano, che potrebbe innescare una j\u00f6kulhlaup, la temibile inondazione da scioglimento glaciale che potrebbe anche cancellare il paese. La chiesa del villaggio, spostata sulla sommit\u00e0 di una vicina collina, viene considerata l'unico edificio che potrebbe sopravvivere a queste inondazioni.\nIl villaggio pu\u00f2 mettere a disposizione di turisti e studiosi circa 1400 stanze e tutti gli ospiti vengono messi al corrente dei rischi collegati al vulcano.\nIl villaggio \u00e8 stato ricoperto di cenere vulcanica durante l'eruzione dell'Eyjafj\u00f6ll del 2010.\nClima.\nV\u00edk \u00ed M\u00fdrdal ha una temperatura media di 5,3 \u00b0C, che \u00e8 la pi\u00f9 elevata di tutta l'Islanda.\nCome molte localit\u00e0 costiere, V\u00edk ha un clima subpolare oceanico classificato \"Cfc\" nella classificazione dei climi di K\u00f6ppen, quindi con inverni freddi, ma non rigidi e estati corte e fresche. I suoi inverni sono tra i pi\u00f9 miti dell'Islanda, con una media giornaliera attorno a 4 \u00b0C. Questa situazione deriva dal fatto che il villaggio risente degli effetti della corrente del Golfo, che per\u00f2 oltre a mitigare la temperatura lo rendono anche la pi\u00f9 umida localit\u00e0 costiera dell'Islanda, con un livello di precipitazioni di 2.250 mm all'anno. Questo valore \u00e8 il triplo della piovosit\u00e0 della capitale Reykjav\u00edk, e cinque volte quello di Akureyri, situato sulla costa settentrionale dell'isola. Si tratta di un valore molto superiore a quello che sarebbe normalmente da attendersi in base alla sua latitudine.\nReynishverfi.\nIl gruppo di fattorie sotto l'estremit\u00e0 occidentale del Reynisfjall viene chiamato Reynishverfi. La strada Reynishverfisvegur [215] va dalla Hringvegur fino alla spiaggia Reynisfjara a Gar\u00f0ar. Reynir \u00e8 una fattoria che risale ai primi insediamenti in Islanda, sulla quale vi furono rivendicazioni da parte di \"Reyni-Bj\u00f6rn\", proveniente da Valdres in Norvegia, i cui possedimenti si estendevano da Kerlingardais\u00e1 a Hafurs\u00e1. La prima chiesa di Reynir secondo il registro ecclesiastico risale al 1200. Nel 1897 la chiesa fu spostata a sud. Guidando da Reynir verso il mare si vede il vecchio cimitero di Reynir sulla destra. Tra le persone che riposano qui c'\u00e8 il medico e naturalista Sveinn P\u00e1lsson (1762-1840) da Su\u00f0ur V\u00edk, famoso per i suoi studi sui ghiacciai islandesi e primo medico del villaggio.\nReynisfjara.\nLa parte occidentale delle scogliere del Reynisfjall lungo la spiaggia di \"Reynisfjara\" ospita molti uccelli marini, in particolare pulcinelle di mare, che scavano nidi poco profondi nella spiaggia durante la stagione di nidificazione.\nReynisdrangar.\nA breve distanza dalla riva si trovano i faraglioni di Reynisdrangar. Gli scogli di roccia basaltica rappresentano i resti di una costa una volta di pi\u00f9 ampia, erosa nel tempo dall'Atlantico che \u00e8 particolarmente aggressivo in quest'area. Secondo la leggenda, invece, due troll avevano tentato di portare a riva il loro veliero a tre alberi, ma l'alba li raggiunse prima che potessero mettersi al sicuro in montagna, trasformando entrambi i giganti e la nave in pietra. I faraglioni sono chiamati individualmente come Skessudrangur, Langhamar e Landdrangur.\nH\u00e1lsanefshellir.\nAl vertice sud-ovest di Reynisfjall ci sono formazioni di colonne basaltiche che si estendono verso est lungo la costa, formando una grande caverna a volta chiamata H\u00e1lsanefshellir, uno dei monumenti naturali pi\u00f9 famosi del paese.\nHellnaskagi.\nHellnaskagi \u00e8 il nome di un cordone in arenaria, coperto di vegetazione, ad ovest di Gar\u00f0ar. Qui si trovano anche le rovine dalla fattoria Hellnar, abbandonata durante il primo decennio del XX secolo. Nella zona ci sono anche alcune grotte, alcune scavate dal mare, altre dall'uomo. La grotta pi\u00f9 conosciuta \u00e8 chiamata Ba\u00f0stofuhellir e fu occupata dal reverendo J\u00f3n Steingr\u00edmsson durante il primo inverno del pastore a M\u00fdrdalur nel 1755. Si rese famoso per il suo sermone che secondo la credenza ferm\u00f2 il flusso di lava dell'eruzione del Laki nel 1783. Altre grotte famose sono Heyhellir e S\u00f6nghellir. Gr\u00e6nkerluhellir si ritiene essere la casa del \"popolo nascosto\" o delle fate, mentre Hestatr\u00f6\u00f0 \u00e8 la grotta pi\u00f9 grande, con i suoi 18\u00a0m di lunghezza.\nMedia.\nAlcune scene della settima stagione de \"Il Trono di Spade\" e della quinta stagione di \"Vikings\" sono state girate a Reynisfjara.\nIl video musicale di Justin Bieber \"I'll Show You\" e di Marco Mengoni \"Ti ho voluto bene veramente\" sono stati girati in varie localit\u00e0 islandesi tra cui anche Reynisfjara e V\u00edk \u00ed M\u00fdrdal. Anche il video musicale di Avril Lavigne per il singolo \"Head Above Water\" \u00e8 stato girato interamente a V\u00edk \u00ed M\u00fdrdal.\nSempre a V\u00edk \u00e8 ambientata la serie islandese Katla prodotta nel 2021 da Netflix."}
{"id": "1563294", "revid": "767487", "url": "https://it.wikipedia.org/wiki?curid=1563294", "title": "B\u0103l\u021be\u0219ti", "text": "B\u0103l\u021be\u0219ti \u00e8 un comune della Romania di 3.582 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: B\u0103l\u021be\u0219ti, Ize\u0219ti, Podenii Vechi."}
{"id": "1563295", "revid": "237038", "url": "https://it.wikipedia.org/wiki?curid=1563295", "title": "M\u00fdrdalshreppur", "text": ""}
{"id": "1563296", "revid": "1573940", "url": "https://it.wikipedia.org/wiki?curid=1563296", "title": "Contea di Hoke (Carolina del Nord)", "text": ""}
{"id": "1563297", "revid": "287204", "url": "https://it.wikipedia.org/wiki?curid=1563297", "title": "Baltesti", "text": ""}
{"id": "1563299", "revid": "1573940", "url": "https://it.wikipedia.org/wiki?curid=1563299", "title": "Contea di Iredell (Carolina del Nord)", "text": ""}
{"id": "1563300", "revid": "1573940", "url": "https://it.wikipedia.org/wiki?curid=1563300", "title": "Contea di New Hanover (Carolina del Nord)", "text": ""}
{"id": "1563301", "revid": "1573940", "url": "https://it.wikipedia.org/wiki?curid=1563301", "title": "Contea di Onslow (Carolina del Nord)", "text": ""}
{"id": "1563302", "revid": "1573940", "url": "https://it.wikipedia.org/wiki?curid=1563302", "title": "Contea di Pamlico (Carolina del Nord)", "text": ""}
{"id": "1563304", "revid": "1573940", "url": "https://it.wikipedia.org/wiki?curid=1563304", "title": "Contea di Pasquotank (Carolina del Nord)", "text": ""}
{"id": "1563305", "revid": "1573940", "url": "https://it.wikipedia.org/wiki?curid=1563305", "title": "Contea di Pender (Carolina del Nord)", "text": ""}
{"id": "1563306", "revid": "1573940", "url": "https://it.wikipedia.org/wiki?curid=1563306", "title": "Contea di Perquimans (Carolina del Nord)", "text": ""}
{"id": "1563307", "revid": "1573940", "url": "https://it.wikipedia.org/wiki?curid=1563307", "title": "Contea di Person (Carolina del Nord)", "text": ""}
{"id": "1563309", "revid": "1573940", "url": "https://it.wikipedia.org/wiki?curid=1563309", "title": "Contea di Robeson (Carolina del Nord)", "text": ""}
{"id": "1563312", "revid": "1573940", "url": "https://it.wikipedia.org/wiki?curid=1563312", "title": "Contea di Yancey (Carolina del Nord)", "text": ""}
{"id": "1563313", "revid": "1573940", "url": "https://it.wikipedia.org/wiki?curid=1563313", "title": "Contea di Yadkin (Carolina del Nord)", "text": ""}
{"id": "1563314", "revid": "1573940", "url": "https://it.wikipedia.org/wiki?curid=1563314", "title": "Contea di Watauga (Carolina del Nord)", "text": ""}
{"id": "1563315", "revid": "1573940", "url": "https://it.wikipedia.org/wiki?curid=1563315", "title": "Contea di Wake (Carolina del Nord)", "text": ""}
{"id": "1563316", "revid": "1573940", "url": "https://it.wikipedia.org/wiki?curid=1563316", "title": "Contea di Vance (Carolina del Nord)", "text": ""}
{"id": "1563317", "revid": "1573940", "url": "https://it.wikipedia.org/wiki?curid=1563317", "title": "Contea di Tyrrell (Carolina del Nord)", "text": ""}
{"id": "1563318", "revid": "1573940", "url": "https://it.wikipedia.org/wiki?curid=1563318", "title": "Contea di Swain (Carolina del Nord)", "text": ""}
{"id": "1563321", "revid": "1573940", "url": "https://it.wikipedia.org/wiki?curid=1563321", "title": "Contea di Stokes (Carolina del Nord)", "text": ""}
{"id": "1563322", "revid": "1573940", "url": "https://it.wikipedia.org/wiki?curid=1563322", "title": "Contea di Stanly (Carolina del Nord)", "text": ""}
{"id": "1563325", "revid": "1573940", "url": "https://it.wikipedia.org/wiki?curid=1563325", "title": "Contea di Sampson (Carolina del Nord)", "text": ""}
{"id": "1563326", "revid": "6923", "url": "https://it.wikipedia.org/wiki?curid=1563326", "title": "Telecomcerto", "text": "Il Telecomcerto \u00e8 stato un concerto gratuito promosso e organizzato annualmente a Roma da Telecom Progetto Italia e dal Comune di Roma dal 2003 al 2007.\nLa prima edizione si \u00e8 avuta nel 2003 con Sir Paul McCartney; da allora la manifestazione \u00e8 proseguita con successo e ha proposto l'esibizione di musicisti che hanno fatto la storia della musica pop-rock tra gli anni '60 e '90; l'ultima edizione \u00e8 stata nel 2007 con i Genesis.\nCollegamenti esterni.\nTelecomcerto - Telecom Progetto Italia"}
{"id": "1563327", "revid": "1573940", "url": "https://it.wikipedia.org/wiki?curid=1563327", "title": "Contea di Lenoir (Carolina del Nord)", "text": ""}
{"id": "1563330", "revid": "125953355", "url": "https://it.wikipedia.org/wiki?curid=1563330", "title": "Discografia dei Pink Floyd", "text": "Questa pagina contiene la discografia dei Pink Floyd, gruppo musicale britannico. I dischi editi vengono indicati suddividendoli in: album, raccolte e cofanetti (\"box set\") e singoli. Sono indicati inoltre gli album editi come colonne sonore complete di film, ed i video/film aventi per protagonisti i Pink Floyd.\nViene inoltre indicato un elenco dei brani musicali del gruppo britannico mai pubblicati nei loro album o singoli ufficiali (e nella maggior parte dei casi pubblicati in bootleg)."}
{"id": "1563347", "revid": "729019", "url": "https://it.wikipedia.org/wiki?curid=1563347", "title": "Hemdale Film Corporation", "text": "La Hemdale Film Corporation \u00e8 una societ\u00e0 di produzione e distribuzione di film indipendenti, fondata a Londra nel 1967 da David Hemmings e John Daly, diretta da Daly e Derek Gibson. In seguito divenne nota per la produzione di \"Terminator\" (1984), \"Colpo vincente\" e \"Platoon\" (1986). Nel 1995, poco dopo l'annuncio di Daly e Gibson di voler lasciare la societ\u00e0, essa chiuse i battenti venendo incorporata nella Orion Pictures. Nel 1996, la Societ\u00e0 Hemdale \u00e8 stata acquistata da Cr\u00e9dit Lyonnais, nel 1997 da PolyGram Filmed Entertainment e nel 1998 da Orion Pictures."}
{"id": "1563350", "revid": "729019", "url": "https://it.wikipedia.org/wiki?curid=1563350", "title": "Ken Kennedy", "text": "Biografia.\nNato a Rochester, nel Kent, Kennedy comp\u00ec gli studi superiori a Belfast, in Irlanda del Nord; l\u00ec inizi\u00f2 a muovere i suoi primi passi rugbistici.\nStudente in medicina alla Queen's University di Belfast, rappresent\u00f2 l' a livello universitario e fu successivamente convocato nella rappresentativa maggiore, per la quale esord\u00ec nel corso del Cinque Nazioni 1965 contro la ; nel 1966 prese parte al \"tour\" in Australasia dei British Lions.\nNel 1968 fu a Londra per lavoro, avendo preso servizio in un ospedale della capitale britannica, e si un\u00ec ai London Irish, nei quali rimase 12 anni, fino alla fine della carriera agonistica.\nCon l' si aggiudic\u00f2 due titoli del Cinque Nazioni, uno (condiviso) nel e un altro, assoluto, nel , e disput\u00f2 11 edizioni consecutive di tale torneo.\nSi \u00e8 occupato di medicina dello sport e ortopedia e ha collaborato con diversi atleti di varie discipline, facendo parte anche dello staff medico degli stessi British Lions; cessati gli incarichi ospedalieri, gestisce a Londra una clinica di riabilitazione da problemi osteo-muscolari."}
{"id": "1563353", "revid": "729019", "url": "https://it.wikipedia.org/wiki?curid=1563353", "title": "Operazioni in Val Vestino (1866)", "text": "Le operazioni in Val Vestino del 1866 furono degli episodi della terza guerra di indipendenza e consistettero nella penetrazione di reparti austriaci della 8\u00aa Divisione del generale Von Kuhn il 25 giugno prima, il 1\u00ba luglio poi e nella immediata controffensiva italiana del Corpo Volontari Italiani del generale Giuseppe Garibaldi che port\u00f2 alla conquista della Val Vestino, nell'attuale Bresciano, fino alla sospensione d'armi del 10 agosto tra il Regno d'Italia e l'Impero d'Austria.\nContesto.\nCon lo scoppio della terza guerra di indipendenza tra il Regno d'Italia e l'Impero austriaco il 20 giugno 1866, la Val Vestino, nell'attuale provincia di Brescia, ma ai tempi sotto l'Impero austriaco, si trov\u00f2, a causa della penetrazione militare del Corpo Volontari Italiani di Garibaldi lungo la direttrice della Valle del Chiese al fine di raggiungere la Valle dell'Adige ed espugnare Trento, al centro dei piani militari di ambo gli eserciti contendenti. Difatti gli austriaci la occuparono con l'intenzione di accerchiare la Rocca d'Anfo, mentre i garibaldini come transito verso la Valle di Ledro per porre l'assedio del Forte d'Ampola.\nI garibaldini a Gargnano.\nL'arrivo nella giornata del 28 giugno 1866 delle camicie rosse del 2\u00ba Reggimento Volontari Italiani tra Toscolano Maderno e Gargnano, suscit\u00f2 molto entusiasmo e curiosit\u00e0 fra la popolazione. La gente era impressionata dal modo trasandato di vestire di quei giovani volontari.\n\u201c\u00ab\u00bb\"Alcuni di essi portavano la camicia rossa, altri vestiti borghesi\u201d. La popolazione gargnanese li accolse con evviva. Le memorie locali, raccolte dall'ingegner Tommaso Samuelli di Bogliacco soggiungevano che i garibaldini \u201cdiedero prova di discutibile disciplina. [\u2026] In paese il 2\u00ba Reggimento, aveva occupato le limonaie dei signori Giacobini, Zanini, Aliprandi, Veronesi, Bernini per mettervi dei corpi di guardia: cos\u00ec aveva fatto pure a San Carlo e a Bogliaco in quelle dei signori Erculiani, Badinelli e dei conti Bettoni. Il Comune forniva la legna per il rancio dei soldati e aveva assegnato ad una compagnia, come alloggio, il bel teatro: agli ufficiali la casa Parisini. I volontari si spargevano nei campi di Villavetro, Zuino e Fornico, e, naturalmente, \u201calleggerivano i contadini delle fatiche\u201d della \u201cspiccanda\u201d dei limoni e, a suo tempo, del raccolto della frutta pi\u00f9 o meno matura\u2026 \u201cMa ci\u00f2 veniva sopportato, perch\u00e9 ogni giorno le cannoniere austriache passavano minacciose e si temeva uno sbarco [\u2026]\u201d\".\nIn realt\u00e0 le intenzioni austriache erano ben altre e minacciavano seriamente il fronte tenuto dal Corpo dei Volontari. Il 29 giugno l'arciduca generale Alberto, comandante in capo delle forze austriache, inviava al generale Von Kuhn il seguente ordine di operazione: \"\u201cOccupate, con dei tiragliatori territoriali i passi del Tonale e dello Stelvio, e avanzate in meno tempo possibile, da questi luoghi con delle truppe mobili verso Edolo, Tirano, e Telio, per fare una piccola guerra. Nello stesso momento con le forze disponibili, avanzate, verso la Valle del Chiese e il lago di Garda verso Sal\u00f2, e tentate di prendere alle spalle la Rocca d'Anfo\u201d\".\nIl colonnello von Thour occupa la Val Vestino.\nIl generale Von Kuhn predispose subito il piano offensivo per espugnare la Rocca d'Anfo in tre direttrici d'attacco ordinando al tenente colonnello Hoffern di occupare il 30 giugno Riccomassimo, Monte Macao, Vessil e Col Bruffone e di proseguire il 1\u00ba luglio a Bagolino, facendo delle diversioni verso il Passo del Maniva e Croce Domini sopra Breno; al centro dello schieramento, al capitano Ludwig von Gredler con quattro compagnie della brigata di Bruno Freiherr von Montluisant, di attestarsi, per la giornata del 2, nella Valle del Chiese a Monte Suello con il compito di sbarrare il passo alla fortezza di Rocca d'Anfo e infine a sud, al tenente colonnello von Thour con la sua mezza brigata, dopo essersi assicurato il controllo di tutti i passi della Valle di Ledro (Passo Nota e Tremalzo), di occupare Magasa, Turano e la Valvestino, il 1\u00ba luglio, e il 2, per il monte Vesta e Manos, rispettivamente sopra Bollone e Capovalle, di procedere al completo accerchiamento della Rocca d'Anfo scendendo a Treviso e a Idro. L'operazione in Val Camonica fu invece affidata alla mezza brigata del maggiore Metz.\nLa colonna austriaca di von Thour era composta da una mezza brigata imperniata principalmente sull'11\u00ba Reggimento fanteria \"Principe ereditario di Alberto di Sassonia\" del colonnello Beckers, un'unit\u00e0 boema di prima linea dell'esercito imperiale stanziata normalmente in tempo di pace nella citt\u00e0 di P\u00edsek; dal 1\u00ba Battaglione fanteria dell'11\u00ba Reggimento \"Principe ereditario Alberto di Sassonia\", comandato dal capitano Henrich Melzer von B\u00e4renheim; da due compagnie (della 17\u00aa Divisione: 33\u00aa del primo tenente Schindl e 34\u00aa cp.) del 6\u00ba Battaglione \"Cacciatori dell'Imperatore\"; da un plotone (3\u00ba) del 5\u00ba Squadrone del 13\u00ba Reggimento ulani \"Conte di Trani\", al comando del primo tenente barone von Paumgarten; da una Batteria da montagna n\u00b0 2/V; e infine, da quattro compagnie di tiratori stanziali o Landessch\u00fctzen. In totale una forza considerevole e ben agguerrita di circa 2.000 combattenti con 4 cannoni da montagna, formata in maggior parte da jager e sch\u00fctzen, le truppe d'\u00e9lite dell'esercito austriaco.\nLa relazione militare austriaca.\nL'operazione militare \u00e8 cos\u00ec dettagliatamente descritta nella relazione stilata a fine guerra dallo stato maggiore austriaco:\n\"\u201cLa mezza brigata del tenente colonnello Thour si mise in movimento il 30 giugno diretta a forte Ampola, nei cui pressi mise il campo all'aperto, con il 1\u00ba battaglione, di cui la 4\u00aa compagnia rimase di guarnigione a Riva, 2 compagnie cacciatori, 1 batteria da montagna ed 1 plotone di soldati del genio\".\n\"La marcia prosegu\u00ec il 1\u00ba luglio risalendo la gola di Lorina solcata da aspri crepacci fino a quota 1900 del passo di Monte Alpo fino a Val Vestino. Una marcia degna di grande ammirazione se si considera le difficolt\u00e0 e i pericoli che dovette superare la colonna nell'arrampicarsi su imponenti e impervie cime rocciose per sentieri insidiosi, spesso non pi\u00f9 larghi di un piede, al margine di profondi precipizi.\"\n\"Dopo aver camminato per 16 ore la colonna giunse la sera a Turano dove, nella profondit\u00e0 della valle ai margini del torrente Vestino, mise il campo e consum\u00f2 il rancio. Ma appena gli uomini si furono addormentati, ecco giungere la notizia che 900 garibaldini erano attesi a Turano quella stessa notte. Dato che il luogo non si prestava ad una difesa, Thour condusse subito le sue truppe verso Moerna situata un po' pi\u00f9 verso ovest e il cui alto pianoro si prestava ad un'eccellente difesa. Qui la colonna giunse a mezzanotte inoltrata.\"\n\"Dopo tre ore di calma le truppe si misero nuovamente in marcia. Direzione Bollone dove si doveva superare il confine. Qui per\u00f2 si venne a sapere che era impossibile far transitare i muli, sui quali era caricata la batteria da montagna, attraverso il passo di Monte Vesta, perci\u00f2 la mezza brigata devi\u00f2 a destra e punt\u00f2 su Hano\".\n\"Improvvisamente, appena superata questa localit\u00e0, la 1\u00aa compagnia che marciava davanti, scorse davanti a s\u00e9, ad appena 800 passi di distanza, la testa di una colonna nemica. I garibaldini, avvertiti dalla loro avanguardia corsa subito indietro della presenza degli Austriaci, fecero dietro front e discesero, in gran disordine e ognuno per conto proprio, i ripidi pendii con sorprendente agilit\u00e0 fino alla vicina sella che venne occupata.\"\n\"Tuttavia il tenente colonnello Thour non pot\u00e9 pensare di inseguirli, in quanto essendo contemporaneamente minacciato sui fianchi e da tergo, come venne a sapere, da reparti nemici presenti a Bollone e a Cadria, dovette preoccuparsi per la sua ritirata. Quel pomeriggio se ne torn\u00f2 a Moerna. Il 3 luglio la colonna fu sottoposta per la seconda volta e sotto un violento temporale, alle difficolt\u00e0 connesse al superamento del passaggio di Alpo, tornando poi a sera tardi a forte Ampola attraverso la gola di Lorina.\"\n\"Qui Thour trov\u00f2 un messaggio del capitano Gredler col quale avvisava che era costretto ad abbandonare Monte Suello se non riceveva rinforzi. Questi non potevano arrivare dato lo stato di stanchezza degli uomini di Thour e in ogni caso era gi\u00e0 troppo tardi in quanto Gredler nel frattempo era tornato a Lodrone.\"\n\"Il giorno 4 luglio Thour si diresse verso questa localit\u00e0 congiungendosi cos\u00ec con Gredler, poi se ne torn\u00f2 in Val di Ledro essendo arrivato l'ordine di rientrare nel suo settore e il 5 luglio era a Riva. Il comandante di reggimento, colonnello conte Beckers, ora ebbe il comando di Trento, mentre il generale Von Kuhn rimase a Comano col quartier generale. [\u2026] Il 9 luglio, il tenente colonnello Thour, caduto ammalato, pass\u00f2 il comando della mezza brigata al capitano Heinrich Melzer von B\u00e4renheim. In quello stesso giorno dal comandante del forte di Ampola (tenente Anton von Preu zu Corburg e Lusenegg) giunse notizia che a Lodrone il nemico stava allestendo delle batterie e lavorava per riattare il distrutto ponte di legno sul Chiese, cosiddetto \"Ponte tedesco\", tra Caffaro e Bondone, inoltre dalla Val Vestino parecchie centinaia di camicie rosse erano giunte a Bondone.\"\n\"Per sviare il nemico dai suoi piani Melzer decise subito di compiere una nuova avanzata e nel pomeriggio di quello stesso giorno si mosse in direzione di Ampola con cinque compagnie cacciatori, la compagnia Tiratori stanziali di Kitzbichel-Hopfgarten e l'11\u00aa Compagnia \"Sassonia\" oltre alla batteria da montagna. [\u2026] L'11 luglio il maggiore Philipp Graf Grunne assunse il comando della mezza brigata dopo che il 10 luglio cedette il 2\u00ba battaglione al capitano Vinzenz Ruzicka. Melzer tenne il 1\u00ba battaglione\u201d\".\nLa controffensiva del Corpo Volontari Italiani.\nL'abile manovra di Von Kuhn suscit\u00f2 subito la reazione degli italiani. Garibaldi invi\u00f2 verso il Caffaro il 1\u00ba e 3\u00ba reggimento con il 1\u00ba battaglione bersaglieri e in Val Camonica il 4\u00ba reggimento con il 2\u00ba battaglione bersaglieri. A Gargnano, il colonnello Pietro Spinazzi, dal canto suo, onde contrastare possibili infiltrazioni di truppe austriache dalla Valvestino o da Tremosine predisponeva: \u201c \"Giacch\u00e9 sino dal d\u00ec 29 allorch\u00e9 fui a visitare quei luoghi occupati dalla mia truppa conobbi indispensabile coprirmi il fianco sinistro e le spalle, che per la postale di Riva e valle di Droanello potevano essere minacciati.\"\n\"A scongiurare tale pericolo inviai, fin da quel giorno (29) il bravo capitano Luciano Mereu con tre compagnie perch\u00e9 occupasse Piovere, Tignale e Costa; collocai in pari tempo un forte distaccamento a S. Faustino, sul lago, superiormente a Gargnano, ed uno a Muslone, donde si domina gran tratto dello stradale che da Gargnano mette a Riva del Garda; per tale disposizione semicircolare la mia sinistra e le mie spalle restavano validamente coperte e difese\"\u201d.\nIl movimento delle truppe austriache fu puntualmente spiato e trasmesso anche alle autorit\u00e0 civili. Alla sottoprefettura di Sal\u00f2 giunse un'allarmante notizia sulla presenza di pattuglie nemiche a Vesio di Tremosine, nella Valle di San Michele e in Valvestino:\n\"\u201cLuned\u00ec p.p. [2 luglio] discese da Tombea un bel corpo di varie divise, avevano cavalli e muli portanti pezzi d'artiglieria\u201d,\" mentre da Anfo la segnalazione sempre del 2 luglio, del delegato di Pubblica Sicurezza di Bagolino, Santo Aguti, era ancor pi\u00f9 drammatica: \"\u201cIeri sera gli austriaci invasero la frazione del Caffaro ove lacerarono la bandiera italiana ed occuparono le alture di Bagolino, Riccomassimo e il Bondone, ed una colonna di circa 1000 uomini si avanzava verso Hano. Questa notte un corpo di circa 4000 uomini entr\u00f2 in Bagolino facendo delle perquisizioni di muli e viveri, ed occup\u00f2 il Monte Suello ed ivi pure abbiano appostato a quanto dicesi, un pezzo di artiglieria da montagna. Questa notte una colonna attacc\u00f2 i nostri avamposti a Sant'Antonio, poscia si ritir\u00f2 al Caffaro, ove si crede vi sia artiglieria e cavalleria. Questa stessa notte dai nostri venne tagliato il Ponte sul Lago d'Idro\u201d\".\nIntanto dalla Val Sabbia i garibaldini salivano frettolosamente a tappe forzate. La calata austriaca faceva veramente paura a tutti e doveva essere neutralizzata il pi\u00f9 presto possibile con tutte le forze disponibili.\nAl riguardo, il colonnello Clemente Corte comandante del 1\u00ba reggimento, riferiva in una sua relazione: \"\u201cLa sera del 1\u00ba luglio io riceveva ordini a Sal\u00f2 di far occupare militarmente il Ponte d'Idro. Io distaccava a questo scopo il maggiore Cingia del 1\u00ba reggimento colla 16\u00aa compagnia di detto reggimento e la compagnia dei bersaglieri del capitano Evangelisti. Partito la sera del 1\u00ba luglio circa le 6 pomeridiane, il maggiore Cingia con marcia velocissima occupava l'indomani prima del mezzogiorno Ponte d'Idro e spingeva le sue ricognizioni sino ad Hano. Il 2 al mattino io riceveva l'ordine di muovere col rimanente della brigata e di avviarmi per piccole marcie su Rocca d'Anfo. Precedendo la colonna, io incontrava a pochi passi da Barghe il luogotenente di stato maggiore signor Guarnieri, i quali mi avvertivano che due colonne austriache si avanzavano, l'una da Moerna per Hano su Treviso Bresciano e Provaglio Val Sabbia, e l'altra da Bagolino su Presegno e Lavenone\u201d\".\nIl maggiore Luigi Castellazzo penetra nella Val Vestino con un'azione notturna.\nIl Quartier Generale garibaldino di Sal\u00f2 cerc\u00f2 di far fronte all'offensiva anche dalla parte del lago di Garda, ordinando al tenente colonnello Pietro Spinazzi del 2\u00ba Reggimento \u201c\"di spingere un forte distaccamento verso valle Vestina, affinch\u00e9 operasse su Hano, Stino e lungo il lago d'Idro\"\u201d.\nL'operazione fu affidata \u201c\"al bravo maggiore Castellazzo, per intelligenza a nessuno secondo, impartendo a lui le istruzioni opportune affinch\u00e9 legandosi col distaccamento che era a Costa, accerchiasse possibilmente da Vesio a Bondone il territorio Tirolese. In pari tempo dava avviso delle mosse di quel distaccamento al capitano Luciano Mereu, affinch\u00e9 si tenesse in comunicazione con quello per quanto potesse avere relazione co' suoi movimenti progressivi\u201d\".\nIl maggiore Castellazzo esegu\u00ec puntualmente l'incarico ricevuto, e talmente bene, che in otto giorni s'impossess\u00f2, senza sparare un sol colpo di fucile, della Val Vestino. Ricordiamo che, a guerra finita, per questa missione fu decorato della prestigiosa croce di cavaliere dell'Ordine militare di Savoia con la seguente motivazione:\" \u201cPer essersi distinto al comando di vari distaccamenti incaricati di particolari ed importanti missioni e specialmente nell'occupazione di Hano, della valle Vestina e Monte Bragone\"\u201d.\nPortato a termine l'incarico inform\u00f2 il suo comandante con un dettagliatissimo rapporto. Questo documento ha una rilevanza storica di grande interesse in quanto \u00e8 l'unico in possesso che descrive in modo esatto gli avvenimenti che si susseguirono nella prima decina di luglio: dalla marcia impegnativa dei garibaldini da Gargnano alla malga di Vesta di Bollone, allo scontro mancato con le truppe austriache a Capovalle o a quello sanguinoso della battaglia di Monte Suello e, infine, la \u201cliberazione\u201d dei due comuni di Turano e Magasa.\nLa relazione del maggiore Luigi Castellazzo sull'operazione.\n1866 luglio 11, Magasa.\n\u201c\"Illustrissimo signor Colonnello. Rapporto. A norma delle dettagliate e precise di Lei istruzioni verbali, luned\u00ec 2 corrente, alle ore 8 pomeridiane, partii da Gargnano alla testa di un distaccamento composto della 3.a compagnia, capitano Bartolomeo Bezzi Castellini e della 15.a capitano Patorno.\"\n\"Giunto per vie alpestri al villaggio di Liano, conferii col signor Samuelli, assessore di quel luogo, uomo che m'era stato designato assai favorevolmente e pel quale aveva meco una commendatizia. Mi feci dare da lui due guide sicurissime e pratiche del paese.\"\n\"Siccome scopo principale della spedizione era di sorvegliare dai monti soprastanti il villaggio di Hano, che si diceva occupato dagli austriaci con forze non indifferenti, a raggiungerlo meglio credetti dover scegliere quella via che sebbene pi\u00f9 alpestre e difficile aveva per\u00f2 l'incalcolabile vantaggio di schivare la stretta dei mulini di Bollone, luoghi che potrebbero agevolmente essere le forche caudine di qualunque truppa, che vi si inoltrasse sconsigliatamente, mentre la strada da me prescelta oltre della maggiore sicurezza riuniva tra l'altro di venire a piombare sul villaggio di Hano, punto stabilito nel sistema propostoci.\"\n\"La marcia notturna su pei gioghi pi\u00f9 dirupati del monte dell'Era e Vesta, venne dai soldati volontari eseguito con ordine perfetto, e alle 8 del mattino le due compagnie coronavano gi\u00e0 il vertice del monte Vesta. Concedendo loro un breve alto ad un cascinato, in vernacolo del paese detto Malga, m'avanzai in osservazione verso il villaggio di Hano, il quale distava un'ora e mezzo circa, accompagnato da sette uomini e dal medico del battaglione, Billi, che non si scost\u00f2 mai dal mio fianco in questa e altre spedizioni.\"\n\"Giunto in vista del villaggio ne rilevai la configurazione e trovai ch'egli giaceva nella convalle formata dai monti Stino e Vesta, e che diviso in tre piccole terricciuole con in mezzo isolata la chiesa, non prestava una posizione gran fatto difendibile.\"\n\"Del resto la quiete profonda che regnava nella valle mi persuase abbastanza dell'assenza del nemico e sicuro; dato ordine alle compagnie di avanzare, mi recai nel villaggio incontrato da quegli abitanti che mi accolsero festevolmente e mi dissero che poche ore prima gli austriaci venuti il giorno avanti da Bollone in forza di 1.800 uomini con sei pezzi di artiglieria di montagna e 80 muli, eransi accampati ad Hano con l'intenzione di muovere su Idro, ma che tutto ad un tratto per avvisi ricevuti eransi pi\u00f9 che di fretta ritirati in Tirolo per la via di Moerna.\"\n\"Occupare per\u00f2 essi il monte Stino che sorpiomba ad Hano. Compresi allora che non avrei mai potuto tener Hano ove non avessi occupato lo Stino, spinsi un pelottone della 15.a compagnia a prendere possesso di quelle cime, tenendomi pronto a secondare il movimento col restante dei miei.\"\n\"Gli austriaci all'avvicinarsi dei nostri ripiegarono frettolosamente i loro posti avanzati, ed anzich\u00e9 contenderci le vette del monte scomparirono tutt'affatto nella direzione di Bondone.\"\n\"Intanto un fiero cannoneggiamento erasi fatto udire sulla nostra sinistra e precisamente sulla via che \u00e8 fra Rocca d'Anfo e il Caffaro; gli esploratori che avevo inviati a scoperta mi annunciavano la ritirata dei volontari, per cui stimai cosa prudente inviare un messo al colonnello brigadiere Clemente Corte, che la sera comandava l'attacco di sinistra per averne istruzioni, e temendo in pari tempo un attacco simultaneo dalle parti di Bondone e da quello di Moerna, vegliai la notte tenendomi pronto ad ogni evento.\"\n\"Ad un'ora circa della notte infatti, mi giunse dispaccio del signor colonnello brigadiere Clemente Corte che, dandomi notizia del combattimento avvenuto, del suo esito poco felice e della ferita del generale Garibaldi, mi dava ordine imperativo di ritirarmi potendo a Sal\u00f2 e non potendo ad Idro.\"\n\"Compresi che la posizione di Hano era assai compromessa, dopo quell'avviso, ed ordinai la ritirata ad Eno e Degagna, lasciando per\u00f2 una forte retroguardia come posto d'osservazione alla Tobia; dopo che corsi a Sal\u00f2 per chiedere allo Stato Maggiore Generale istruzioni, facendo comprendere in pari tempo che se la ritirata da Hano alla Tobia era cosa consigliata dalla prudenza, ritirarsi maggiormente sarebbe stato un lusso di precauzioni confinante colla timidezza.\"\n\"Il Sotto Capo di Stato Maggiore tenente colonnello Enrico Guastalla convenne pienamente nelle mie viste e mi ordin\u00f2 per iscritto di arrestarmi appunto colle mie due compagnie scaglionate fra Degagna, Eno e la Fobia. Cos\u00ec rimasi la giornata del 5 e del 6, spingendo pattuglie di ricognizione e portandomi personalmente ad Hano, che riordinai di occupare la mattina del 7, come mi indicava. Occupati tutti i posti di Monte Stino e monte Gazo, o Comione spinsi una ricognizione fino a Moerna nel Tirolo e mi decisi di occupare quel villaggio per l'indomani.\"\n\"Il villaggio di Moerna a differenza di quello di Hano mi presentava una posizione fortissima e completava siffattamente il mio sistema che non esitava a dare ordine di occupazione, telegrafandone per\u00f2 l'annuncio allo Stato Maggiore, a Lei, Ill.mo Signor Colonnello, ed al generale Garibaldi.\"\n\"Domenica 8 alle 4 ant. il capitano Bartolomeo Bezzi Castellini occupava infatti, colla 3.a compagnia, Moerna e recatomi io con lui chiamai tutti i Deputati, Sindaci della Valle Vestina, vale a dire dei villaggi di Moerna, Bolone, Armo, Persone e Turano, e dissi loro di essere venuto a prendere possesso della Valle in nome del Re d'Italia, cosa che venne accolta da quei bravi paesani con testimonianze di molta soddisfazione.\"\n\"Incoraggiato da questa accoglienza e da altre testimonianze che mi rassicuravano sull'eccellente spirito di quei buoni abitanti, un po' calunniati dai loro vicini, pensai di compiere l'occupazione della Valle Vestina collo spingermi sino a Magasa, cosa che feci il giorno 10, dopo di essermi assicurato, con pattuglie di esplorazione, che il villaggio era abbastanza bene situato per non permettere una sorpresa per parte degli austriaci che si diceva occupassero il monte Tombea.\"\n\"L'occupazione di Magasa, villaggio di cinquecento anime circa, \u00e8 stata la mia ultima operazione, perch\u00e9 un ordine superiore venutomi da lei mi ingiungeva di lasciare il comando del distaccamento al bravo capitano Bartolomeo Bezzi Castellini e di recarmi a Sal\u00f2 per mettermi a disposizione dello Stato Maggiore Generale.\"\n\"Obbedii non senza un po' di rincrescimento, perch\u00e9 erami balenato al pensiero la possibilit\u00e0 e anzi la facilit\u00e0 di prendere a rovescio il piccolo forte d'Ampola e di liberare con un colpo di mano la strada che conduce dal Caffaro in Val di Ledro e a Riva.\"\n\"Il capitano Bezzi-Castellini, che divide la mia opinione in proposito e a cui sorrideva il pensiero di essermi compagno in tal fatto, mi promise che avrebbe inviato degli esploratori sicuri per indagare la posizione del forte e per studiare il modo di avere col minimo danno dei nostri.\"\n\"Voglia, Illustrissimo Sig. Colonnello, bilanciare nella sua ben nota saggezza la probabilit\u00e0 del successo e io sar\u00f2 contento di aver se non altro coadiuvato a prepararlo.\"\n\"Per obbligo di giustizia devo segnalare alla di lei benemerenza il sempre lodato capitano Bezzi-Castellini, instancabile al servizio e perfetto militare, il luogotenente Finzi-Morelli della 15.a, i sottotenenti Salari e Magri della 3.a ed il giovinetto volontario Peroni, momentaneamente aggregato alla 3.a compagnia, il quale per due volte ardiva cimentarsi vestito in borghese ad esplorare i villaggi dove si riputava trovarsi il nemico. Il coraggio e l'intelligenza di lui lo rendono degno di considerazione e di avanzamento. Magasa, 11 luglio 1866. Il Maggiore Luigi Castellazzo\u201d \".\nL'arrivo a Magasa.\nLa mattina del 3 luglio, a Capovalle, il Castellazzo era stato ricevuto festosamente dal sindaco Giacomo Piccini, che facendosi premura di accogliere nei modi migliori le camicie rosse, and\u00f2 loro incontro a met\u00e0 strada, unitamente a tutti i componenti del consiglio, dispiegando lo stendardo comunale.\nLa stessa cosa accadde una settimana dopo, marted\u00ec 10 luglio, a Magasa, quando il capocomune Giovanni Mazza Tom\u00e0s avendo sentore dell'arrivo imminente dei volontari, sped\u00ec loro incontro, lungo la mulattiera che scendeva a Turano, il messo Antonio Mazza detto Migola che, a Plazes\u00f9, li accolse spettacolarmente con una spada in mano esclamando: \u201c\"Vi saluto o prodi guerrieri! Magasa vi aspetta!\u201d\" e di rimando il Castellazzo rivolgendosi ai suoi uomini rispose: \u201c\"Avete udito? Magasa ci aspetta: avanti!\" \u201d.\nLa colonna, tra i quali figuravano come guida il mugnaio Soncini di Capovalle e come conducenti dei muli i bollonesi Angelo Pio Tonoli e un certo Casal\u00ec, fu poi accolta in buone maniere all'ingresso del paese, sulla \u201cSpiaz\u00f6la\u201d, dal Mazza, dai consiglieri e dal parroco don Bertini Antonio Franca che sollecitato dal professor don Bartolomeo Venturini acconsent\u00ec, seppur controvoglia, a far pernottare una parte di garibaldini sul sagrato della chiesa. Il Tonoli, che era un veterano decorato combattente della seconda guerra di indipendenza, forse per convinzione politica ma pi\u00f9 probabilmente per non compromettersi con le autorit\u00e0, prefer\u00ec fuggire nel cuore della notte ritornandosene a Bollone senza le mule.\nI Magasini, al contrario dei propri rappresentanti comunali, accolsero con curiosit\u00e0 e freddezza, ma mai con ostilit\u00e0, i giovani volontari cos\u00ec come altrettanto fecero, cinquant'anni dopo, i loro discendenti nei confronti dei fanti e bersaglieri italiani che, nel maggio del 1915, percorsero festosamente le viuzze del paese facendo ironicamente esclamare a qualcuno: \u201cPrima di arrivare a Trento dovrete urinare molto di rosso!\u201d.\nL'esito della Battaglia di Monte Suello del 3 luglio rimase in ogni modo incerto per molte ore e il colonnello Clemente Corte, responsabile delle truppe operanti sul lago d'Idro, temendo un contrassalto della mezza brigata del colonnello Thour a Moerna ordin\u00f2 l'immediata ritirata di tutti reparti operanti nella Val Vestino e quella dei suoi uomini nella Rocca d'Anfo.\nObiettivo il Forte d'Ampola. L'arrivo del 2\u00ba Reggimento Volontari Italiani: da Magasa alla Valle di Ledro.\nGaribaldi occupata la Valle del Chiese dopo la Battaglia di Monte Suello e di Lodrone, si apprest\u00f2 a porre l'assedio del Forte d'Ampola. Per questa operazione di accerchiamento e attacco del forte d'Ampola si avvalse dell'aiuto del generale Ernesto Haug comandante della 1\u00aa brigata che comprendeva il 2\u00ba e il 7\u00ba reggimento.\nIl forte d'Ampola, definito dai garibaldini \u201cla chiave del Tirolo\u201d, sorgeva su una posizione dominante a 4\u00a0km da Storo, in una stretta gola a ridosso dell'ex fucina della famiglia Glisenti e del bivio stradale che divide la comunicazione da una parte verso la valle di Ledro, dall'altra nella valle di Lorina.\nFu edificato nel 1860, solido, in cemento armato, apparentemente sembrava ai pi\u00f9 degli osservatori imprendibile. Gli austriaci descrivendolo asserivano che \u201cconsisteva in due opere situate ai due lati della strada, il blockhaus e il tamburo, che collegate da mura merlate formavano un quadrilatero il cui cortile era coperto dai tiri diretti ma non dai colpi degli obici. Il sistema difensivo del forte era naturalmente rafforzato dalle alture che lo sovrastano da ambedue i lati.\nL'armamento consisteva solamente in due cannoni con granate da 7 libbre, piazzati a due feritoie e puntati sulla strada che conduce a Storo\u201d . La guarnigione era comandata dal tenente Anton von Preu del reggimento Sassonia e consisteva in soli 44 uomini di fanteria, 11 dei quali addetti alla conduzione dell'artiglieria. Il 12 luglio giunse di rinforzo una mezza compagnia di cacciatori tirolesi al comando del tenente Schindl che si dispose a protezione della piccola fortezza occupando il monte Gioel e dislocando sentinelle nella valle di Lorina e sulla strada verso Storo.\nIl progetto di Garibaldi prevedeva per il suo smantellamento un'azione frontale risalente da Storo affidata al 7\u00ba reggimento del colonnello palermitano Luigi La Porta, all'artiglieria del maggiore Orazio Dogliotti e una avvolgente proveniente dalla val Lorina, monte Bragone del Sole, passo del Tremalzo condotta dal 2\u00ba reggimento dello Spinazzi.\nIl 12 iniziavano i primi movimenti delle truppe con l'incarico di posizionarsi attorno all'obbiettivo predestinato. Il 7\u00ba reggimento, forte di 3000 uomini, al comando del generale Ernesto Haug e del colonnello La Porta, proveniente da Idro e con due pezzi di artiglieria al seguito, saliva in Valvestino con il compito di sorvegliare Moerna, Turano e Magasa. Dopo essersi assicurato del movimento del 2\u00ba reggimento da Gargnano verso la Valle predetta e quella di Ledro, procedeva speditamente da Hano, Moerna, Persone, Bocca di Valle e Bondone per Storo ove vi giunger\u00e0 il giorno 13.\nIntanto a Gargnano, sede del comando del 2\u00ba reggimento, giungeva il seguente ordine dal Quartier Generale di prepararsi alla partenza:\n1866 luglio 12, Sal\u00f2.\n\"\u201cQuesto Comando Generale ha disposto che il 10.o reggimento abbia a partire questa mattina da Vobarno per recarsi a Sal\u00f2 e proseguire fino a Gargnano per dare il cambio al 2.o reggimento a di lei ordini.\"\n\"Il Comandante del 10.o reggimento \u00e8 incaricato di rilevare i distaccamenti del 2.o che sono a Barbarano e Bogliaco, man mano che proceder\u00e0 nella marcia e di inviarli a Gargnano perch\u00e9 raggiungano il proprio corpo.\"\n\"Detti distaccamenti, per cura di questo Comando Generale hanno gi\u00e0 ricevuto avviso di tenersi pronti a ricevere il cambio. Non appena saranno rientrati detti distaccamenti, e rilevato per cura del 10.o quello di S. Faustino, la S.V. col 2.o reggimento si recher\u00e0, per la val Vestina, a Lemprato ed Idro, spingendo distaccamenti verso Hano, Moerna e Magasa e guardandosi sempre con molta attenzione sul fianco destro lungo la marcia.\"\n\"Ella prima di partire da Gargnano prender\u00e0 i concerti col Comandante del 10.o reggimento perch\u00e9 siano pure rilevati i distaccamenti di Piovere, Costa ed altri che avesse lungo quella linea, i quali poi dovranno raggiungere il Reggimento lungo la marcia stessa.\"\n\"Prender\u00e0 pure i concerti collo stesso Comandante del 10.o reggimento per stabilire col medesimo il servizio di sicurezza, perlustrazioni e comunicazioni col di lei reggimento per la val Vestina e val di Vesio.\"\n\"Intanto Ella potr\u00e0 subito disporre che i carri di codesto reggimento riuniti in convoglio debitamente scortato si rechino a Sal\u00f2 per proseguire per Vobarno, Vestone e Lavenone, dove Ella far\u00e0 pervenire ordini al Comandante il convoglio perch\u00e9 abbiano a raggiungere il Reggimento, potendo la sede del medesimo stabilirsi anche fino a nuovo ordine a Lavenone, se Ella lo creder\u00e0 conveniente.\"\n\"La si prega inoltre di dare subito ordine al Comandante della batteria del 5.o Artiglieria che trovasi a Gargnano di muovere immediatamente col relativo parco alla volta di Sal\u00f2, da dove proseguir\u00e0 per Vobarno, Vestone, Anfo ed oltre per raggiungere la propria Brigata. D'ordine. Per il Sotto Capo di Stato Maggiore. II maggiore Cristiano Lobbia\u201d\".\nPoche ore dopo questa disposizione di servizio, contraddittoria nei suoi contenuti poich\u00e9 sembrava inverosimilmente sconosciuto al Comando dei Volontari che tutta la Val Vestino era occupata dai suoi garibaldini da alcuni giorni, fu modificata con un altro ordine suggerito espressamente dallo stesso Generale nel quale si ordinava l'occupazione della val Lorina:\n1866 luglio 12. \"Sal\u00f2, Quartier Generale.\"\n\"\u201cAl Signor Comandante. Il 2\u00ba Reggimento Volontari, Gargnano. Facendo seguito al foglio in data d'oggi, N. 764, questo Comando Generale si pregia far conoscere a V. S. che dietro ordini precisi avuti dal generale Garibaldi, il di lei reggimento da val Vestina e tenendo le posizioni du Hano, Moerna, Magasa e Turano, dovr\u00e0 proseguire, ed occupare Val Lorina, mettendosi in comunicazione colle nostre truppe verso Caffaro e Storo, onde tagliare e prendere di fianco, se \u00e8 possibile, le forze nemiche che si ritirassero da Storo verso levante.\"\n\"Ella per\u00f2 non dovr\u00e0 compromettersi in combattimenti disuguali per posizione e per numero, ma agire sempre con molta astuzia, e solo risolutamente nel caso fosse sicuro dell'esito di fronte a forze inferiori.\"\n\"Ritenga ch'\u00e8 della massima importanza di tenere ferma l'occupazione di Val Lorina, e quindi una volta giuntovi Ella dovr\u00e0 difendere energicamente quella posizione.\"\n\"Ella dovr\u00e0 munirsi di guide pratiche dei luoghi; e nel caso ne difettasse mandi a domandarne ai nostri sulla sua sinistra, al Caffaro e a Storo.\"\n\"Far\u00e0 avere frequenti notizie, e la dislocazione delle sue truppe allo Stato Maggiore in Anfo, il quale ne avr\u00e0 bisogno per farle giungere ulteriori istruzioni.\"\n\"Come le si disse per telegramma, il di Lei reggimento dovr\u00e0 essere provveduto per due giorni di razioni viveri a secco, distribuite e portate dai soldati.\"\n\"Al quale proposito l'Aiutante Maggiore di codesto reggimento, che trovasi a Sal\u00f2 ha ricevuto le opportune istruzioni da questo Comando Generale per il prelevamento dei viveri stessi presso l'intendenza. Dal Caffaro sar\u00e0 poi ulteriormente provveduto verso Val Lorina, per cura dell'Intendenza, colla quale ad ogni modo Ella vorr\u00e0 intendersi a mezzo del commissario che trovasi presso il di Lei reggimento.\"\n\"Si assicuri che questo Stato Maggiore si preoccupa vivamente e prender\u00e0 i concerti coll'Intendenza Generale perch\u00e9 codesto reggimento non abbia a mancare di viveri. D'ordine. Il Sotto Capo di Stato Maggiore.Enrico Guastalla\u201d\".\nAlle prime luci dell'alba del 13 l'avanguardia del reggimento rappresentata dalla 6\u00aa, 9\u00aa, 11\u00aa, 13\u00aa, e 16\u00aa compagnia lasciava Gargnano e in fila indiana cominci\u00f2 ad avviarsi lentamente lungo la mulattiera che conduce al villaggio della Costa diretta alla volta di Magasa.\n\"\u201cIl 10.o Reggimento ci \u00e8 venuto a sostituire, siamo partiti, alle ore 5, dopo una difficile marcia ci portammo per Bocca di Paolone e Cadria, a Piano di Resto sopra Magasa\"\u201d scrive brevemente il maggiore Amos Ocari che guid\u00f2 in testa la colonna assieme al maggiore Numa Palazzini.\nA Cima Rest i garibaldini si accamparono nella zona ove ora sorge la chiesetta degli alpini e in quel luogo esatto vi costruirono, secondo i ricordi dei fratelli Giuseppe Per\u00f2l (1889-1955) e Giovanni Lingera Andreis (1874-1954) raccolti da mio padre Vito nel 1952, una capanna di pali e frasche. Inoltre i due fratelli asserirono pure che nei giorni successivi giunse a Magasa in ispezione il generale Vincenzo Giordano Orsini, comandante la 3\u00aa brigata Volontari.\nI volontari nella marcia di avvicinamento reclutarono obbligatoriamente come guide i giovani Viviano Andreis (1845-1922), padre dei predetti, che poi fugg\u00ec da Rest per le coste di Nempr\u00e9 raggiungendo i genitori in Cordeter, un certo Pace Ment\u00ec di Cadria e di lui non si ebbero pi\u00f9 notizie e, infine, Benedetto Demonti di Antonio di Aer di Tignale (1858-1932) che li segu\u00ec coraggiosamente fino in val di Ledro ove ebbe pure modo di conoscere personalmente Garibaldi riportandone un ricordo indimenticabile per tutta la sua vita.\nL'ingegner Tommaso Samuelli annot\u00f2 che l'arrivo del 10\u00ba reggimento del colonnello Corvi, cre\u00f2 tra la popolazione gargnanese un'impressione di maggior fiducia essendo pi\u00f9 preparato del precedente.\nUn altro contingente forte di quattro compagnie: 4^, 10^, 12^ e 16^, part\u00ec poche ore dopo ed era comandato personalmente dal colonnello Spinazzi che cos\u00ec riporta nel suo scritto:\n\"\u201c[\u2026] In seguito al succitato ordine 12 luglio, N. 785, dopo aver ceduto tutti i posti occupati dai miei, lungo il lago di Garda, al 10.o reggimento, la mattina del 13 luglio marciai su Costa, e per Val Vestina, il 14 su Turano, Moerna, Armo e Magasa, per entrare il giorno seguente in Valle Lorina. Sebbene il maggiore Castellazzo nel suo rapporto mi dicesse Magasa bene situata, trovai la cosa bene diversa. Magasa \u00e8 un paese situato in una fossa, dominato tutto attorno; ivi una truppa per quanto vigile servizio possa fare, non sar\u00e0 mai abbastanza sicura; in conseguenza non era prudente far sosta colla mia truppa in quel paese, tanto pi\u00f9 che essa aveva bisogno di riposo e di nutrimento anzich\u00e9 essere in gran parte impiegata. Per tali osservazioni, e per evitare qualsiasi sorpresa, condussi la mia truppa sul piano di Resta, che sovrasta tutto all'intorno e lascia agio con poche vedette di vegliare per ogni lato, ed a buona distanza di scoprire il pi\u00f9 piccolo movimento che fare potesse il nemico.\"\n\"Le posizioni di Hano e Stino sulla mia sinistra dalle informazioni del maggiore Castellazzo le sapevo sempre occupate dai miei, e a quella volta spedii altre due compagnie, la 4.a e la 16.a del mio reggimento con l'ordine di porsi a disposizione del Maggiore suddetto, perch\u00e9 potesse pi\u00f9 validamente spingersi innanzi e per Monte Spezza e l'Alpo stringere pi\u00f9 da vicino il forte di Ampola da quella parte, mentre io per Valle Lorina e Valle Michele, varcando l'una delle montagne che mettoni limite alle valli medesime l'avrei investito verso levante, studiandomi in pari tempo di padroneggiare la Valle di Ledro, l'unica via che aveva libera il nemico, sia per una pronta ritirata, ove fosse costretto ad abbandonare Ampola, sia per poter provvedere di vettovaglie il forte stesso\u201d\".\nIl diario del volontario Carlo Zanoia.\nL'ultimo reparto a lasciare le sponde del lago di Garda fu la 1\u00aa e 2\u00aa compagnia dei capitani Ettore Filippini e Tommaso Marani. In questa piccola colonna di 400 uomini militava anche il volontario bolognese Carlo Zanoia (morto a Torino dopo il 1919), impiegato ferroviario a Torino, che racconta nel suo diario quella dura esperienza maturata nel corso della campagna:\n\u201c 8 luglio Bogliaco. \"Avendo ieri qui trovato Ettore Filippini, gli ho manifestato il desiderio di arruolarmi nella sua compagnia vedendo che Franchi decide mai nulla. La scorsa notte, all'una antim.a Franchi e Consolini, con l'intenzione di accompagnarmi solamente un tratto di strada, essi pure sono venuti fin qui, ove ho trovato Maffei, sottotenente della 13\u00aa compagnia, 2\u00ba Reggimento. Mi volle con s\u00e9 a colazione e a pranzo.\"\n\"8 Id. Gargnano. Questa sera mi sono presentato a Filippini. Mi metter\u00e0 in forza sull'ordine del giorno di domani. Trovai qui Fontanelli (Caporal Maggiore) che mi ha colmato di gentilezze.\"\n13 Id. \"Accampamento di Costa. Suonata la sveglia alle 3 antimeridiane siamo partiti da Gargnano solamente alle 7. Dopo cinque ore di continua montagna si arriv\u00f2 qui, ma lasciando un quarto della compagnia indietro. Anch'io, in principio della marcia, credevo di non poter di molto proseguire. Ma, fattomi forte, ho superata la fatica e sono giunto coi primi. Marcia faticosissima, continuamente al sole.\"\n14 Id. \"Il letto per la scorsa notte per tutti noi, compreso il capitano Filippini, \u00e8 stato di poco fieno per terra. Si dorm\u00ec avvolti nella coperta da campo, sotto un bel cielo stellato. Per il mangiare, finora si pu\u00f2 dire di stare bene. Alla mattina pane e formaggio, dopo mezzogiorno brodo e carne. Andasse avanti sempre cos\u00ec! Per oggi pare che non si parta. Feci la bestialit\u00e0 di lasciare a Sal\u00f2 la mia sacca, con entro quel poco di biancheria, credendo di poter ancora fare una scappata in quel paese. Cos\u00ec ora mi trovo mancante del necessario, perfino di pezze per i piedi. Ieri, appena qui giunto, ho lavato in un fosso l'unico fazzoletto che tengo meco.\"\n15 Id. \"Accampamento di Magasa. Partiti all'alba da Costa, siamo arrivati a \u2026ove ci siamo fermati un'ora circa. Essendo ancora digiuni, abbiamo cominciato col dare assalto ad alberi di ciliegie, mentre i nostri capitani Marani e Filippini sono andati in cerca di farina per far polenta. E difatti, a loro spese, ne hanno comperata tanta per un polentino a bocca (siamo in 400 circa). A comitive di 5 o 6, siamo andati per il paese in cerca di calderone e secchie. Alla meglio abbiamo mangiato. Io feci la polenta per me ed altri due. Giunti qui dopo sette ore di ripidissima montagna, ci siamo tutti coricati sull'erba, ed io ho dormito un paio d'ore. Allo svegliarmi, mi trovai privo dell'ultimo fazzoletto che possedevo; l'avevo steso vicino a me perch\u00e9 asciugasse del sudore. Poi, in compagnia di sette compagni ci siamo costruita una capanna con pali e frasche. Fieno e coperte da campo per letto. Qui passeremo la notte. Sono le 9 pomeridiane. Solamente ora distribuiscono il rancio, che consiste in mezza gammella di brodo ed un pezzo di carne. Per cui il vitto d'oggi, poca polenta, una cinquantina di ciliegie (per averle mi sono arrampicato su per un albero altissimo) e questo rancio. Meno male che pur per questo giorno si \u00e8 mangiato. Chi sa se capiteranno giorni in cui non vi sar\u00e0 niente del tutto!\u201d.\"\nIl proclama di Garibaldi ai volontari.\nNella stessa giornata del 14, Garibaldi trasfer\u00ec il suo Quartier Generale da Darzo a Storo in casa di Francesco Cortella, ricco possidente locale, dove eman\u00f2 un proclama ai suoi volontari. Allo stesso modo fece il generale Ernesto Haug con i garibaldini della sua brigata.\n1866 luglio 18. \"Storo.\"\n\"\u201cAi Volontari Italiani. Passammo il confine vietato alla diplomazia, non segnato dalla natura: occupando il Trentino voi siete ancora in terra Italiana. A voi il conforto di rivendicarla a libert\u00e0, togliendo lo sbocco alla rapina dello straniero. Ma perch\u00e9 sia possibile l'alta missione, bisogna saper compiere non pochi doveri, ad affrontare non lievi sacrifici: Voi vorrete. Non vi fiaccheranno l'animo invitto, n\u00e9 le lunghe marce per questi dirupi, n\u00e9 i disagi, n\u00e9 le privazioni. Quelli che mi hanno seguito, accorrendo all'appello della patria, vennero, io spero, col deliberato proposito, non solo di combattere senza paura ma di soffrire senza lamento. I Volontari devono essere esempio.\"\n\"Non \u00e8 duopo quindi che io vi esorti a trattare con affetto queste buone popolazioni, che la tirannide Austriaca non seppe piegare mai colla minaccia, n\u00e9 corrompere. Esse accogliendovi oggi cos\u00ec festose attestano l'istinto della parentela e danno la pi\u00f9 eloquente smentita alla ignobile o premeditata calunnia di chi vorrebbe mettere in dubbio il loro patriottismo. Sentano immediatamente la gioja di essere libere, con quella di considerarvi fratelli.\"\n\"Io sono sicuro che nessuno di voi dimenticando questa mia raccomandazione, vorr\u00e0 macchiare l'onore italiano, colla brutalit\u00e0 di atti o di parole, che sono deliberato a punire inesorabilmente. Storo, li 18 luglio 1866. Giuseppe Garibaldi\u201d\".\nOrdini precisi per il tenente colonnello Pietro Spinazzi.\nOvunque era un movimento di truppe e di ordini che inseguivano i vari reparti dislocati nei punti pi\u00f9 lontani della Valle. Trascorsa da poco tempo la mezzanotte del 14, mentre il colonnello Pietro Spinazzi dall'accampamento di Cima Rest si apprestava a marciare in ricognizione verso la valle di Lorina scavalcando il monte Tombea e Caplone, alla testa della 10\u00aa e 12\u00aa compagnia, fu raggiunto dal seguente dispaccio del generale Enrico Guastalla che specificava il tragitto esatto da seguire per completare l'accerchiamento del forte, diverso da quello programmato dal colonnello:\n1866 luglio 15. \"Storo.\"\n\"Quartier Generale. \u201cCol suo movimento da Gargnano per Val Lorina, come le era stato ordinato, e con maggiore precisione col foglio N.o 785 del 12 corrente, nell'eseguirlo Ella si \u00e8 tenuto troppo alla sua sinistra, in guisa che, se il movimento non si corregge, manca lo scopo.\"\n\"Rimane sempre fermo che Ella debba entrare col reggimento in Val Lorina e coll'intendimento di collocarsi alle spalle del forte d'Ampola a levante. Per arrivarvi Ella proceder\u00e0 condotto dalle guide che le dirigo espressamente movendo da Bondone e radendo Monte Spezza, indi per Monte Bragone discendere in Val d\u2019Ampola alle spalle del forte.\"\n\"Ella deve avvertire che i nostri occupano Rocca Pagana e Monte Burrelli accennando a Tiarno di Sopra.\"\n\"Avverta pure ch'Ella deve guardarsi dalla parte di Monte Tremalzo, Monte Tavolo, e Monte Nota, posizioni che, secondo le informazioni avute, sarebbero occupate dagli Austriaci. \u00c8 per\u00f2 un'occupazione che non pu\u00f2 turbare la di lei marcia alle spalle d'Ampola, ogni qualvolta Ella, facendo fronte con una parte della sua gente a quelle posizioni stesse, agisca con l'altra con tutta la rapidit\u00e0 possibile sopra Ampola.\"\n\"Le guide sono fidate e praticissime dei luoghi; ad ogni modo ne tragga il maggiore giovamento possibile consultando le carte e facendo ricognizioni e conducendo seco altre guide che per avventura potesse trovare sui luoghi per cui passa.\"\n\"Le guide che le ho diretto, si dar\u00e0 premura di rinviarmele allo Stato Maggiore con tutte le indicazioni necessarie per stabilire con precisione la dislocazione del suo reggimento e la miglior via altres\u00ec per provvederlo di viveri in un punto fisso e conveniente. D'ordine. Il Sotto Capo di Stato Maggiore. Enrico Guastalla.\"\n\"N.B. Siccome il forte Ampola trovasi fortemente minacciato da tutte le parti si potrebbe essere portati a credere che nella notte la guarnigione tentasse di abbandonarlo. In questo caso Ella vigilando sempre e attentamente dovr\u00e0 farla prigioniera\u201d.\"\nL'ordine lasci\u00f2 molto perplesso lo Spinazzi che al riguardo scrive:\n\"\u201cNella mia marcia da Gargnano a Magasa non mi sono accorto di avere deviato neppure di un grado dalla via che mi era stata prescritta col dispaccio del 12 luglio n.o 785, di entrare cio\u00e8 in Val Vestina tenendo Moerna, Turano, e Magasa e proseguendo ad occupare la Valle Lorina. Come lo Stato Maggiore coll'altro suo dispaccio num. 871\u00a0mi osservava essermi tenuto nella mia marcia troppo a sinistra, e correggere quindi il movimento onde raggiungere lo scopo prefisso, al quale scopo mi indicava movere verso Bondone radendo Monte Spezza. Ma ci\u00f2 non era, perch\u00e9 Bondone \u00e8 posto a ponente di Magasa, quindi assai pi\u00f9 a sinistra.\"\n\"Da Magasa per entrare in Valle Lorina \u00e8 forza girare a levante di Monte Tombea in prossimit\u00e0 di Val Michele; Bondone all'incontro \u00e8 situato a ponente di quella montagna, poco discosto dal lago d'Idro [\u2026] Quindi a levante ed alla destra del Monte Tombea egli \u00e8 ch'io doveva marciare lasciando Magasa, lo che feci, non senza fare conoscere con mio dispaccio l'equivoco in cui era caduto lo Stato Maggiore, la qual cosa so che spiacque, e tanto, che taluno disse ch'io voleva fare la guerra per mio conto [\u2026] Mentre accadevano siffatti errori inqualificabili, come gi\u00e0 ebbi a dire, la mattina del 15 luglio, alle ore due, raccolta la mia truppa, dopo aver inviato un distaccamento su l'altissimo Tombea per coprirmi le spalle, entrai in valle di Campei, indi per la Bocca di Lorina, in Valle Cardenara e Valle Lorina\u201d.\"\nI garibaldini abbandonano Magasa e attraverso Vesio di Tremosine si dirigono nella Val di Ledro.\nPer uomini abituati alle comodit\u00e0 della pianura, non addestrati alle marce in montagna, o come scrive Cesare Abba: \"\u201cLa giovent\u00f9 poco aveva saggiato di palestre; l'alpinismo, il canottaggio, il ciclismo erano cose in parte o del tutto ignote; e per\u00f2 se forti erano gli animi, la resistenza dei corpi non era quale sarebbe adesso dove la necessit\u00e0 venisse\"\u201d , l'avvicinamento alla Valle di Lorina, scavalcando monti e profonde valli, fu assai impegnativo.\nIl capitano Osvaldo Bussi la racconta in questo modo: \"\u201c[\u2026] Noi tardammo a girare il forte di Ampola, ritardo che a noi fu con acerbe parole rimproverato, gli \u00e8 perch\u00e9 due giorni prima, cio\u00e8 il 15 luglio eravamo accampati a Magasa, e da Magasa per valicare il Monte Tombea, giusta l'avuta ingiunzione, eravamo condannati a fare dieci ore di marcia non mai interrotte su per scoscesi dirupi, a piedi scalzi, e senza che per tanto i nostri soldati avessero nel sacco un sol pezzo di pane onde sfamarsi, n\u00e9 ci fosse possibile di rinvenire lungo il cammino un po' di acqua per il disseccare le nostre fauci arse dal sole; e quando finalmente si giunse alle bocche di Lorina, che ancora sono discoste sei ore di marcia da Tiarno, luogo di nostra destinazione, non vi trovando viveri di sorta alcuna, piuttosto che esporci ad affrontar digiuni e affranti dalla fatica il nemico, cambiammo direzione e scendemmo a Vesio per ristorare prima le esauste nostre forze.\"\n\"E questo fu savio consiglio, mentre fra quei terrazzani abbiamo trovato la pi\u00f9 larga ospitalit\u00e0, e cos\u00ec potemmo riposarci, mangiare e poi rattoppare alla meglio le scarpe dei nostri soldati, e provvedere pur anco i pi\u00f9 laceri di essi di qualche coperta, oggetto di prima necessit\u00e0 per quei luoghi soggetti a piogge frequenti e abbondantissime\u201d\".\nAnche il tenente Virgilio Estival faceva parte della colonna e nelle sue memorie condivide pienamente, con queste parole, i disagi sopra descritti dal collega Bussi:\n\"\u201c[\u2026] Sempre nelle montagne, in mezzo alle quali doveasi manovrare su aridi e pericolosi sentieri, in cui spesso precipitarono i muli che seguivano i distaccamenti; i volontari sopportarono con indifferenza le pi\u00f9 disastrose marce che possa fare un'armata per raggiungere il nemico. Spesse volte, anco questi sentieri venivano a mancare, e allora, non eranvi altri mezzi per giunger alla cima di quei monti, che di arrampicarsi ai sassi, alle piante, cercare infine un punto d'appoggio onde eseguire queste ascensioni, le quali provocavano i motteggi dei giovani volontari.\"\n\"Alcune volte, la forza abbandonava qualcheduno di quegli uomini, e per un poco egli rotolava come un sasso, fino a tanto che un compagno lo fermasse nella sua troppo ripida discesa; allora un immenso e fragoroso scoppio di riso accoglieva quel mal capitato soldato, il quale, rialzandosi, coperto di contusioni, ricominciava a salire penosamente la montagna, ch'egli malediceva assai prima di giunger alla di lei estremit\u00e0 [\u2026] Ma se pericolose erano queste ascensioni, le discese lo erano ancor maggiormente; e, allora, bene spesso dei volontari, per evitare di essere affascinati dall'altezza dell'abisso in cui doveano scendere, e per non perder l'equilibrio, che non era sempre possibile di conservare sui vertiginosi pendii di quelle montagne, sedevansi tranquillamente e si lasciavano sdrucciolare cos\u00ec fino al fondo della vallata, in mezzo alle risa ed agli applausi dei compagni; \u00e8 vero che i calzoni soffrivano un tantino, ma era per la patria, dicevano i volontari, e avanti\u201d\".\nGiunto di prima mattina alla malga di Lorina di Tremosine, il colonnello Spinazzi invece di eseguire i pressanti ordini del suo Stato Maggiore, penetrando nella valle e ponendosi cos\u00ec alle spalle del forte, improvvisamente cambi\u00f2 tragitto. Adducendo motivi legati alla mancanza di rifornimenti di viveri, alla stanchezza della truppa e alla presenza di reparti nemici sulle alture del monte Tremalzo, devi\u00f2 la sua colonna pi\u00f9 a sud nella valle di San Michele riparando in territorio tremosinese ove raggiunse le tre compagnie del capitano Luciano Mereu. Il 18 luglio il Reggimento si scontrer\u00e0 con gli austriaci nella sanguinosa Battaglia di Pieve di Ledro.\nRacconta nuovamente il volontario Zanoia.\nIl volontario Carlo Zanoia che faceva parte della colonna, assieme al veronese Antonio Fagiuoli, che trover\u00e0 la morte tre giorni dopo, il 18 luglio, a Pieve di Ledro, scrive al riguardo dei fatti accaduti in quella giornata:\n\u201c17 Id. \"Accampamento di Vesio. La marcia del 13 a confronto di quella di ieri, si pu\u00f2 chiamare una passeggiata. Alle 3 \u00e8 suonata la sveglia, ed alle 4 siamo partiti da Magasa, abbiamo asceso e disceso il monte cos\u00ec detto dell'Orina. Cos\u00ec dal Tirolo siamo ritornati nella provincia bresciana, ove, con met\u00e0 della mia compagnia, si and\u00f2 fra il monte Lanino ed il monte Tavolo (cos\u00ec dicono), a mezzo miglio di distanza dagli austriaci, vicino a Tremosine. Quando abbiamo fatto l'alt, era circa mezzogiorno, e ci fermammo sino alle 3. Intanto, poich\u00e9 si era mangiato soltanto una galletta, abbiamo fatto la polenta per tutti con farina trovata in un cascinale. La distribuzione fu di una fetta per bocca, con un pezzettino di formaggio. Indi, per un contrordine, ritornammo indietro, e, passando un altro monte altissimo come il primo, siamo giunti qui alle 10 di sera. \u00c8 stato subito distribuito un pane e, ad un'ora dopo mezzanotte, una gamella di brodo e carne.\"\n\"Dunque, ieri abbiamo marciato dalle 4 antimeridiane alle 10 pomeridiane, con 3 ore circa di fermata; 15 ore di cammino in montagna per strade impraticabili. In mezzo alle gole di quei monti, ove non batteva il sole, era un freddo grandissimo, al punto che sulla prima montagna ho mangiato ieri un pugno di neve\".\n\"Nel reggimento v'\u00e8 malumore generale perch\u00e9 il colonnello (Pietro Spinazzi) ci fa compiere marce lunghissime senza risultato; anzi quando ieri si era vicino al nemico, mand\u00f2 l'ordine di retrocedere.\"\n\"Ogni cascina che si trovava lungo la marcia si entrava a ber latte. Ebbi scorticate due dita dei piedi essendosi rotti i calzini. Ci\u00f2 mi rese penosissima la marcia, specialmente nelle discese. Per di pi\u00f9, oggi, mi \u00e8 spuntato un foruncolo nella parte posteriore del piede destro. Avendolo mostrato al Dottore, mi consigli\u00f2 di andare all'ospitale, perch\u00e9, dice, non mi sar\u00e0 possibile marciare pi\u00f9 oltre. Ma io per\u00f2 non ci voglio andare, perch\u00e9 forse questa notte si partir\u00e0, e domani facilmente troveremo gli austriaci\u201d\".\nConclusione.\nNel 1866 in Valvestino non si combatt\u00e9 nessuna battaglia, ma per oltre un mese austriaci e italiani vi scorrazzarono in lungo e in largo. La popolazione preoccupata pag\u00f2 a caro prezzo questa presenza \"non voluta\" con la fornitura ai militari, a proprie spese, di alimenti ed altri generi di prima necessit\u00e0. Al termine della guerra, la Valvestino pass\u00f2 all'Italia, mentre Magasa rimase sotto l'Impero austro-ungarico fino alla prima guerra mondiale."}
{"id": "1563354", "revid": "767487", "url": "https://it.wikipedia.org/wiki?curid=1563354", "title": "7/8 - Sette ottavi", "text": "7/8 - Sette ottavi \u00e8 un film drammatico del 2007, diretto da Stefano Landini.\nTrama.\nUn film che racconta la censura, l'ostracismo e la diffidenza che circondavano i musicisti e gli attori del mondo del jazz in Italia durante l'epoca fascista. I musicisti sono oggetto di un inspiegabile desiderio di discriminazione e sete di vendetta divenendo un capro espiatorio tanto irrazionale quanto assurdo: alla fine vengono condannati a causa di un clamoroso errore giudiziario, che evidenza un atteggiamento repressivo tipico dell'epoca. "}
{"id": "1563356", "revid": "634034", "url": "https://it.wikipedia.org/wiki?curid=1563356", "title": "Consulente Tecnico d'Ufficio", "text": ""}
{"id": "1563357", "revid": "1573940", "url": "https://it.wikipedia.org/wiki?curid=1563357", "title": "Costantino Garraffa", "text": "Biografia.\nNel 2001, diventa Senatore della Repubblica della XIV Legislatura ed aderisce al gruppo parlamentare dei Democratici di Sinistra.\nIl 2006 lo vede nuovamente Senatore: viene infatti eletto nella Circoscrizione Sicilia nella lista dei DS.\nAlle elezioni politiche del 2008 viene confermato al Senato della Repubblica nella lista del Partito Democratico nella Circoscrizione Sicilia.\n\u00c8 stato Presidente dell'Associazione antiracket \"SOS Impresa\" di Palermo."}
{"id": "1563361", "revid": "117796092", "url": "https://it.wikipedia.org/wiki?curid=1563361", "title": "Michelangelo Schipa", "text": "Fu uno dei firmatari del manifesto degli intellettuali antifascisti redatto nel 1925 da Benedetto Croce.\nBiografia.\nLaureatosi presso la Regia Universit\u00e0 di Napoli nel 1877, Michelangelo Schipa insegn\u00f2 storia in diversi licei a Napoli, Salerno e Maddaloni, tra cui la prestigiosa Scuola Militare Nunziatella (1889). Docente titolare di Storia e Geografia presso il Regio Istituto Tecnico e Nautico Giovan Battista Della Porta (1899-1900) di Napoli, poi libero docente di storia moderna dal 1890, torn\u00f2 all'Universit\u00e0 di Napoli per insegnare dapprima geografia e in seguito per reggere la cattedra di storia moderna, che tenne fino al 1929.\nSi occup\u00f2 prevalentemente di storia del Mezzogiorno d'Italia, segnalandosi in particolare per la felice traduzione del testo di Ferdinand Hirsch su \"Il ducato di Benevento sino alla caduta del regno longobardo: contributo alla storia dell'Italia meridionale nel medio evo\" (ed. Roux, Torino 1890). I suoi studi pi\u00f9 conosciuti hanno riguardato le principali vicende della storia del Regno di Napoli e, all'interno di essa, fra l'altro, la vita e le opere di Masaniello.\nPartecip\u00f2 attivamente, con gli amici Giuseppe de Blasiis e Bartolommeo Capasso, alle iniziative intraprese dalla Societ\u00e0 napoletana di storia patria, di cui fu lungamente socio. Fu tra i fondatori, nel 1892, della nota rivista di topografia e arte napoletana Napoli nobilissima. Insieme a Benedetto Croce e ad altri intellettuali napoletani fond\u00f2 la Societ\u00e0 dei Nove Musi.\nNel 1924, in occasione del settimo centenario dell'ateneo \"Federico II\" scrisse, insieme a Francesco Torraca, Gennaro Maria Monti, Riccardo Filangieri di Candida, Nino Cortese, Alfredo Zazo e Luigi Russo, la \"Storia della Universit\u00e0 di Napoli\", pubblicata per l'editore Ricciardi.\nSocio dell'Accademia Nazionale dei Lincei dal 1926, tra i suoi allievi vi furono Aurelio Marena, Ernesto Pontieri, Ruggero Moscati, Walter Maturi e Leopoldo Cassese."}
{"id": "1563371", "revid": "599013", "url": "https://it.wikipedia.org/wiki?curid=1563371", "title": "Martin Lejsal", "text": "Carriera.\nInizia la carriera in patria nel Tescoma Zl\u00edn, per poi passare nel 2001 alla in Italia, dove rimane per due stagioni e mezzo (1 di B e 1 e mezzo di A) come secondo portiere, con un intermezzo in patria allo Slovan Liberec.\nNella stagione 2004-2005 \u00e8 secondo al in serie B, dove colleziona 10 presenze, ma viene coinvolto nel caso Genoa dell'estate successiva e squalificato per 6 mesi. La stagione successiva \u00e8 al Padova, ma passa successivamente al Brno in patria. Nell'estate 2009 si trasferisce nel campionato olandese per giocare nell'Heerenveen. Dopo una sola stagione in Olanda torna fra le file del Brno"}
{"id": "1563373", "revid": "1745361", "url": "https://it.wikipedia.org/wiki?curid=1563373", "title": "Hothbrodd", "text": "Hothbrodd (\"Hodbrod\", \"H\u00f6ddbrodd\") fu un eroe leggendario della mitologia norrena; i dettagli della sua vita compaiono in diverse fonti.\nNelle leggende dell'Ylfing Helgi Hundingsbane, Hothbrodd era figlio di re Granmar di S\u00f6dermanland e fu ucciso da Helgi.\nIl \"Chronicon Lethrense\" e gli \"Annales Lundenses\" raccontano di un certo Hother re dei Sassoni e figlio di Hodbrod, che Helghe aveva ucciso per ottenere l'intera Danimarca. Hother uccise prima Balder figlio di Othen in battaglia e poi cacci\u00f2 Othen e Thor; infine, Both figlio di Othen uccise Hother. Hother, Balder, Othen e Thor erano considerati erroneamente d\u00e8i; vi era l'ipotesi infatti che Other corrispondesse ad Odino.\nNelle \"Gesta Danorum\", Saxo Grammaticus ha fuso l'Helgi Hundingsbane degli Ylfingar con il re danese Helgi degli Skj\u00f6ldungar. Inoltre ha reso Hothbrodd un re svedese, padre di H\u00f6der e Adils.\nNello \"Hversu Noregr bygg\u00f0ist\", H\u00f6ddbrodd (\"H\u01ebdbroddr\") era figlio di un certo H\u00f6d. Il nome H\u00f6d \u00e8 anche quello del figlio dell'uccisore del dio Baldr in altre storie; inoltre, mentre l'H\u00f6d dello \"Hversu\" \u00e8 padre di H\u00f6ddbrodd, nelle \"Gesta Danorum\" (Libro 3) H\u00f8therus, l'uccisore di Balderus, \u00e8 il figlio di un certo Hothbrodus o Hothbroddus."}
{"id": "1563376", "revid": "125703480", "url": "https://it.wikipedia.org/wiki?curid=1563376", "title": "Aidan Gillen", "text": "Biografia.\nAidan Gillen ha debuttato in Irlanda come attore teatrale, ma ha raggiunto la popolarit\u00e0 come protagonista dei telefilm \"Queer as Folk\" e \"The Wire\". Dal 2010 al 2011 ha lavorato nella serie televisiva irlandese \"Love/Hate\", nel ruolo di John Boy. Ha inoltre collaborato come protagonista nel video musicale \"Ekki M\u00f9kk\" del gruppo islandese Sigur R\u00f3s e nel video \"A hero's death\" del gruppo irlandese Fontaines D.C..\nDal 2011 al 2017 \u00e8 comparso nella serie televisiva HBO \"Il Trono di Spade\" nel ruolo di Petyr Baelish. Nel 2015 ha affiancato il collega Tom Vaughan-Lawlor con cui ha precedentemente lavorato in \"Love/Hate\" e nella miniserie irlandese \"Charlie\". In seguito ha interpretato Janson nel film \"Maze Runner - La fuga\". Nel settembre 2017 20th Century Fox, New Regency e GK Films annunciano il suo ingresso nel cast di \"Bohemian Rhapsody\", il film della rockband Queen, diretto da Bryan Singer e Dexter Fletcher.\n\u00c8 stato sposato dal 2001 al 2014 con Olivia O'Flanagan, da cui ha avuto due figli. \nDal 2014 ha una relazione con Camille O'Sullivan. "}
{"id": "1563378", "revid": "114325", "url": "https://it.wikipedia.org/wiki?curid=1563378", "title": "Hodbrod", "text": ""}
{"id": "1563380", "revid": "114325", "url": "https://it.wikipedia.org/wiki?curid=1563380", "title": "H\u00f6ddbrodd", "text": ""}
{"id": "1563381", "revid": "1428919", "url": "https://it.wikipedia.org/wiki?curid=1563381", "title": "Claude de Taillemont", "text": "Autore di vari sonetti e poemi caratterizzati dall'uso di un francese complesso ed ermetico. Frequentatore dei salotti di Louise Lab\u00e9 e Cl\u00e9ment Marot, \u00e8 fortemente influenzato dalla cultura italiana, cui si sente profondamente legato. \nRimasto orfano del padre mercante in et\u00e0 giovanile, l'autore veniva da una numerosa famiglia della nobilt\u00e0 lionese (\u00e9chevin de Lyon) di origine assai antica e che vantava parentela con gli stessi Reali di Francia. Negli archivi lionesi vi sono evidenze di intensi contatti tra i Taillemont di Lione ed il Regno di Napoli e la Provenza. La scomparsa dell'autore resta avvolta dal mistero.\nOpere.\nSembra possa essergli attribuito in parte anche lo scritto: \"les Escriz de divers Po\u00ebtes \u00e0 la louenge de Lou\u00efze Lab\u00e9 Lionnoize\"; tuttavia talun letterato sostiene che la poetessa Louise Lab\u00e9 sia, in realt\u00e0, un'invenzione letteraria di Taillemont e Maurice Sc\u00e8ve.\nPensiero e politica.\nL'autore \u00e8 dagli studiosi definito come appartenente alla corrente filosofica neoplatonica. Di cultura cristiana, aperto alla Riforma, assume posizioni progressiste in campo sociale e politico, esprimendo solidariet\u00e0 alle donne, ai limiti del sostegno all'emancipazione femminile, e critiche nei confronti della ricca borghesia dell'epoca.\nPartecip\u00f2 alla riforma ortografica e fu vicino e apparentato alla famiglia di Luxembourg de Gabiano, di origine italiana, tipografo e diffusore di tecniche di stampa venete, titolare della societ\u00e0 \"grande compagnie de librairies\", all'epoca principale societ\u00e0 editrice di Lione.\nCritica.\nIl musicista francese G\u00e9rard Pesson \u00e8 autore di un concerto per pianoforte ed orchestra da camera intitolato \"Les Chants Fa\u00ebz\" ispirato all'opera di Taillemont, il cui titolo significa \"canto abitato dalle fate\", con variazione da \"campi\" (\"champs\") a \"canti\".&lt;br&gt;\nLa musica non \u00e8 una trascrizione del libro, ma piuttosto ne imita la forma e le procedure narrative."}
{"id": "1563383", "revid": "114325", "url": "https://it.wikipedia.org/wiki?curid=1563383", "title": "Hoddbrodd", "text": ""}
{"id": "1563386", "revid": "1543377", "url": "https://it.wikipedia.org/wiki?curid=1563386", "title": "Ratania (medicinale)", "text": "La ratania \u00e8 un rimedio erboristico che consiste nella radice essiccata di due specie di \"Krameria\", \"Krameria lappacea\" e \"Krameria argentea\".\nPropriet\u00e0 farmacologiche.\nLa ratania contiene tannini condensati catechinici e acidi tanninici. La radice di ratania ha propriet\u00e0 astringenti dovute ai tannini. Si usa esternamente sotto forma di pomata nelle ragadi anali e mammarie.\nGli indios peruviani solevano usare, per la cura e l'igiene della bocca, la radice della ratania. \u00c8 utile per mitigare le infiammazioni della bocca e della faringe e per rinforzare le gengive. Si consiglia di effettuare sciacqui con il filtrato del decotto."}
{"id": "1563393", "revid": "1400228", "url": "https://it.wikipedia.org/wiki?curid=1563393", "title": "Fairy Cube", "text": " \u00e8 una serie manga creata da Kaori Yuki, pubblicato in Giappone da Hakusensha e serializzato per la prima volta sulla rivista \"Hana to Yume\" nel febbraio del 2005. \u00c8 apparso in Italia nel 2007, distribuito dalla Panini Comics.\nTrama.\nIan non \u00e8 un ragazzo come gli altri: fin da piccolo ha la capacit\u00e0 di vedere le fate, inoltre solo lui pu\u00f2 vedere il suo \"doppio\" che lui ha battezzato Tokage perch\u00e9 i suoi occhi rossi e i capelli verdi gli ricordano una lucertola. Ian \u00e8 emarginato, tutti lo prendono in giro e lo maltrattano perch\u00e9 lo ritengono un bugiardo. L'unica persona che gli si \u00e8 mai avvicinata \u00e8 Rin, una ragazza sua amica d'infanzia, a cui Ian aveva mostrato le fate, perci\u00f2 lei gli crede. La vita gi\u00e0 difficile dei due ragazzi si complica quando iniziano a verificarsi misteriosi delitti soprannominati \"omicidi delle fate\" perch\u00e9 sotto ad ogni cadavere si forma una pozza di sangue a forma di ali. Ian forse ha capito chi \u00e8 il misterioso assassino, e insieme a Rin cercher\u00e0 di smascherarlo."}
{"id": "1563400", "revid": "45927", "url": "https://it.wikipedia.org/wiki?curid=1563400", "title": "Calcolo della radice quadrata", "text": ""}
{"id": "1563404", "revid": "729019", "url": "https://it.wikipedia.org/wiki?curid=1563404", "title": "Stazione di Corbetta-Santo Stefano Ticino", "text": "La stazione di Corbetta-Santo Stefano Ticino \u00e8 una fermata ferroviaria posta sulla linea Torino-Milano. \u00c8 ubicata sul territorio di Santo Stefano Ticino ed attraversata dalla Via Dante Alighieri che conduce dal comune di Santo Stefano Ticino a quello attiguo di Corbetta, nella zona ovest di Milano.\nLa nomenclatura dell'impianto \u00e8 stata determinata dall'importanza riconosciuta a Corbetta rispetto alla posizione geografica dello stesso.\nStoria.\nLa fermata di Corbetta-Santo Stefano Ticino venne attivata il 7 gennaio 1936.\nStrutture e impianti.\nSi tratta di una fermata di superficie, il cui piazzale \u00e8 composto da due binari. Il binario 1 \u00e8 utilizzato dai treni in direzione Milano, mentre il 2 da quelli verso Novara.\n\u00c8 servita da due parcheggi, entrambi nel territorio di Santo Stefano Ticino, uno a nord e l'altro a sud dei binari.\nSono presenti un sottopasso pedonale a servizio dell'utenza, un bar-rivendita biglietti e una sala d'attesa riscaldata nel fabbricato viaggiatori.\nSituato nei pressi della stazione, era presente un attraversamento carrabile dei binari, sostituito nel 2018 con un sottopassaggio posto poco pi\u00f9 ad ovest dell'impianto.\nMovimento.\nLa fermata \u00e8 servita dai treni del servizio ferroviario suburbano di Milano, linea S6 (Novara-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con Regione Lombardia.\nNelle ore di punta mattiniere dei pendolari effettuano fermata nella stazione di Corbetta-Santo Stefano anche alcuni treni regionali con destinazione Milano Porta Garibaldi. "}
{"id": "1563413", "revid": "574302", "url": "https://it.wikipedia.org/wiki?curid=1563413", "title": "National Board of Review", "text": "Il National Board of Review of Motion Pictures (pi\u00f9 comunemente \"National Board of Review\", abbreviato in \"NBR\") \u00e8 un'organizzazione no profit newyorkese dedicata al cinema inteso sia come arte che come intrattenimento, alla celebrazione dell'eccellenza artistica e al sostegno della libert\u00e0 d'espressione nei film. Non ha alcun legame commerciale con l'industria cinematografica.\nI membri, che comprendono insegnanti, studenti, storici, professionisti dell'industria cinematografica, cinefili nel senso pi\u00f9 ampio del termine, vedono e valutano ogni anno quasi trecento film. Spesso le visioni sono seguite da dibattiti approfonditi con registi, attori, produttori e sceneggiatori. A fine anno attraverso apposite schede di votazione determinano i vincitori dei premi annuali.\nStoria.\nFu fondato a New York nel 1909, in segno di protesta contro il sindaco della citt\u00e0 George B. McClellan, Jr. che alla vigilia di Natale del 1908 aveva revocato le licenze per la proiezione di film, nella convinzione che il nuovo mezzo espressivo degradasse i costumi morali della comunit\u00e0. Per affermare il diritto costituzionale alla libert\u00e0 d'espressione, i proprietari dei cinematografi, guidati da Marcus Loew, insieme ai distributori (Edison, Biograph, Pathe and Gaumont) e a John Collier del People's Institute della Cooper Union fondarono il New York Board of Motion Picture Censorship, il cui nome fu presto modificato in quello attuale per evitare il senso negativo associato alla parola \"censura\". L'obiettivo era di appoggiare i film di valore e sostenere la nuova arte.\nNello sforzo di evitare la censura di Stato, il National Board divenne una sorta di passaggio obbligato, non ufficiale, per i nuovi film. Dal 1916 fino agli anni cinquanta centinaia di film apposero nei titoli di testa la scritta \"Passed by the National Board of Review\" (\"approvato dal National Board of Review\"), che divenne un motivo di fiducia per il pubblico.\nPubblicazioni.\nNel corso degli anni si \u00e8 guadagnato stima e riconoscimento internazionale grazie alle proprie pubblicazioni specialistiche: \"Film Program\" (1917-1926), \"Exceptional Photoplays\" (1920-1925), \"Photoplay Guide to Better Movies\" (1924-1926), \"National Board of Review Magazine\" (1926-1942), \"New Movies\" (1942-1949) e \"Films in Review\" (dal 1950).\nNational Board of Review of Motion Pictures Awards.\nFin dal 1929 il National Board of Review sceglie ogni anno i migliori film in lingua inglese e i migliori film stranieri e rimane tuttora la prima associazione di critica cinematografica ad annunciare i propri premi annuali (nel mese di dicembre, quindi alla fine dell'anno preso in esame e non nel corso del successivo, come abituale per premi di questo genere). \nFino al 1944 sono stati premiati solo i migliori film e, episodicamente, i migliori documentari ed i migliori film stranieri. Dal 1945 sono state aggiunte nuove categorie e premiati anche registi ed attori. Ulteriori premi sono stati aggiunti a partire dagli anni novanta. Oltre al premio alla carriera, episodicamente vengono assegnati anche premi alla carriera in specifici settori (direzione della fotografia, composizione musicale, produzione).\nPremi attuali.\nAttualmente si assegnano i seguenti riconoscimenti:"}
{"id": "1563414", "revid": "1305772", "url": "https://it.wikipedia.org/wiki?curid=1563414", "title": "Rocchetto (filo)", "text": "Un rocchetto \u00e8 un supporto su cui si avvolge il filo che permette di svolgerlo in maniera ordinata. Fa parte di congegni, come la macchina per cucire o il mulinello della canna da pesca, dove il filo deve srotolarsi con regolarit\u00e0.\nStruttura.\n\u00c8 costituito da un'anima cilindrica e da due ali poste alle due estremit\u00e0 dell'anima. L'anima \u00e8 cava per permettere di infilare il rocchetto su un supporto dove pu\u00f2 girare liberamente per permettere al filo di srotolarsi. La funzione delle ali, due dischi, \u00e8 di contenere il filo impedendogli di cadere lateralmente e di ingarbugliarsi. Pu\u00f2 essere costruito con metallo, legno, cartone, plastica o con la combinazione di pi\u00f9 materiali, sovente uno per l'anima e un altro per le ali.\nPresente fin dall'antichit\u00e0 lo possiamo vedere rappresentato negli affreschi Egizi o romani e sui vasi Greci.\nIndustria tessile.\nCome supporto del filato faceva parte di macchinari per la filatura, come il filatoio ad alette, e per la tessitura come la cantra. Oggi viene sostituito da formati pi\u00f9 moderni come le rocche o le spolette.\nFusello.\nUn tipo particolare di rocchetto \u00e8 il fusello. I fuselli sono usati con il tombolo per la produzione di merletti pregiati."}
{"id": "1563417", "revid": "938", "url": "https://it.wikipedia.org/wiki?curid=1563417", "title": "L'Aube nouvelle", "text": "L'Aube Nouvelle \u00e8 l'inno nazionale del Benin. \u00c8 stato scritto e composto da Gilbert J\u00e9an Dagnon ed adottato come inno ufficiale dopo l'indipendenza nel 1960.\nIl testo (in francese).\nJadis \u00e0 son appel, nos a\u00efeux sans faiblesse, \nOnt su avec courage, ardeur, pleins d'all\u00e9gresse\nLivrer au prix du sang des combats \u00e9clatants.\nAccourez vous aussi, b\u00e2tisseurs du pr\u00e9sent,\nPlus forts dans l'unit\u00e9, chaqu'jour \u00e0 la t\u00e2che,\nPour la post\u00e9rit\u00e9, construisez sans rel\u00e2che.\nCHORUS\nEnfants du B\u00e9nin, debout!\nLa libert\u00e9 d'un cri sonore\nChante aux premiers feux de l'aurore;\nEnfants du B\u00e9nin, debout!\nQuand partout souffle un vent de col\u00e8re et de haine.\nB\u00e9ninois, sois fier, et d'une \u00e2me sereine,\nConfiant dans l'avenir, regarde ton drapeau!\nDans le vert tu liras l'espor du renouveau,\nDe tes a\u00efeux le rouge \u00e9voque le courage;\nDes plus riches tr\u00e9sors le jaune est le pr\u00e9sage.\nCHORUS\nTes monts ensoleill\u00e9s, tes palmiers, ta verdure,\nCher B\u00e9nin, partout font ta vive parure.\nTon sol offre \u00e0 chacun la richesse des fruits.\nB\u00e9nin, d\u00e9sormais que tes fils tous unis\nD'un fraternel \u00e9lan partagent l'esp\u00e9rance\nDe te voir \u00e0 jamais heureux dans l'abondance.\nCHORUS"}
{"id": "1563419", "revid": "1186766", "url": "https://it.wikipedia.org/wiki?curid=1563419", "title": "Aiuto pubblico allo sviluppo", "text": "Per aiuto pubblico allo sviluppo (APS) si intendono i contributi prevalentemente di tipo economico, forniti a comunit\u00e0 o Paesi per conseguire un obiettivo di sviluppo, aspirando a creare crescita economica sostenibile di lungo termine: pertanto beneficiari degli APS sono i Paesi in via di sviluppo che rientrano nella parte I della lista DAC\nBisogna distinguere i \"doni\" (trasferimenti finanziari al 100% gratuiti) dai \"crediti di aiuto\". \nLa terminologia di aiuto pubblico allo sviluppo (APS, ODA in inglese) \u00e8 stata coniata dal DAC, Comitato per l'aiuto allo sviluppo, forum di 23 donors bilaterali, tavolo contabile dell'Organizzazione per la cooperazione e lo sviluppo economico (OCSE). \nI \"crediti di aiuto\" hanno alcune caratteristiche peculiari: \nL'attributo \"pubblici\" si riferisce alla possibilit\u00e0 di classificare l'importo della donazione o del credito nelle risorse iscritte nel bilancio dello Stato nazionale o sub nazionale del donatore. \nSi classificano come \"allo sviluppo\" in quanto perseguono finalit\u00e0 di sviluppo economico e non includono trasferimenti di risorse a incondizionata disposizione del Paese beneficiario. \nTassativamente esclusi da tale catalogazione sono gli aiuti militari. \nEssendo vincolati al miglioramento delle condizioni di vita di lungo periodo, il trasferimento delle risorse finanziarie pu\u00f2 avvenire mediante:\nGli APS tuttavia non sono da confondere con le donazioni o i progetti delle Organizzazioni non governative."}
{"id": "1563420", "revid": "123489970", "url": "https://it.wikipedia.org/wiki?curid=1563420", "title": "Lucky Luke (serie televisiva)", "text": "Lucky Luke \u00e8 una serie televisiva trasmessa nel 1992, con protagonista Terence Hill.\nProduzione e distribuzione.\nProdotta dalla Paloma Films &amp; Reteitalia, \u00e8 una versione live action basata sull'omonimo personaggio dei fumetti creato da Morris e Ren\u00e9 Goscinny.\nGli episodi avrebbero dovuto essere 13, con la presenza, nel ruolo di Billy the kid, di Ross, figlio adottivo di Terence Hill. Dopo la sua morte, avvenuta in un tragico incidente d'auto con il suo amico Kevin il 15 gennaio 1990, Terence entr\u00f2 in un periodo di depressione. Il numero delle puntate venne ridotto a 8, oltre all'episodio pilota (92 minuti) girato alla fine del 1990 e uscito come film nelle sale cinematografiche nell'estate 1991.\nLe riprese sono state effettuate a: Bonanza Creek Ranch e Santa Fe (Nuovo Messico), Zia Pueblo, Valles Caldera National Preserve, White Sands National Monument e La Junta (Colorado), Tucson (Arizona).\nLa serie venne trasmessa in prima visione su Canale 5 in prima serata. Successivamente, venne replicata su Italia 1, Rete 4, Mediaset Extra e Iris, in diverse fasce orarie. Nel 2004, il telefilm \u00e8 stato distribuito in home video dalla Eagle Pictures, in quattro DVD-Video contenenti due episodi ciascuno. Vi sono sottotitoli in italiano e l'audio (sempre italiano) \u00e8 disponibile 5.1 e in stereo. Non vi sono presenti extra.\nTrama.\nDaisy Town \u00e8 una tipica cittadina del Far West che pu\u00f2 contare per la sua sicurezza sullo sceriffo Lucky Luke, del quale \u00e8 innamorata Lotta Legs (Nancy Morgan), proprietaria del saloon. Lucky Luke e il suo fidato destriero Jolly Jumper vegliano sul villaggio affrontando gli indiani, i malviventi, e ponendo rimedio alle malefatte della banda dei \"terribili\", ma poco svegli, fratelli Dalton.\nColonna sonora.\nLa colonna sonora del telefilm \u00e8 stata composta da Aaron Schroeder e David Grover.\nI due temi principali sono:\nIn una scena (l'arrivo dei Dalton) viene ripreso il tema \"Mucchio selvaggio\" da \"Il mio nome \u00e8 Nessuno\"."}
{"id": "1563421", "revid": "149726", "url": "https://it.wikipedia.org/wiki?curid=1563421", "title": "Gliridi", "text": ""}
{"id": "1563426", "revid": "123384390", "url": "https://it.wikipedia.org/wiki?curid=1563426", "title": "Cartoon Heroes", "text": "Cartoon Heroes \u00e8 un singolo del gruppo musicale bubblegum pop Aqua, pubblicato il 31 gennaio 2000 dall'etichetta discografica Universal.\nIl singolo nonostante nel resto del mondo non sia riuscito a ripetere l'enorme successo di \"Barbie Girl\", in Italia ha raggiunto la vetta della classifica dei dischi pi\u00f9 venduti. Ha riscosso un buon successo in tutti i paesi in cui \u00e8 stato pubblicato.\nIl brano appare il frutto di una maturazione artistica del gruppo, rispetto ad \"Aquarium\" del 1997. Anche il video ha ottenuto consensi, ottenendo una buona programmazione sui canali specifici. Il video vede protagonisti i quattro componenti del gruppo nelle vesti di supereroi nello spazio, alle prese con una creatura simile ad un enorme polipo.\nLa canzone \u00e8 stata scritta e prodotta da S\u00f8ren Rasted e Claus Norreen ed \u00e8 stata estratta come primo singolo dal secondo album del gruppo, \"Aquarius\"."}
{"id": "1563428", "revid": "124020356", "url": "https://it.wikipedia.org/wiki?curid=1563428", "title": "Greatest Hits (M\u00f6tley Cr\u00fce)", "text": "Il Greatest Hits album dei M\u00f6tley Cr\u00fce \u00e8 stato pubblicato nel 1998 dall'etichetta discografica di loro propriet\u00e0 Motley Records.\nNella raccolta sono stati inseriti anche i due brani inediti \"Bitter Pill\" e \"Enslaved\" mentre non compare nessun brano del periodo in cui nella band ha militato John Corabi. Nel 2003 \u00e8 stata messa in commercio la versione rimasterizzata (original recording remastered) della raccolta contenente gli stessi brani (nello stesso ordine)."}
{"id": "1563433", "revid": "45927", "url": "https://it.wikipedia.org/wiki?curid=1563433", "title": "\u221a2", "text": ""}
{"id": "1563434", "revid": "180559", "url": "https://it.wikipedia.org/wiki?curid=1563434", "title": "Area dei tre secondi", "text": "Nella pallacanestro, l'area dei tre secondi, o pitturato (in quanto \u00e8 colorata in modo diverso dal resto del campo per poter essere ben visibile), \u00e8 una delimitata zona del campo di forma rettangolare. Ve ne sono obbligatoriamente due, sotto i due canestri. Fino al 2010, nelle competizioni FIBA tale area era di forma trapezoidale.\nLe aree sono delimitate dalla linea di fondo, per la parte inferiore, e dalla linea del tiro libero, per quella superiore. Le linee laterali sono tracciate congiungendo il prolungamento della linea del tiro libero con un punto situato a due metri e quaranta dal centro della linea di fondo; devono inoltre essere dotate di alcune tacche che indichino gli spazi per il rimbalzo. Le linee esterne sono considerate parte dell'area dei tre secondi, con l'eccezione di quella di fondo. L'area dei tre secondi pu\u00f2 essere colorata con la stessa tonalit\u00e0 del cerchio centrale.\nLa funzione dell'area dei tre secondi \u00e8 di rendere chiaro agli arbitri se un giocatore in attacco sta commettendo un'infrazione: non \u00e8 infatti consentito di rimanere al suo interno per pi\u00f9 di tre secondi, come indica il nome stesso. Gli arbitri non sono per\u00f2 tenuti a fischiare se il giocatore \u00e8 in procinto di uscirvi, sta tirando lui o un suo compagno o ha iniziato a palleggiarvi prima che scattassero i tre secondi."}
{"id": "1563436", "revid": "135224", "url": "https://it.wikipedia.org/wiki?curid=1563436", "title": "Douglas Skyraider", "text": ""}
{"id": "1563441", "revid": "798702", "url": "https://it.wikipedia.org/wiki?curid=1563441", "title": "Peter Facinelli", "text": "Biografia.\nPeter Facinelli nasce ad Ozone Park, un quartiere del Queens (New York), il 26 novembre del 1973, figlio di immigrati italiani originari della Val di Non, Pierino Facinelli - di professione inserviente - e Bruna Reich, nativi rispettivamente di Rev\u00f2 e di Spormaggiore (ambedue in provincia di Trento). Il suo esordio come attore \u00e8 avvenuto all'Atlantic Theater Company della NYU prima di esordire nel cinema nel ruolo del diavolo nel film di Rebecca Miller \"Angela\" del 1995. Sempre nel 1995 prende parte ad alcuni episodi della serie TV \"Law &amp; Order - I due volti della giustizia\". Nello stesso anno il giovane attore cattura l'attenzione della critica e del pubblico nel ruolo di Bret nel film TV \"The Price of Love\".\nNel 1996 recita nel film di Rod Hardy, \"Bionda e pericolosa\" accanto alla futura compagna Jennie Garth. Sempre nel 1996 recita accanto ad Angelina Jolie nel film drammatico \"Foxfire\" e in altre produzioni televisive: \"After Jimmy\" e \"Calm at sunset\". Nel 1997 affianca Amanda Peet e Michael Vartan nel film drammatico \"Touch me\". L'anno dopo interpreta \"Dancer, Texas\" accanto a Ethan Embry e Breckin Meyer. Sempre nel 1998 ritrova Ethan Embry nel film di discreto successo \"Giovani, pazzi e svitati\" film adolescenziale che decreta il successo della co-protagonista Jennifer Love Hewitt.\nNel 1999 affronta uno dei suoi ruoli pi\u00f9 importanti, interpretando Bob Walker, religioso e testardo venditore che si scontra con i colleghi pi\u00f9 anziani, nel film \"The Big Kahuna\", dove affianca attori del calibro di Danny DeVito e Kevin Spacey. Nel 2000 appare nel film di fantascienza \"Supernova\" con i co-protagonisti James Spader e Angela Bassett. Sempre nel 2000 interpreta ruoli in diversi altre produzioni e nel 2001 recita con Drew Barrymore nel film drammatico \"I ragazzi della mia vita\" e Burt Reynolds nel film \"Tentazione mortale\". Nel 2002 interpreta il ruolo del malvagio Takmet nel film campione d'incassi \"Il Re Scorpione\" accanto a Dwayne Johnson.\nTra il 2002 e il 2005 entra a far parte di due serie TV di grande successo: \"Fastlane\" e \"Six Feet Under\". Dopo queste apparizioni Facinelli recita nel film \"L'uomo senza ombra 2\" del 2006, con Christian Slater. Quest'ultimo film \u00e8 lo sfortunato sequel del primo \"L'uomo senza ombra\" che vedeva come protagonista Kevin Bacon e dato lo scarso successo \u00e8 stato distribuito solo in versione home video. Sempre nel 2006 interpreta la vera storia di Erik Weihenmayer il primo alpinista non vedente a raggiungere la cima dell'Everest nel film TV \"In cima al mondo\". Interpreta \"The Lather Effect\" accanto ad Eric Stoltz e il film drammatico \"Arc\". Per questo ruolo Peter Facinelli vince il premio come miglior attore al Cleveland Indie Gathering Film Festival. Nel 2007 partecipa a due cortometraggi: \"Battle Olympia\" e \"Lily\".\nL'anno successivo partecipa ad alcune puntate della serie TV \"Damages\" accanto a Glenn Close. Sempre nel 2008 la regista americana Catherine Hardwicke gli affida il ruolo del patriarca della famiglia Cullen, Carlisle Cullen nel film del 2008 \"Twilight\". L'attore inizialmente non accetta la parte del vampiro credendolo un ruolo troppo cruento. Facinelli si ricrede dopo aver letto la storia nella saga di Twilight e dopo il rifiuto del suo sostituto, ottiene il ruolo che lo consacrer\u00e0 al pubblico mondiale. In questo stesso anno recita accanto a Matthew Broderick nel film commedia \"Las Vegas - Terapia per due\". Dopo aver interpretato \"Twilight\" l'attore \u00e8 stato confermato per il ruolo del vampiro Carlisle Cullen nei sequel ', ', ' e in '. A partire del 2015 prende parte alla serie \"Supergirl\" interpretando la parte di Maxwell Lord e nel 2018 entra nella serie tv S.W.A.T (serie televisiva 2017) interpretando la parte di Michael Plank, Presidente della Commissione di Polizia.\nVita privata.\nNel 2001 sposa l'attrice Jennie Garth, dalla quale ha avuto tre figlie: Luca Bella (30 giugno 1997), Lola Ray (6 dicembre 2002) e Fiona Eve (30 settembre 2006), diventate come il padre cittadine italiane. A marzo 2012 la coppia annuncia il divorzio, divenuto effettivo nel giugno 2013.\nNell'autunno 2012 inizia a frequentare l'attrice Jaimie Alexander. I due annunciano il loro fidanzamento nel marzo 2015, per poi terminarlo nel febbraio 2016.\nDoppiatori italiani.\nNelle versioni in italiano delle opere in cui ha recitato, Peter Facinelli \u00e8 stato doppiato da:"}
{"id": "1563449", "revid": "729019", "url": "https://it.wikipedia.org/wiki?curid=1563449", "title": "Stazione di Vittuone-Arluno", "text": "La stazione di Vittuone-Arluno \u00e8 una stazione ferroviaria posta sulla linea Torino-Milano, a servizio dei centri abitati di Vittuone e Arluno.\nStoria.\nFino al 1939 era denominata semplicemente \"Vittuone\".\nStrutture e impianti.\nL'originario fabbricato viaggiatori, risalente alla met\u00e0 dell'Ottocento, \u00e8 ancora visibile.\nIl piazzale \u00e8 composto da tre binari ai quali si accede tramite sottopassi pedonali. Presso la fermata \u00e8 presente anche un bar che espleta il servizio di vendita biglietti.\nMovimento.\nLa stazione \u00e8 servita dai treni del servizio ferroviario suburbano di Milano, linea S6 (Novara-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con Regione Lombardia.\nNelle ore di punta mattiniere dei pendolari effettua fermata nella stazione di Vittuone-Arluno anche un treno regionale con destinazione Milano Porta Garibaldi.\nInterscambi.\nFra il 1879 e il 1952 era possibile effettuare l'interscambio con la tranvia Milano-Castano Primo, altres\u00ec nota con il soprannome di \"Gambadelegn\", il cui percorso intersecava a raso la ferrovia lato Torino."}
{"id": "1563452", "revid": "767487", "url": "https://it.wikipedia.org/wiki?curid=1563452", "title": "Behind the Mask (Fleetwood Mac)", "text": "Behind the Mask \u00e8 il quindicesimo album dei Fleetwood Mac, uscito nel 1990. Il disco presenta i chitarristi \"Rick Vito\" e \"Billy Burnette\", entrati nei Fleetwood Mac dopo la partenza, nel 1987, di \"Lindsey Buckingham\". \u00c8 forse il primo album dove i componenti del gruppo collaborano e partecipano, alla scrittura e ai cori, in numerosi brani.\nFormazione.\ncon"}
{"id": "1563455", "revid": "13664069", "url": "https://it.wikipedia.org/wiki?curid=1563455", "title": "MPEG-4 AVC", "text": ""}
{"id": "1563461", "revid": "1745361", "url": "https://it.wikipedia.org/wiki?curid=1563461", "title": "Wendland", "text": "Wendland, Vendland, Ventheland o Vandalia (i primi tre nomi sono norreni, il quarto \u00e8 latino) \u00e8 una terra citata da alcuni autori latini (Plinio il Vecchio, Tacito, Tolomeo) e nominata nell'opera danese chiamata \"Chronicon Lethrense\". Sebbene il nome latino rimandi ai Vandali, il popolo che abitava questa terra era quello dei Venedi, un popolo slavo. Non si sa bene dove si trovi questa terra; le principali ipotesi sono che si tratti di:\nMovimento anti-nucleare.\nDa parecchi anni il territorio di Gorleben, appartenente al circondario, \u00e8 il centro di un forte movimento di protesta anti-nucleare che si oppone al progetto di trasporto ed interramento delle scorie nucleari che coinvolge l'organizzazione Castor "}
{"id": "1563464", "revid": "13664147", "url": "https://it.wikipedia.org/wiki?curid=1563464", "title": "MPEG-4 Part 10", "text": ""}
{"id": "1563477", "revid": "709565", "url": "https://it.wikipedia.org/wiki?curid=1563477", "title": "Simpatiche canaglie", "text": "Simpatiche canaglie (in inglese: \"Our Gang\", conosciuta anche come \"The Little Rascals\" o \"Hal Roach's Rascals\") \u00e8 un serial statunitense di cortometraggi proiettati nei cinema dal 1922 al 1944, incentrato sulle avventure di un gruppo di bambini. Prodotta da Hal Roach, la serie \u00e8 nota per il fatto di mostrare un comportamento relativamente naturale dei bambini, in quanto Roach e il regista originario Robert F. McGowan lavorarono per catturare le sfumature pure e grezze dell'essere bambino, piuttosto che portarli a recitare imitando lo stile degli adulti.\nAncora pi\u00f9 notevole ed in anticipo sui tempi l'aver messo di fianco bambini e bambine, bianchi e neri in un gruppo omogeneo, una cosa che non era mai stata fatta prima nel cinema statunitense e che invece fu ripresa dopo il successo di \"Simpatiche canaglie\".\nLa serie.\nIdeata da Hal Roach, la serie fu inizialmente muta, prodotta col titolo \"Hal Roach's Rascals\": ogni episodio, della durata di 20 minuti (solo qualcuno di 30), aveva una trama a s\u00e9 stante, con dei bambini come assoluti protagonisti. La regia di gran parte dei cortometraggi fu affidata al regista Robert F. McGowan, mentre il resto ad altri 13 direttori; Hal Roach e H.M. Walker (pi\u00f9 altri nove scrittori) curavano la sceneggiatura con quest'ultimo che si occupava anche della stesura degli intertitoli. Quando Roach cambi\u00f2 il distributore, passando dalla Path\u00e9 alla Metro-Goldwyn-Mayer (MGM) nel 1927, convertendo la serie al sonoro nel 1929, questa decoll\u00f2 ulteriormente. La produzione prosegu\u00ec in questi studio fino al 1938, quando la serie fu venduta alla MGM, che continu\u00f2 a produrla fino al 1944. \"Simpatiche canaglie\" \u00e8 composta da un totale di 220 cortometraggi pi\u00f9 un film, \"General Spanky\", nel quale appaiono ben 41 bambini della serie. Dato che in seguito all'acquisto la MGM ha mantenuto i diritti sul marchio originale \"Our Gang\", a partire dal 1955 gli ottanta episodi sonori prodotti da Roach vennero trasmessi in syndication con il nuovo titolo di \"The Little Rascals\". Sia il pacchetto \"The Little Rascals\" di Hal Roach (ora di propriet\u00e0 della CBS Television Distribution) che il pacchetto \"Our Gang\" della MGM (ora di propriet\u00e0 della Warner Bros. Entertainment) sono rimasti da allora in syndication, con alcune nuove produzioni apparse negli anni quali \"Piccole canaglie\", prodotto nel 1994 dalla Universal Pictures.\nA differenza di molte altre produzioni aventi bambini come protagonisti, spesso ambientate in un mondo fantasy, Hal Roach volle radicare fortemente la sua serie nella vita reale: la maggioranza dei bambini della serie \u00e8 povera e la \"gang\" viene spesso fatta scontrare con i bambini ricchi e snob, con adulti e genitori zelanti ed altri avversari del genere. Rilevante era il fatto che la gang comprendeva anche bambine e bambini di colore in ruoli da protagonista in un'epoca in cui la discriminazione era ancora comune.\nL'approccio alla regia.\nIl regista Robert F. McGowan ha diretto gran parte degli episodi della serie fino al 1933, assistito dal nipote Robert Anthony McGowan, noto col nome d'arte di Anthony Mack. McGowan lavor\u00f2 duramente per sviluppare uno stile che permettesse ai bambini di essere il pi\u00f9 naturale possibile, mettendo in secondo piano l'impianto cinematografico. Le sceneggiature per i cortometraggi erano scritte dallo staff di Roach, all'interno del quale tra gli altri figurarono, in tempi diversi, Leo McCarey, Frank Capra, Walter Lantz e Frank Tashlin. I bambini, alcuni dei quali per altro erano talmente piccoli da non sapere ancora leggere, molto raramente vedevano la sceneggiatura; al contrario, era McGowan che spiegava la scena ai bambini immediatamente prima di girarla, dirigendoli poi usando un megafono ed incoraggiandoli continuamente ad improvvisare. Ovviamente quando si pass\u00f2 al sonoro alla fine degli anni Venti, McGowan fu costretto a rivedere leggermente il suo approccio, ma finch\u00e9 non lasci\u00f2 la serie le sceneggiature non furono mai rigidamente seguite. Pi\u00f9 tardi, registi quali Gus Meins e Gordon Douglas seguirono un approccio pi\u00f9 razionale, anche per andare incontro alle esigenze sempre pi\u00f9 sofisticate dell'industria del cinema di met\u00e0 anni Trenta. In particolare Douglas fu costretto ad ottimizzare la sua regia quando Hal Roach fu obbligato a dimezzare la durata degli episodi da 20 a 10 minuti.\nIl casting.\nMan mano che i bambini diventavano troppo grandi per la serie venivano rimpiazzati con altri bambini, solitamente dell'area di Los Angeles. Venivano organizzate audizioni su scala nazionale in cui per ogni singolo ruolo venivano provinati migliaia di bambini. Norman \"\nChubby\" Chaney (che sostitu\u00ec Joe Cobb), Matthew \"Stymie\" Beard (che sostitu\u00ec Allen \"Farina\" Hoskins) e Billie \"Buckwheat\" Thomas (che sostitu\u00ec Stymie) entrarono tutti nella serie dopo aver vinto un concorso. Anche quando non si era alla ricerca di un giovane talento, gli studio erano bombardati da richieste di genitori convinti che il loro figlio fosse perfetto per la serie: tra questi ci furono effettivamente delle future stelle come Mickey Rooney e Shirley Temple, nessuno dei quali riusc\u00ec per\u00f2 a superare le selezioni.\nAttori afroamericani.\nCome gi\u00e0 accennato, la serie di Hal Roach rappresent\u00f2 una delle prime volte nella storia del cinema in cui si ritraeva eguaglianza tra bianchi e neri. I quattro attori bambini afroamericani che ricoprirono ruoli da protagonista nella serie furono Ernie \"Sunshine Sammy\" Morrison, Allen \"Farina\" Hoskins, Matthew \"Stymie\" Beard e Billie \"Buckwheat\" Thomas. Ernie Morrison fu in effetti il primo attore afroamericano a firmare un contratto a lungo termine nonch\u00e9 appunto la prima star nera nella storia di Hollywood.\nNella loro vita adulta, Morrison, Beard e Thomas divennero tra i pi\u00f9 strenui difensori della serie \"Simpatiche canaglie \"dalle accuse di razzismo, sostenendo che il suo cast integrato e le sue storie innocenti erano tutto fuorch\u00e9 razziste e spiegando che anche i personaggi dei bambini bianchi erano similmente stereotipati: \"il lentigginoso\", \"il grasso\", \"il bullo del vicinato\", \"la bella biondina\", \"il dispettoso\" e cos\u00ec via. \"Eravamo semplicemente un gruppo di bambini che si divertiva\", ebbe a dire Stymie Beard. Ernie Morrison afferm\u00f2 che \"quando si parlava di razze, Hal Roach non distingueva i colori.\" Anche altre minoranze, come gli asioamericani (Sing Joy, Allen Tong e Edward Zoo Hoo) e gli italoamericani (Mickey Gubitosi), erano rappresentate nella serie, con diversi livelli di stereotipizzazione.\nStoria della serie.\nLa serie \u00e8 stata trasmessa in tre differenti macroperiodi:\n1922-1925: i primi anni.\nRoach disse che l'idea per la serie gli venne nel 1921, durante le audizioni per un'attrice-bambina che doveva comparire in uno dei suoi film. Questa bambina era, secondo lui, esageratamente truccata e innaturale e Roach non vedeva l'ora che l'audizione finisse. Dopo che la bambina e la madre ebbero lasciato l'ufficio, Roach guard\u00f2 fuori dalla finestra verso un deposito di legname dall'altra parte della strada, dove vide un gruppo di bambini che stava litigando. I bambini avevano preso dei bastoni dalla legnaia per giocarci, ma il bambino pi\u00f9 piccolo aveva preso il bastone pi\u00f9 grande e gli altri cercavano di convincerlo a lasciarlo al bambino pi\u00f9 grande. Dopo essersi reso conto di essere rimasto a guardare questo bisticcio tra bambini per 15 minuti, Roach pens\u00f2 che una serie di cortometraggi incentrata su bambini che fossero semplicemente loro stessi sarebbe potuta essere un successo.\nLa serie nacque dalle ceneri di un altro progetto, poi abortito, di una serie d'avventure di un ragazzo nero chiamato \"Sunshine Sammy\", interpretato da Ernie Morrison. I titolari delle sale cinematografiche erano per\u00f2 diffidenti all'idea di mettere in scena un ragazzino di colore e cos\u00ec la serie termin\u00f2 dopo che un solo episodio, \"The Pickaninny\", fu prodotto. Il personaggio di \"Sunshine Sammy\", sempre interpretato da Morrison, divenne comunque un punto cardine delle \"Simpatiche canaglie\".\nPi\u00f9 tardi, sempre nello stesso anno (1921), sotto la supervisione di Charley Chase cominciarono i lavori sui primi cortometraggi a due bobine della nuova serie basata su bambini e animali, per la quale si era pensato al nome di \"Hal Roach's Rascals\". Il regista Fred C. Newmeyer diresse la prima versione dell'episodio pilota, intitolato \"Our Gang\", ma Roach demol\u00ec l'opera di Newmeyer e fece rigirare l'episodio all'ex pompiere Robert F. McGowan. Roach lo test\u00f2 in diversi teatri attorno a Hollywood: il pubblico si mostr\u00f2 molto ricettivo e la stampa cominci\u00f2 a chiedere a gran voce \"molte altre di queste commedie \"Our Gang\". Fu cos\u00ec che l'uso colloquiale del termine \"Our Gang\" fin\u00ec per diventare il secondo titolo ufficiale della serie (nonch\u00e9 il pi\u00f9 popolare), con le locandine che recitavano \"Our Gang\" Comedies: Hal Roach presents \"His Rascals\" in...\" La serie venne chiamata ufficialmente sia \"Our Gang\" che \"Hal Roach's Rascals\" fino al 1932, quando \"Our Gang\" divenne l'unico titolo ufficiale della serie.\nIl primo cast fu reclutato soprattutto tra i bambini raccomandati a Roach dai dipendenti dello studio, ad eccezione appunto di Ernie Morrison che era gi\u00e0 sotto contratto con Roach per il precedente progetto. Tra le altre reclute figuravano Mary Kornman, figlia del fotografo di scena Gene Kornman; Mickey Daniels, figlio di amici; nonch\u00e9 Allen \"Farina\" Hoskins, Jack Davis, Jackie Condon e Joe Cobb, tutti amici di famiglia. Gran parte dei primi episodi vennero girati all'aperto e sul posto, con la presenza di una carovana di comici animali, come Dinah il mulo.\nIl 10 febbraio 1922 il distributore di Roach, Path\u00e9, fece uscire come primo episodio della serie \"One Terrible Day\", in realt\u00e0 il quarto episodio prodotto; l'episodio pilota \"Our Gang\" non fu invece distribuito fino al 5 novembre. Sin dall'inizio la serie riscosse un grande successo, grazie alla naturalezza nella recitazione dei bambini, ai simpatici personaggi animali ed alla regia di McGowan, abile a creare una combinazione vincente. I cortometraggi ottennero ottimi riscontri al botteghino e di l\u00ec alla fine della decade molti dei bambini della serie apparvero come testimonial pubblicitari di prodotti commerciali.\nI personaggi pi\u00f9 celebri di quest'era erano Sunshine Sammy, Mickey Daniels, Mary Kornman ed il piccolo Farina, che alla fine divenne tanto il membro pi\u00f9 popolare della gang quanto il pi\u00f9 famoso attore bambino di colore degli anni Venti. Anche Daniels e Kornman erano molto celebri e furono spesso affiancati, oltre che nelle \"Simpatiche canaglie\", anche in una versione adolescenziale successiva della serie, intitolata \"The Boy Friends\", che Roach produsse dal 1930 al 1932. Altri attori della prima era della serie furono Eugene \"Pineapple\" Jackson, Scooter Lowry, Andy Samuel, Johnny Downs e Jay R. Smith.\n1926-1929: nuovi volti e nuovo distributore.\nDopo che Sammy, Mickey e Mary lasciarono la serie a met\u00e0 anni Venti, la serie entr\u00f2 in un periodo di transizione. Lo stress di dirigere dei bambini spinse Robert McGowan a prendersi dei periodi sabbatici - imposti dal medico - per esaurimento, lasciando al nipote Robert A. McGowan (accreditato come Anthony Mack) la regia di molti episodi di quel periodo. I corti diretti da Mack sono considerati tra quelli di livello minore della serie. Tra i volti nuovi si ricordano Bobby \"Wheezer\" Hutchins, Harry Spear, Jean Darling e Mary Ann Jackson, mentre il prode Farina funse da punto fermo ed elemento di continuit\u00e0 della serie.\nSempre in quest'epoca il cast si arricch\u00ec con l'ingresso di un American Pit Bull Terrier con un cerchio attorno ad un occhio; chiamato inizialmente \"Pansy\", il cane divenne presto noto come Pete the Pup, l'animale pi\u00f9 famoso di tutta la serie. Nel 1927, Hal Roach termin\u00f2 il suo rapporto con la Path\u00e9 e firm\u00f2 con la neonata Metro-Goldwyn-Mayer, che distribu\u00ec il suo primo episodio nel settembre del 1927. Il passaggio alla MGM offr\u00ec a Roach dei budget pi\u00f9 alti e la possibilit\u00e0 che i suoi film venissero distribuiti con le caratteristiche MGM alla catena dei Loews Theatres.\nAlcuni degli episodi di quest'epoca, in particolare \"Spook Spoofing\" (1928, uno degli appena due episodi in tre bobine della serie), contenevano lunghe scene della gang che tormentava e canzonava Farina, scene che hanno contribuito a sollevare accuse di razzismo alla serie.\nQuesti episodi segnarono l'addio di Jackie Condon, che era stato nel gruppo sin dall'inizio della serie.\n1929-1931: l'era del sonoro.\nA partire dal 1928, gli episodi delle \"Simpatiche canaglie\" erano distribuiti con dei dischi fonografici che contenevano degli effetti musicali e sonori sincronizzati con il video. Nella primavera del 1929 gli stage di Roach vennero convertiti ed adibiti per la registrazione sonora, cos\u00ec che nell'aprile 1929 \"Our Gang\" fece il suo debutto nel cinema sonoro con un episodio di 25 minuti, \"Small Talk\". Ci volle un anno affinch\u00e9 McGowan ed il cast si adeguassero completamente, nel frattempo la gang perse Joe Cobb, Jean Darling e Harry Spear, mentre fecero il loro ingresso Norman \"Chubby\" Chaney, Dorothy DeBorba, Matthew \"Stymie\" Beard, Donald Haines e Jackie Cooper. Cooper si rivel\u00f2 la personalit\u00e0 di cui aveva bisogno la serie dopo la partenza di Mickey Daniels e fu protagonista di tre episodi della serie nella stagione 1930-31: \"Teacher's Pet\", \"School's Out\" e \"Love Business\". Questi tre cortometraggi approfondirono la cotta di Jackie Cooper per la nuova insegnante, Miss Crabtree, interpretata da June Marlowe. Cooper presto conquist\u00f2 il ruolo principale in \"Skippy\", film della Paramount, e Roach vendette il suo contratto alla MGM nel 1931. Altri membri del cast ad apparire nei primi episodi sonori furono Buddy McDonald, Bobby \"Bonedust\" Young, e Shirley Jean Rickert. Molti fecero anche un cameo di gruppo in una commedia \"all star\" del 1931 intitolata \"I gioielli rubati\".\nA partire da \"When the Wind Blows\", la maggior parte degli episodi della serie venne accompagnata da una colonna sonora. Inizialmente la musica consisteva in versioni orchestrali di brani famosi. Marvin Hatley aveva lavorato come direttore musicale degli studio di Hal Roach dal 1929 e Leroy Shield, impiegato della RCA, si un\u00ec alla compagnia come direttore part-time a partire dalla met\u00e0 degli anni Trenta. La musica di Hatley e Shield, con influenze jazz, fece la sua prima apparizione nelle \"Simpatiche canaglie\" nel 1930 in \"Pups is Pups\", e divenne poi un marchio riconoscibile non solo di questa serie, ma anche di \"Stanlio e Ollio\" e di altre serie e film prodotti da Roach. Un altro cortometraggio del 1930, \"Teacher's Pet\", segn\u00f2 per la prima volta l'uso della theme music di \"Our Gang\", \"Good Old Days\", composta da Leroy Shield e contenente un notevole assolo di saxofono. Le musiche di Shield e Hatley supportarono la serie fino a tutto il 1934, dopodich\u00e9 la musica di sottofondo divenne sempre meno frequente.\nNel 1930 Roach avvi\u00f2 la produzione di \"The Boy Friends\", una breve serie a soggetto che era in pratica una versione adolescenziale delle \"Simpatiche canaglie\". \"The Boy Friends\", nel cui cast erano presenti le ex-canaglie Mickey Daniels e Mary Kornman, fu prodotto da Roach per due anni, per un totale di 15 episodi.\n1931-1933: periodo di transizione.\nJackie Cooper lasci\u00f2 la serie ad inizio 1931 in un momento di grandi cambiamenti, visto che la sua dipartita fu seguita da quella di altri personaggi come Farina Hoskins, Chubby Chaney e Mary Ann Jackson: le \"Simpatiche canaglie\" entrano cos\u00ec in un secondo periodo di transizione, simile a quello della met\u00e0 degli anni Venti. Stymie Beard, Wheezer Hutchins e Dorothy DeBorba portarono avanti la serie in questo periodo, aiutati da Sherwood Bailey e Kendall \"Breezy Brisbane\" McComas. A differenza di quanto era successo a met\u00e0 anni Venti, per\u00f2, il regista McGowan questa volta fu in grado di mantenere alta la qualit\u00e0 del prodotto con l'aiuto dei numerosi attori del cast regolare e di quello dello staff di scrittori di Hal Roach. Molti di questi cortometraggi vedono le prime apparizioni di Jerry Tucker e Wally Albright, che in seguito divennero membri fissi del cast.\nVerso la fine del 1931, a soli 3 anni, fece il suo ingresso nella serie la nuova scoperta di Roach, George \"Spanky\" McFarland il quale, ad eccezione di una breve pausa nell'estate 1938, rimase nella serie per ben 11 anni. Inizialmente aveva il ruolo del bambino piccolo che si aggregava alla compagnia dei pi\u00f9 grandi, ma dal 1934, dopo aver trovato una spalla in Scotty Beckett, la sua importanza crebbe rapidamente fino a diventare la principale star dello show. Si aggiudic\u00f2 anche altre parti al di fuori della serie e naturalmente era presenza fissa negli spot e nel merchandising legati all'immagine delle \"Simpatiche canaglie\", rendendo popolare le sue espressioni caratteristiche \"Okey-dokey!\" e \"Okey-doke!\"\nDickie Moore, un attore bambino ormai \"veterano\", si un\u00ec alla serie a met\u00e0 del 1932 e vi rest\u00f2 per un anno. Altri membri del cast di questo periodo furono Dickie Jackson, fratello di Mary Ann Jackson, John \"Uh-huh\" Collum e Tommy Bond. A seguito della partenza di Dickie Moore a met\u00e0 1933, anche altri membri di lungo corso del cast abbandonarono la serie: Wheezer (che era stato nel cast si dall'ultimo periodo \"muto\" della Path\u00e9) e Dorothy.\n1933-1936: nuova regia e la nascita di Alfalfa.\nRobert McGowan, affetto da esaurimento dovuto in gran parte allo stress nel lavorare con bambini e ragazzini, gi\u00e0 nel 1931 aveva cercato di lasciare il suo ruolo di regista-produttore. Ma non trovando sostituti, Hal Roach era riuscito a convincerlo a restare almeno per un altro anno. Per questo motivo, all'inizio della stagione 1933-34 il format della serie fu significativamente modificato per andare incontro alle richieste di McGowan e convincerlo a rimanere per un altro anno. I primi due episodi della stagione \"Bedtime Worries\" e \"Wild Poses\" (in cui fecero un cameo a sorpresa anche Stanlio e Ollio), distribuiti nell'autunno del 1933, erano incentrati su Spanky McFarland e sui suoi sfortunati genitori, interpretati da Gay Seabrook e Emerson Treacy, in una sorta di sit-com familiare per certi versi molto simile a quelle che avrebbero spopolato poi in televisione. Un cast ridotto di bambini - Stymie Beard, Tommy Bond, Jerry Tucker e Georgie Billings - appariva come semplice contorno e con minutaggio ridotto.\nMcGowan rimase comunque insoddisfatto e lasci\u00f2 la serie improvvisamente dopo \"Wild Poses\". Unitamente ad un paio di assenze di Spanky McFarland, dovute ad altri impegni lavorativi, i lavori delle \"Simpatiche canaglie\" andarono in stand-by per quattro mesi, durante i quali il format della serie fu rivisto e riportato vicino all'originale, venendo affidato ad un nuovo regista, il tedesco Gus Meins.\n\"Hi-Neighbor!\", distribuito nel marzo 1934, pose fine a questa pausa e fu il primo episodio diretto da Meins, un veterano della serie (un tempo concorrente) \"Buster Brown\". Gordon Douglas era l'assistente alla regia, mentre Fred Newmeyer si altern\u00f2 a Meins nei compiti di regia in qualche episodio. Gli episodi diretti da Meins erano meno improvvisati di quelli di McGowan ed erano molto pi\u00f9 incentrati sul dialogo. McGowan fece il suo ritorno due anni dopo per dirigere il suo episodio di addio, \"Divot Diggers\", uscito nel 1936.\nConfermati Spanky McFarland, Stymie Beard, Tommy Bond e Jerry Tucker, la nuova veste della serie aggiunse Scotty Beckett, Wally Albright e Billie Thomas, che recitava la parte della sorella di Stymie, \"Buckwheat\", nonostante fosse un maschio. A questi si aggiunsero altri attori semi-regolari, come Jackie Lynn Taylor, Marianne Edwards e Leonard Kibrick, il bullo del vicinato. Tommy Bond e Wally Albright lasciarono il cast a met\u00e0 1934; Jackie Lynn Taylor e Marriane Edwards nel 1935.\nAll'inizio del 1935 entrarono nel cast due bambini originari dell'Illinois, Carl Switzer e suo fratello Harold, dopo aver impressionato Roach in una performance estemporanea negli studios. Mentre Harold fu relegato a pochi ruoli di comparsa, Carl Switzer si dimostr\u00f2 di gran talento, diventando il celebre \"Alfalfa\" (in italiano noto anche come \"Alfa Alfa\"), sostituendo di fatto Scotty Beckett nel ruolo di spalla di Spanky, fino al 1940. Stymie Beard invece, abbandon\u00f2 il cast poco dopo ed il ruolo di Buckwheat fu sottilmente trasformato in personaggio maschile. Nello stesso anno, mentre Scotty Beckett abbandon\u00f2 per continuare la sua carriera fuori dalla serie, arrivarono Darla Hood, Patsy May e Eugene \"Porky\" Lee.\nGli ultimi anni di Hal Roach.\nLe \"Simpatiche canaglie\" ebbero grande successo negli anni Venti e negli anni Trenta. Tuttavia, a partire dal 1934 molte sale cinematografiche cominciarono a rifiutare le commedie strutturate con un episodio ripartito su due bobine (durata di 20 minuti), come questa o quelle di Stanlio e Ollio, preferendo invece produzioni con due episodi distinti. Lo show di Stanlio e Ollio fu convertito a met\u00e0 del 1935. Nel 1936 Hal Roach cominci\u00f2 a considerare l'idea di interrompere \"Our Gang\", finch\u00e9 il presidente della MGM, Louis B. Mayer, lo convinse a mantenere la popolare serie ancora in produzione. Roach accett\u00f2 e cominci\u00f2 a produrre episodi pi\u00f9 brevi, che stessero su un'unica bobina da 10 minuti. Il primo di questi episodi fu \"Bored of Education\" (1936), che segn\u00f2 il debutto alla regia dell'ex assistente Gordon Douglas e che vinse l'Academy Award per il miglior soggetto breve (in una bobina) nel 1937.\nCome parte dell'accordo con la MGM per continuare la serie, Roach ricevette il nulla-osta per la produzione di un film basato sulla serie, \"General Spanky\", sperando di riuscire a portare la serie sul grande schermo come gli era riuscito con Stanlio e Ollio. Diretto da Gordon Douglas e Fred Newmeyer, il cast di \"General Spanky\" comprendeva Spanky, Buckwheat e Alfa Alfa in una storia sentimentale alla Shirley Temple ambientata all'epoca della guerra civile americana. Il film era pi\u00f9 incentrato sugli adulti (Phillip Holmes e Rosina Lawrence) che sui bambini e ai botteghini fu un fallimento. Dalla serie non furono pi\u00f9 tratti film.\nDopo anni di graduali cambiamenti nel cast, la troupe si consolid\u00f2 nel 1936 con il passaggio agli episodi da 10 minuti. Gran parte dei fan accidentali della serie sono legati in effetti ai personaggi di quest'era quali Spanky, Alfa Alfa, Darla, Buckwheat e Porky, oltre che ad alcune comparse ricorrenti come i bulli Butch e Woim ed il \"secchione\" Waldo. Tommy Bond, che aveva fatto diverse apparizioni a partire dal 1932, torn\u00f2 in pianta stabile nella serie nel ruolo di Butch a partire dall'episodio \"Glove Taps\" del 1937. Sidney Kibrick, fratello minore di Leonard Kibrick, impersonava invece The Woim, l'amichetto di Butch. In \"Glove Taps\" ci fu anche la prima apparizione di Darwood Kaye nei panni dell'occhialuto e frivolo Waldo. In episodi successivi, sia Butch che Waldo vennero rappresentati come i principali rivali di Alfa Alfa nella conquista dell'amore di Darla. Altri elementi popolari di questa seconda met\u00e0 degli anni Trenta furono lo \"He-Man Woman Haters Club\" da \"Hearts Are Thumps\" e \"Mail and Female\" (entrambi del 1937), l'interazione tra Alfa Alfa e Spanky sul modello di Stanlio e Ollio, nonch\u00e9 la coppia comica di supporto rappresentata da Porky e Buckwheat.\nNel 1937 Roach produsse l'ultimo cortometraggio in due bobine, un musical ad alto budget intitolato \"Our Gang Follies of 1938\", parodiando \"Follie di Broadway 1938\" della MGM. In \"Follies of 1938\" Alfa Alfa, che aspira a diventare un cantante d'opera, si addormenta e sogna che il suo vecchio amico Spanky \u00e8 diventato il ricco proprietario di uno sciccoso night club a Broadway, dove Darla e Buckwheat si esibiscono guadagnando \"centinaia di migliaia di dollari.\"\nCon i margini di profitto che continuavano a ridursi a causa della produzione di due episodi da 10 minuti anzich\u00e9 uno da 20, Roach non pot\u00e9 pi\u00f9 permettersi di continuare a produrre la serie. Tuttavia la MGM non volle interrompere la produzione e cos\u00ec si accord\u00f2 per succedere a Roach nella sua produzione. Il 31 maggio 1938 Roach vendette cos\u00ec le \"Simpatiche canaglie\" alla MGM, inclusi i diritti al nome ed i contratti con gli attori e con gli scrittori, per un totale di 25.000 dollari. Dopo aver distribuito \"Venti anni dopo\" di Stanlio e Ollio, Roach chiuse anche il suo contratto di distribuzione con la MGM, passando alla United Artists ed abbandonando il business dei cortometraggi. L'ultimo episodio delle \"Simpatiche canaglie\" prodotto da Roach, \"Hide and Shriek\", fu infatti anche l'ultimo cortometraggio in assoluto da lui prodotto.\nEra MGM.\n\"The Little Ranger\" fu il primo cortometraggio della serie prodotto in casa dalla MGM. Gordon Douglas fu \"preso in prestito\" dagli Hal Roach Studios per dirigere questo primo episodio ed un altro cortometraggio della MGM, \"La lanterna di Aladino\", mentre come regista definitivo fu ingaggiato George Sidney. La serie de \"Le simpatiche canaglie\" fu utilizzata dalla MGM come palestra per futuri registi: Sidney, Edward Cahn e Cy Endfield cominciarono tutti da qui prima di passare al grande schermo. Un altro regista, Herbert Glazer, fece da regista di seconda unit\u00e0.\nQuasi tutti i 52 episodi prodotti dalla MGM furono scritti dell'ex regista di Roach, Hal Law e dall'ex aiuto regista Robert A. McGowan (noto anche come Anthony Mack, nipote dell'ex regista della serie Robert F. McGowan). Robert A. McGowan fu accreditato nella serie semplicemente come \"Robert McGowan\", cosa che per decenni port\u00f2 a molta confusione sul fatto che questo Robert McGowan e l'omonimo regista senior fossero la stessa persona o meno.\nNel 1938 Alfa Alfa aveva ormai superato Spanky in popolarit\u00e0 ed era diventato il personaggio principale della serie; infatti Spanky McFarland lasci\u00f2 la serie poco prima della cessione alla MGM. Il casting del suo sostituto fu rinviato fino alla cessione alla MGM, che poi si occup\u00f2 di re-ingaggiare McFarland.\nNel 1939 Porky fu sostituito da Mickey Gubitosi, poi noto con il nome d'arte di Robert Blake. Tommy Bond, Darwood Kaye e Alfa Alfa Switzer lasciarono tutti la serie nel 1940, quando invece fecero il loro ingresso nella serie Billy \"Froggy\" Laughlin (con la sua voce alla Popeye) e Janet Burston. Per la fine del 1941 anche Darla Hood lasci\u00f2 la serie e Spanky McFarland la segu\u00ec un anno dopo. Buckwheat rimase invece nella serie fino all'ultimo episodio, unico reduce dell'era Roach.\nIn generale, gli episodi prodotti dalla MGM non furono accolti bene quanto quelli di Hal Roach, sia per via dell'inesperienza della MGM a trattare gli slapstick, marchio di fabbrica delle \"Simpatiche canaglie\", sia per l'insistenza sui personaggi di Alfa Alfa, Spanky e Buckwheat, che rimasero nella serie fin quando erano ormai degli adolescenti. Gli episodi prodotti dalla MGM sono considerati da molti storici di cinema e dagli stessi bambini della serie come peggiori rispetto a quelli di Hal Roach. La recitazione dei bambini era spesso artificiosa, con i dialoghi che non erano pi\u00f9 spontanei e improvvisati ma scritti e recitati rigidamente. Le storie raccontate erano meno leggere, l'azione era spesso guidata da situazioni legate al mondo degli adulti e solitamente gli episodi contenevano una morale, un messaggio di civismo o tematiche patriottiche. Alla serie fu anche data una stabile collocazione geografica, la fittizia citt\u00e0 di \"Greenpoint\", e le marachelle causate dalle \"canaglie\" furono drasticamente ridimensionate.\nGli esercenti delle sale di proiezione notarono il calo di qualit\u00e0 e cominciarono a lamentare un decadimento della serie. Quando sei dei tredici episodi distribuiti tra il 1942 ed il 1943 registrarono delle perdite, la MGM decise di interrompere \"Le simpatiche canaglie\" producendo l'ultimo episodio, \"Dancing Romeo\", il 29 aprile 1944.\nNel frattempo, dal 1937 la serie era cominciata ad uscire nel Regno Unito sul giornalino \"The Dandy\" come striscia a fumetti autorizzata, disegnata da Dudley D. Watkins. A partire dal 1942 la MGM concesse i diritti della serie alla Dell Comics per la pubblicazione degli \"Our Gang Comics\", con protagonisti i bambini della gang, Barney Bear e Tom and Jerry. Le strisce su \"The Dandy\" terminarono tre anni dopo la chiusura della serie, nel 1947, mentre \"Our Gang Comics\" sopravvisse alla serie per cinque anni, cambiando infine nome nel 1949 in \"Tom and Jerry Comics\". Nel 2006 la Fantagraphics Books cominci\u00f2 a fare uscire dei volumi con delle ristampe delle storie de \"Le simpatiche canglie\", in gran parte scritte e disegnate da Walt Kelly, creatore di \"Pogo\".\nGli ultimi anni ed il revival \"The Little Rascals\".\nIl pacchetto televisivo \"The Little Rascals\".\nQuando Hal Roach vendette la serie alla MGM, mantenne l'opzione di poter acquistare indietro i diritti al marchio \"Our Gang\", a condizione di non produrre pi\u00f9 commedie con bambini come protagonisti e nello spirito della serie stessa. A met\u00e0 degli anni Quaranta Roach decise di creare una nuova serie sullo stampo di \"Our Gang\" e rinegozi\u00f2 forfettariamente i suoi diritti sul riacquisto del nome della serie al fine di poter produrre due nuovi film Cinecolor, \"Curley\" e \"Who Killed Doc Robbin\". Nessuno dei due film ebbe successo, n\u00e9 di critica n\u00e9 di pubblico, cos\u00ec Roach modific\u00f2 i suoi progetti e vir\u00f2 sulla ri-distribuzione degli episodi originali delle \"Simpatiche canaglie\".\nNel 1949 la MGM vendette ad Hal Roach l'archivio degli episodi (muti e sonori) prodotti tra il 1927 ed il 1938, mantenendo per\u00f2 per s\u00e9 il diritto al marchio \"Our Gang\", i 52 episodi prodotti da lei ed il film \"General Spanky\". Per contratto, Roach dovette rimuovere dagli episodi che intendeva redistribuire il logo con il leone della MGM e tutte le frasi scritte contenenti il nome o il logo di \"Metro-Goldwyn-Mayer\", \"Loews Incorporated\" e \"Our Gang\". Usando una versione modificate del nome originale della serie, Roach assembl\u00f2 gli 80 episodi sonori della serie sotto il nome di \"The Little Rascals\". La Monogram Pictures e la succedente Allied Artists redistribuirono gli episodi nelle sale a partire dall'inizio del 1951. La sezione televisiva della Allied Artists, la \"Interstate Television\", trasmise in syndication gli episodi a partire dal 1955.\nCon il suo nuovo nome, la serie godette di una nuova ondata di popolarit\u00e0 in televisione e tornarono ad essere commercializzati fumetti, giocattoli ed altro merchandising sotto il nuovo marchio di \"Little Rascals\". Vedendo il potenziale commerciale del prodotto, nel 1956 anche la MGM cominci\u00f2 a distribuire alle televisioni gli episodi di \"Our Gang\" di sua propriet\u00e0, cos\u00ec che da allora e per tre decadi due distinti pacchetti di episodi della serie andarono in competizione televisiva. Alcune emittenti comprarono entrambi i prodotti, trasmettendoli contemporaneamente sotto il nome di \"Little Rascals\".\nI diritti televisivi per gli episodi originali muti prodotti dalla Path\u00e9 furono invece venduti alla National Telepix e ad altre compagnie, che li distribuirono sotto svariati titoli quali \"The Mischief Makers\" e \"Those Lovable Scallawags with Their Gangs\".\nL'acquisizione da parte della King World.\nNel 1963 gli Hal Roach Studios, all'epoca diretti dal figlio del fondatore, Hal Jr., fallirono. Un agguerrito nuovo agente di syndication di nome Charles King acquisto i diritti televisivi per \"The Little Rascals\" durante le procedure di bancarotta e fece tornare i cortometraggi in televisione. Il successo de \"The Little Rascals\" spian\u00f2 la strada alla nuova societ\u00e0 di King, la King World Productions, facendola diventare uno dei principali syndicator televisivi al mondo.\nNel 1971, a causa di alcune controversie in merito a delle battute a sfondo razziale nello show e ad altri contenuti ritenuti di cattivo gusto, la King World edit\u00f2 significativamente le sue copie di \"Little Rascals\". Molti episodi furono tagliati da 2 fino a 4 minuti, mentre molti altri episodi (tra i quali \"Spanky\", \"Bargain Day\", \"The Pinch Singer\" e \"Mush and Milk\") furono tagliati di quasi la met\u00e0.\nAllo stesso tempo, otto cortometraggi della serie furono eliminati del tutto dal pacchetto televisivo di episodi della King World. \"Lazy Days\", \"Moan and Groan, Inc.\", \"A Tough Winter\" (con Stepin Fetchit come guest-star), \"Little Daddy\", \"A Lad an' a Lamp\", \"The Kid From Borneo\" e \"Little Sinner\" furono infatti eliminati dal pacchetto in syndication per motivi di \"percepito razzismo\", mentre \"Big Ears\" fu eliminato in quanto trattava il tema del divorzio. Uno dei primi sonori, \"Railroadin\"', non fece invece mai parte del pacchetto in quanto la sua colonna sonora (registrata su dischi in vinile) non fu trovata e venne data per persa, anche se in seguito fu ritrovata e ricollegata al suo episodio.\nAll'inizio degli anni Duemila, i 71 episodi della King World furono re-editati e molte (anche se non tutte) delle scene tagliate nel 1971 vennero ripristinate, unitamente al titolo originario di \"Our Gang\". Questa nuova edizione televisiva fece il suo debutto sulla televisione via cavo American Movie Classics nel 2001 e prosegu\u00ec fino al 2003.\nLe nuove produzioni.\nNel 1977 Norman Lear prov\u00f2 a riportare in vita le Canaglie, girando tre episodi pilota de \"The Little Rascals\". Questi episodi non trovarono acquirenti, ma ebbero comunque il merito di lanciare un giovane Gary Coleman.\nIl 1979 fu l'anno di \"The Little Rascals Christmas Special\", uno special natalizio animato prodotto dalla Murakami-Wolf-Swenson, scritto da Romeo Muller e doppiato da Darla Hood (che mor\u00ec prima che lo show fosse trasmesso) e Matthew \"Stymie\" Beard.\nHanna-Barbera riport\u00f2 sullo schermo la gang dal 1982 al 1984 in una serie di cartoni animati intitolata \"Little Rascals\", che veniva trasmessa il sabato mattina sulla ABC all'interno dello \"The Pac-Man/Little Rascals/Richie Rich Show\" (in seguito \"The Monchichis/Little Rascals/Richie Rich Show\"). In questo cartone figuravano le voci di Patty Maloney per Darla, Peter Cullen per Petey e l'Ufficiale Ed, Scott Menville per Spanky, Julie McWhirter Dees per Alfa Alfa, Porky e Woim, Shavar Ross per Buckwheat e B.J. Ward per Butch e Waldo.\nMolti produttori, compreso l'ex \"rascal\" Jackie Cooper, fecero episodi pilota per nuove serie di \"Simpatiche canaglie\", ma nessuna di queste and\u00f2 mai in produzione.\nNel 1994, Amblin Entertainment e Universal Pictures distribuirono il film \"Piccole canaglie\", un film basato sulla serie contenente la reinterpretazione di alcuni episodi storici di \"Our Gang\" quali \"Hearts are Thumps\", \"Rushin' Ballet\" e\"Hi'-Neighbor!\" Nel cast del film, diretto da Penelope Spheeris, figurano Travis Tedford nei panni di Spanky, Bug Hall come Alfa Alfa e Ross Bagley come Buckwheat. Vi sono inoltre dei cameo delle gemelle Mary-Kate e Ashley Olsen, Whoopi Goldberg, Mel Brooks, Reba McEntire, Daryl Hannah, Donald Trump, e Raven-Symon\u00e9. \"The Little Rascals\" fu un moderato successo per la Universal, incassando 51.764.950 dollari al botteghino.\nIn Italia.\nIn Italia la serie and\u00f2 in onda a varie riprese (tutt'oggi alla RAI, specie nelle trasmissioni del mattino, viene mandato in onda qualche episodio), in alcuni casi vennero trasmessi degli episodi colorizzati. La sigla italiana del telefilm nelle trasmissioni degli anni 1980/90 (su Rai 1 e in seguito su Rai 2) era la canzone \"Al volante di una Ford\" (testo di Rino Ciglio, musica di Franco Campanino), cantata dai \"Succo d'arancia\" con il piccolo Pier Francesco e con la partecipazione di Ernesto Vitolo al piano.\nNell'estate 2013 viene trasmessa quotidianamente su Rai 3 nella fascia pre-serale, a seguito di \"Blob\".\nEredit\u00e0 ed influenze.\nI personaggi di questa serie divennero vere e proprie icone, identificabili spesso dal solo nome: Alfa Alfa, Spanky, Buckwheat, Darla e Froggy per citare i pi\u00f9 noti. Come molti altri attori bambini, anche i protagonisti di questa serie finirono per essere stereotipati ed ebbero dei problemi ad uscire dai personaggi che avevano impersonificato.\nMolti ragazzi della serie, tra cui Carl Switzer, Scotty Beckett, Norman Chaney, Billy Laughlin, Donald Haines e Bobby Hutchins, morirono prima dei quarant'anni. Questo ha portato ad alimentare una leggenda metropolitana sulla \"maledizione\" che aleggiava sugli attori di questa serie, una voce resa ancora pi\u00f9 celebre da un documentario \"E! True Hollywood Story\" del 2002 intitolato \"The Curse of the Little Rascals\". Il sito web Snopes.com ha invece sfatato la diceria della maledizione, affermando che non vi erano prove di alcun modello insolito di decessi, prendendo in esame tutti i principali attori delle \"Simpatiche canaglie\", nonostante la morte di alcuni di essi.\nIl lavoro dei bambini nella serie fu largamente poco riconosciuto negli anni successivi, a parte la stella sulla Hollywood Walk of Fame dedicata postuma a Spanky McFarland nel 1994. N\u00e9 lui n\u00e9 nessun altro attore della serie ha mai ricevuto alcun diritto d'autore o royalty per le successive messe in onda della serie o per la vendita di merchandising con la loro immagine. Per questi attori l'unica fonte di entrata legata alla serie sono stati appunto i salari settimanali che percepivano durante le riprese, che andavano dai 40 dollari per gli ultimi arrivati fino a oltre 200 dollari per le stelle come Farina, Spanky e Alfa Alfa.\nNotevole eccezione \u00e8 rappresentata da Jackie Cooper, che ebbe una carriera da attore anche da adulto ottenendo pure una nomination agli Academy Award. Cooper divenne famoso per il personaggio di Perry White nei film di \"Superman\" con Christopher Reeve, nonch\u00e9 per aver diretto da regista alcuni episodi di serie televisive quali \"M*A*S*H\" e \"Superboy\".\nNel 2004, l'episodio \"Pups is Pups\" del 1930 \u00e8 stato riconosciuto come \"culturalmente significativo\" dalla Library of Congress degli Stati Uniti e selezionato per essere preservato nel National Film Registry.\nImitazioni, eredi ed impostori.\nLa popolarit\u00e0 delle \"Simpatiche canaglie\" port\u00f2 gli studios concorrenti a creare degli analoghi cortometraggi incentrati sui bambini. Tra le imitazioni pi\u00f9 importanti si ricordano \"The Kiddie Troupers\" con il futuro attore Eddie Bracken, \"Baby Burlesks\" con Shirley Temple, la serie \"Buster Brown\" (dalla quale poi \"Our Gang\" import\u00f2 Pete the Pup ed il regista Gus Meins) e il principale concorrente delle \"Simpatiche canaglie\", \"Mickey McGuire\" con Mickey Rooney. Alcune imitazioni invece meno riuscite furono \"The McDougall Alley Gang\" (Bray Productions, 1927\u20131928), \"The Us Bunch\" e \"Our Kids\". Ci sono anche prove che produzioni sul genere di \"Our Gang\" furono girate in piccole cittadine degli Stati Uniti usando bambini del posto negli anni Venti e negli anni Trenta. Queste produzioni non avevano legami ufficiali con Hal Roach, ma spesso usavano sceneggiature della sua serie ed addirittura si autodefinitvano produzioni di \"Our Gang\".\nPi\u00f9 tardi molti adulti millantarono di aver fatto parte del cast delle \"Simpatiche canaglie\": una lunga lista di persone, alcune di esse anche famose in ambiti diversi da quello della recitazione, come Nanette Fabray, Eddie Bracken ed il giornalista di gossip Joyce Haber dichiar\u00f2 di aver fatto parte del cast, o \u00e8 stato pubblicamente riconosciuto come ex membro del cast. Ad esempio la biografia ufficiale di Bracken manipolata a sua insaputa scrivendo che era apparso in \"Our Gang\", anzich\u00e9 in \"The Kiddie Troupers\" com'era invece vero.\nTra gli impostori pi\u00f9 famosi figura Jack Bothwell, che dichiarava di aver impersonato un personaggio chiamato \"Freckles\", e and\u00f2 oltre, apparendo nello show televisivo \"To Tell The Truth\" nell'autunno del 1957, continuando a raccontare questa frottola. Nel 2008 mor\u00ec Mollie Barron, che affermava di essere apparsa come Darla in \"Our Gang\". Un altro impostore \u00e8 Bill English, impiegato di un supermercato, che fece un'apparizione il 5 ottobre 1990 in una trasmissione della ABC intitolata \"20/20\", durante la quale afferm\u00f2 di essere stato l'interprete di Buckwheat. Secondo quanto afferm\u00f2 la rete, fu Spanky McFarland ad informarli della verit\u00e0 ed in dicembre William Thomas, Jr. (figlio di Billie Thomas, il Buckwheat originale) querel\u00f2 l'ABC per negligenza.\nPersone ed enti intitolate alla serie.\nNumerosi gruppi, societ\u00e0 ed enti si sono ispirate alla serie o ne hanno preso il nome. Ad esempio il gruppo musicale folk-rock Spanky and Our Gang, che per\u00f2 oltre al nome non ha alcun legame con la serie. La rock band Extreme ha composto un pezzo chiamato \"He man woman hater\". Ci sono anche molti ristoranti e asili sparsi per tutti gli Stati Uniti che, in maniera del tutto non autorizzata, portano il nome di \"Little Rascals\" o \"Our Gang\". \"Ren e Stimpy\", protagonisti animati dell'omonimo show sul canale televisivo per bambini Nickelodeon, erano stati originariamente ideati come personaggi di un cartone animato intitolato \"Your Gang\", incentrato appunto su un gruppo di bambini.\nEdizioni home video e diritti d'autore.\n16 mm, VHS e DVD.\nPer molti anni, la Blackhawk Films ha distribuito 79 degli 80 episodi sonori di Roach su pellicola da 16 millimetri. I dischi con il sonoro di \"Railroading' \" erano andati persi negli anni Quaranta, per cui di questo episodio fu commercializzata una versione muta fino al 1982, quando i dischi con il sonoro vennero ritrovati nei depositi della MGM ed il cortometraggio fu cos\u00ec ripristinato con il suo sonoro originale. Come per gli episodi televisivi, le nuove uscite della Blackhawk di \"Little Rascals\" presentavano un nuovo formato dei titoli e delle didascalie, per via dell'accordo del 1949 tra MGM ed Hal Roach di non distribuire la serie con il suo titolo originale: ma l'unica modifica agli episodi originali era appunto la sostituzione dei loghi e dei titoli \"Our Gang\" con quelli \"Little Rascals\".\nNel 1983, con la crescita del mercato dei VHS, la Blackhawk cominci\u00f2 a distribuire \"Little Rascals\" anche su videocassette, disponibili solo su catalogo, con tre episodi su ognuna. La Blackhawk Films fu acquistata nel 1983 dalla National Telefilm Associates, divenuta poi Republic Pictures. La Republic ha poi messo sul mercato i VHS di \"Little Rascals\" in varie raccolte, non esaustive, per tutti gli anni Ottanta e per i primi anni Novanta. Alla fine, furono pubblicati in home video tutti tranne 11 episodi dell'era sonora di Hal Roach.\nEdizioni Cabin Fever/Hallmark.\nNel 1993 la Republic vendette i diritti home video degli 80 episodi sonori di Hal Roach ed alcuni degli episodi muti alla Cabin Fever Entertainment. La Cabin Fever acquist\u00f2 anche i diritti allo sfruttamento del marchio originale \"Our Gang\" e del loro MGM, cos\u00ec che per la prima volta in oltre cinquant'anni gli episodi sonori dell'era Roach vennero distribuiti commercialmente nel loro formato originale. Tra il 1994 ed il 1995 vennero prodotti 21 uscite in VHS, presentati da Leonard Maltin. Con quattro episodi per cassetta, la Cabin Fever commercializz\u00f2 tutti e 80 gli episodi sonori e 4 episodi muti dell'era Roach, senza tagli e digitalmente rimasterizzati sia nell'audio che nell'immagine.\nLa Cabin Fever cominci\u00f2 poi a produrre la versione DVD dei primi 12 volumi VHS di \"Little Rascals\" (ogni DVD includeva il contenuto di due VHS), ma la societ\u00e0 chiuse i battenti nel 1998 prima che i DVD potessero essere distribuiti. I diritti home video di \"Little Rascals\" furono quindi venduti nel 1999 alla Hallmark Entertainment, la quale sostanzialmente ripul\u00ec i propri magazzini mettendo in commercio i DVD ad inizio 2000 senza alcuna campagna di lancio ufficiale. Sempre nello stesso anno furono rimessi in commercio i primi 10 volumi VHS della Cabin Fever, con un nuovo packaging, ed i primi due volumi furono prodotti anche su DVD con il titolo \"The Little Rascals: Volumes 1\u20132\". Nel 2003 e nel 2005 la Hallmark emise due nuove collezioni su DVD da 10 episodi l'uno.\nNel 2006 la Legend Films produsse delle versioni colorizzate di 15 episodi di \"Our Gang\" (14 dell'epoca di Hal Roach pi\u00f9 l'episodio della MGM, ma di dominio pubblico, intitolato \"Waldo's Last Stand\"), che furono distribuiti in tre DVD \"Little Rascals\".\nIl 28 ottobre 2008 la RHI Entertainment e la Genius Products fecero uscire un set di otto DVD, \"The Little Rascals \u2013 the Complete Collection\". Questo set include tutti gli 80 episodi sonori prodotti da Hal Roach, 64 nella versione restaurata del 1994 e 16 nella versione pi\u00f9 vecchia della Blackhawk Films, in quanto le relative copie rimasterizzate erano andate perse o smarrite durante la fase di produzione.\nIl 14 giugno 2011 la Vivendi Entertainment pubblic\u00f2 nuovamente sette degli otto DVD della \"The Little Rascals - The Complete Collection\" della produzione RHI/Genius Products' come uscite individuali. In questa uscita furono recuperate le versioni rimasterizzate del 1994 dei 16 episodi mancanti, ma furono esclusi gli extra contenuti nel set originale.\nMGM/Warner Bros. releases.\nNegli anni Ottanta e Novanta la MGM produsse diverse uscite della serie (non completa) su VHS, nonch\u00e9 una versione VHS del film \"General Spanky\". Dopo la cessione dei diritti sugli archivi classici della MGM ai nuovi proprietari, Turner Entertainment/Warner Bros., alla fine degli anni Novanta, quattro degli episodi prodotti dalla MGM apparvero come bonus su alcuni DVD di film classici della Warner Bros.\nIl 1\u00ba settembre 2009 la Warner Home Video pubblic\u00f2 tutti e 52 gli episodi prodotti dalla MGM in una raccolta intitolata \"The Our Gang Collection: 1938\u20131942\" (nonostante contenga anche gli episodi del 1943-44) per il mercato dei DVD su richiesta (manufacture-on-demand (MOD) DVD) e per il download digitale. La collezione pu\u00f2 essere ordinata per posta oppure scaricata dal Warner Archive Collection, ed \u00e8 acquistabile anche su iTunes Store.\nCi sono molte altre collezioni home video non ufficiali di \"Our Gang\" e \"Little Rascals\", disponibili presso vari distributori, che contengono i cortometraggi (sia sonori che muti) divenuti ormai di dominio pubblico.\nPropriet\u00e0 dei diritti.\nI diritti sui cortometraggi della serie sono divisi fra diverse societ\u00e0.\nLa Sonar Entertainment (in precedenza RHI Entertainment, Cabin Fever Entertainment e Hallmark Entertainment) detiene il copyright degli episodi prodotti di \"Our Gang\" da Hal Roach, compreso il diritto alla riproduzione cinematografica e sul mercato home video. La Sonar li acquis\u00ec dopo aver assorbito gli Hal Roach Studios nel 1988, nonch\u00e9 il patrimonio di Roach e la Cabin Fever Entertainment alla fine degli anni Novanta.\nLa CBS Television Distribution, nata dalla fusione tra King World Entertainment e CBS Paramount Domestic Television, detiene i diritti sul marchio \"Little Rascals\" e sul pacchetto televisivo \"Little Rascals\". La CBS offre in syndication tanto gli episodi originali quanto quelli colorizzati. Il pacchetto televisivo \"Little Rascals\" della The King World/CBS fu oggetto di programmazione in esclusiva (per gli Stati Uniti) per il canale American Movie Classics dall'agosto 2001 al dicembre 2003, con Frankie Muniz come moderatore. Nell'ambito di un mese di tributo agli Hal Roach Studios, tra il 4 ed il 5 gennaio 2011 la Turner Classic Movies trasmise una maratona di 24 ore degli episodi di \"Our Gang\" prodotti da Roach - sia sonori che muti\nGli episodi prodotti dalla MGM, \"General Spanky\" ed i diritti sul nome \"Our Gang\" sono invece di propriet\u00e0 della Warner Bros. Entertainment in quanto parte dell'archivio della Turner Entertainment. La Turner Entertainment acquis\u00ec questo patrimonio nel 1986 quando il suo fondatore, Ted Turner, acquist\u00f2 l'archivio MGM pre-1986; nel 1996 Turner si fuse con la Time Warner. I diritti televisivi per gli episodi della MGM appartengono alla Warner Bros. Television Distribution, mentre i diritti home video alla Warner Home Video. Gli episodi della MGM vengono trasmessi ancora oggi regolarmente via cavo sul canale della Turner Classic Movies.\nIl diffuso rumour che voleva che lo show-man Bill Cosby avesse comprato i diritti della serie per evitare la trasmissione in TV dei suoi stereotipi razzisti si \u00e8 rivelato privo di fondamento: Cosby non ha mai posseduto diritti della serie.\nDoppiaggio.\nIn Italia i personaggi pi\u00f9 importanti della serie sono stati doppiati da:\nGli attori del cast.\nHal Roach per i protagonisti di \"Our Gang\" scelse attori giovanissimi con un'et\u00e0 pi\u00f9 o meno intorno ai 7 anni. Di seguito un elenco degli attori principali, distinti per epoca.\nEpisodi colorati.\nIn una messa in onda della Rai che risale circa alla fine degli anni ottanta e all'inizio degli anni novanta, gran parte degli episodi, girati negli anni trenta dalla serie, furono restaurati e colorati.Questo processo fu eseguito anche con i film e i cortometraggi sonori di Stanlio e Ollio alla met\u00e0 degli anni 80.\nDVD colorizzati.\nGli episodi colorizzati dalla Legend Films sono 24, specificatamente nei seguenti cofanetti con i relativi DVD:\nThe Little Rascals Three-Disc Collection\nThe Little Rascals Two-Disc Collection in Color, Vol. #2\nInoltre 53 episodi furono colorizzati nel 1994 dalla societ\u00e0 \"CST Entertainment Imaging Inc\", e furono distribuiti in DVD esclusivamente in Germania dalla \"Universal/Music/DVD\", ma purtroppo questi DVD non sono pi\u00f9 disponibili."}
{"id": "1563481", "revid": "1305887", "url": "https://it.wikipedia.org/wiki?curid=1563481", "title": "Alfalfa", "text": ""}
{"id": "1563485", "revid": "406204", "url": "https://it.wikipedia.org/wiki?curid=1563485", "title": "Formule di addizione", "text": ""}
{"id": "1563488", "revid": "14214", "url": "https://it.wikipedia.org/wiki?curid=1563488", "title": "Pirandello", "text": ""}
{"id": "1563489", "revid": "1543377", "url": "https://it.wikipedia.org/wiki?curid=1563489", "title": "Raquel Zimmermann", "text": "Carriera.\nScoperta all'et\u00e0 di 14 anni da un agente di moda a Porto Alegre, in Brasile, nel 1995 frequenta successivamente una scuola per modelle e in seguito si trasferisce per un po' di tempo in Giappone. Nel settembre del 1999 debutta a Parigi sulla passerella di Chanel e di Valentino. Compare nella copertina del numero di settembre 2000 della famosa rivista femminile \"Vogue\", immortalata dal fotografo Steven Meisel e appare su \"Vogue\" Francia nel febbraio dello stesso anno. Nel 2001 diventa il volto della linea make-up di Christian Dior.\nLa top model brasiliana appare, negli anni 2000, sulle copertine di riviste di moda internazionali quali \"Vogue\", \"Elle\", \"Num\u00e9ro\", \"L'Officiel\", \"Marie Claire\", \"Harper's Bazaar\", \"Flair\", \"V Magazine\", \"French\" e molte altre.\nRaquel Zimmermann sfila, negli anni, per le firme pi\u00f9 prestigiose del mondo della moda come: Balenciaga, Roberto Cavalli, Yves Saint Laurent, Chanel, Chlo\u00e9, Christian Dior, Calvin Klein, Gianfranco Ferr\u00e9, Dolce &amp; Gabbana, Givenchy, Balmain, Dsquared\u00b2, Emanuel Ungaro, John Galliano, Burberry, Oscar de la Renta, Blumarine, Fendi, Alexander McQueen, Gucci, Giorgio Armani, Dries van Noten, Herm\u00e8s, Lanvin, Alberta Ferretti, Max Mara, Louis Vuitton, Kenzo, Jean Paul Gaultier, Paco Rabanne, Salvatore Ferragamo, Karl Lagerfeld, Ralph Lauren, Moschino, Elie Saab, Missoni, Costume National, Vivienne Westwood, Bottega Veneta, Prada, Viktor and Rolf, Miu Miu, Krizia, Valentino, Versace, Donna Karan, Trussardi, Carolina Herrera, Zac Posen, Tommy Hilfiger, Narciso Rodriguez, Stella McCartney, Sonia Rykiel e moltissimi altri.\nHa inoltre preso parte alle sfilate/evento di Victoria's Secret, il celebre marchio americano di \"lingerie\", nel 2002, nel 2005 e nel 2006. Nel 2004 diventa la testimonial della campagna pubblicitaria della maison tedesca Escada. Nel 2005 \"newyorkmagazine\" riporta che Raquel incassa pi\u00f9 di \"10.000$\" per ogni singola sfilata e che durante le varie settimane della moda tra New York, Londra, Milano e Parigi sfila abitualmente per oltre 70 case di moda. \nSempre nel 2005 diventa testimonial di Gucci e di Herm\u00e8s. Partecipa inoltre alla prima puntata del talk-show brasiliano: \"Bel\u00edssima\".\nNel 2006 \u00e8 protagonista di ben 5 importanti campagne pubblicitarie internazionali: Louis Vuitton, Dolce &amp; Gabbana, Max Mara, Escada e Viktor &amp; Rolf for H&amp;M. Nel 2007 \u00e8 la testimonial di Chanel Eyewear, fotografata dal maestro Karl Lagerfeld. Di quest'ultimo Raquel \u00e8 musa ispiratrice cos\u00ec come del fotografo inglese David Sims.\nNello stesso anno appare nello spot televisivo per il lancio della nuova fragranza di Gucci, \"Gucci by Gucci\", diretto da David Lynch e diventa il volto di Dsquared\u00b2. Tra il 2007 e il 2008 \u00e8 stata il volto femminile scelto dalla Maison italiana Fendi per il lancio delle loro collezioni e per la promozione del nuovo profumo \"Fendi Palazzo\".\nNel 2008 \u00e8 il volto di Fendi, Lanvin, Roberto Cavalli, Printemps e Car Shoe e Il sito \"models.com\" la riporta in prima posizione nella classifica delle 50 top model pi\u00f9 importanti e influenti al mondo, sottolineando la sua grande professionalit\u00e0 e celebrando pi\u00f9 di dieci anni di presenza nel fashion system internazionale. Nel 2009 diventa il nuovo volto delle campagne pubblicitarie di Marc Jacobs, Oscar de la Renta, Hugo Boss e DeBeers. In maggio dello stesso anno appare sulla copertina di \"Vogue\" America insieme ad altre famose supermodelle tra le quali Natasha Poly e Natal'ja Vodjanova. Viene inoltre scelta per le campagne pubblicitarie \"autunno/inverno 2009/10\" di Gucci, Giorgio Armani, Herm\u00e8s, Jean Paul Gaultier, Shiseido e per il nuovo profumo di Viktor &amp; Rolf.\nNel 2010 \u00e8 la protagonista del calendario di \"Vogue Paris\" insieme alle colleghe Natasha Poly e Iselin Steiro, fotografate per l'occasione da Mario Sorrenti. Nel 2011 viene fotografata in otto campagne pubblicitarie per \"l'Autunno/Inverno 2011/12\", tra cui Yves Saint Laurent, Jimmy Choo, Alexander McQueen, Lanvin, Shiseido e Alexander Wang.\nIl sito \"models.com\" la inserisce in quattordicesima posizione nella \"Icon List\", ossia la classifica delle modelle divenute \"iconiche\" e di riferimento nel mondo della moda. Appare nel video Born This Way di Lady Gaga. In agosto appare in una delle sei copertine del \"Pick Up Issue\" della rivista i-D.\nNel 2014 viene scelta da Narciso Rodriguez come testimonial della nuova fragranza \"Narciso\", definendola \"\u00ab\u00c8 di una bellezza straordinaria. \u00c8 elegantemente seduttiva, o forse seduttivamente elegante.\u00bb\" L'anno successivo \u00e8 tra le protagoniste del Calendario Pirelli, fotografata da Steven Meisel.\nNel 2016 viene scelta come testimonial della campagna primavera/estate di Versace, accanto a Gigi Hadid e Natasha Poly. L'anno successivo \u00e8 tra le testimonial, accanto a Irina Shayk, Julia Nobis, Carolyn Murphy e Vittoria Ceretti, della campagna pubblicitaria primavera/estate di Alberta Ferretti, realizzata dal fotografo statunitense Steven Meisel.\nVita privata.\nRaquel Zimmermann \u00e8 sposata con il fotografo Ruy Sanchez Blanco. La famiglia vive a New York."}
{"id": "1563499", "revid": "287204", "url": "https://it.wikipedia.org/wiki?curid=1563499", "title": "Anomalurus beecrofti", "text": "L'anomaluro di Beecroft o scoiattolo a coda squamosa di Beecroft (\"Anomalurus beecrofti\" ) \u00e8 un mammifero roditore della famiglia Anomaluridae.\nAlcuni autori considererebbero questa specie come facente parte di un genere monospecifico a s\u00e9 stante nell'ambito della sottofamiglia Anomalurinae, Anomalurops.\nDistribuzione.\nVive in Africa centrale, nella fascia tropicale compresa grossomodo fra la Guinea, l'Angola, lo Zambia e l'Uganda. Il suo \"habitat\" naturale \u00e8 rappresentato dalle foreste tropicali e subtropicali con folta vegetazione arborea ed arborescente, nell'ambito delle quali colonizza le cime degli alberi.\nDescrizione.\nDimensioni.\nMisura fino a 30 cm di lunghezza (pi\u00f9 quasi altrettanti di coda), per un peso che supera i 650 g.\nAspetto.\nIl pelo \u00e8 folto e morbido, di colore grigiastro con sfumature ocra su nuca, schiena e quarto posteriore, mentre sul dorso possono o meno essere presenti brizzolature nere sparse: la zona ventrale ha un colore che varia individualmente fra biancastro e grigio, solitamente pi\u00f9 scuro sulla gola, mentre sulla sommit\u00e0 del cranio \u00e8 presente una piccola macchia circolare di pelo bianco.\nLa testa \u00e8 grossa ed arrotondata, con muso rivolto leggermente verso il basso. Gli occhi sono grossi e di colore bruno-nerastro, le vibrisse sono piuttosto lunghe, mentre le orecchie sono piccole e arrotondate.\nLe zampe presentano quattro dita ciascuna, munite di forti unghiette ricurve: come gli altri anomaluri, anche questa specie possiede un patagio che va dai polsi delle zampe anteriori ai talloni delle zampe posteriori, e da qui raggiunge la parte prossimale della coda. Quest'ultima \u00e8 di poco pi\u00f9 lunga del corpo ed appare pi\u00f9 sottile alla radice rispetto alla punta, a causa del lungo pelo dal quale \u00e8 ricoperta: sul terzo prossimale inferiore sono presenti 16 o 18 scaglie disposte in due file.\nBiologia.\nSi tratta di animali dalle abitudini principalmente crepuscolari e notturne: durante il giorno riposano in nidi posti in alto fra gli alberi che essi stessi si costruiscono con foglie secche e ramoscelli e nei quali pu\u00f2 trovare rifugio un singolo esemplare od una coppia di questi animali, mentre altri esemplari si costruiscono nidi propri anche sullo stesso albero. In questo, la specie differisce dalle altre specie congeneri.\nAl tramonto, l'animale si sveglia e, dopo essersi stiracchiato e toelettato per un po', esce dal nido e va alla ricerca di cibo planando di albero in albero ed utilizzando le scaglie poste alla base della coda come sorgente d'attrito per fermarsi durante l'atterraggio.\nI vari esemplari comunicano fra loro lanciandosi richiami che sono una via di mezzo fra un fischio ed un ululato.\nAlimentazione.\nSi tratta di animali strettamente erbivori, che si nutrono in particolare di corteccia e semi, per avere ragione dei quali utilizzano la forte muscolatura mascellare.\nRiproduzione.\nIl periodo riproduttivo coincide con la parte finale della stagione delle piogge, durante la quale ciascuna femmina pu\u00f2 svezzare con successo anche due cucciolate, ciascuna delle quali conta un unico cucciolo gi\u00e0 ricoperto di pelo ed in grado di vedere. Il piccolo viene allattato dalla madre ed in seguito nutrito da ambedue i genitori con cibo gi\u00e0 masticato che essi conservano nelle tasche guanciali, che secondo la cultura tradizionale sono cos\u00ec piene da diventare delle dimensioni di un mandarino. Per il resto poco o nulla si sa dei rituali di accoppiamento di questo animale, anche se \u00e8 stata notata la presenza di tappi vaginali nelle femmine incinte."}
{"id": "1563500", "revid": "767487", "url": "https://it.wikipedia.org/wiki?curid=1563500", "title": "The Call - Non rispondere", "text": " \u00e8 un film del 2003 diretto da Takashi Miike, con protagonista Kou Shibasaki.\nIl film ha generato i sequel \"The Call 2\", \"\" e \"End Call - The Call 4\", nonch\u00e9 un remake statunitense \"Chiamata senza risposta\".\nTrama.\nLa studentessa Yoko trova sul proprio cellulare una chiamata persa. Quando ascolta il messaggio rimasto sulla segreteria sente la sua stessa voce urlare, presa dal panico. La data del messaggio \u00e8 quella di due giorni dopo. Yoko racconta la cosa alla sua amica Yumi, ma le due ragazze non prendono la cosa troppo sul serio. Tuttavia il giorno seguente, all'ora esatta del messaggio, la ragazza muore investita da un treno. Di l\u00ec a pochi giorni altri due ragazzi, il cui numero era nella rubrica di Yoko riceveranno lo strano messaggio in segreteria, e muoiono in maniera analoga.\nYumi, avendo intuito che presto toccher\u00e0 a lei, si unisce ad Hiroshi, un giovane poliziotto, che sta indagando sulla morte della sorella, morta in circostanze simili. I due, grazie ad una serie di indizi, risalgono a Marie, una donna, scomparsa mesi prima. La donna aveva due figlie, una delle quali si trova in ospedale, diventata autistica in seguito a presunti abusi. Intanto Natsumi, cara amica di Yumi che ha ricevuto la telefonata, viene contatta da un programma televisivo che tratta di avvenimenti paranormali, che le offre di essere ospite nella trasmissione per parlare della storia della telefonata e per sottoporsi ad un esorcismo. Natsumi accetta la proposta, spaventata dall'idea di poter morire. Durante la trasmissione, nonostante il tentato esorcismo da parte di un religioso, Natsumi muore in diretta televisiva, davanti agli occhi degli spettatori e di Yumi che pochi minuti dopo la morte dell'amica riceve la telefonata.\nOrmai pronta a fare di tutto pur di sopravvivere, Yumi insieme ad Hiroshi scopre che la figlia maggiore di Marie, Mimiko, \u00e8 morta in seguito ad un attacco d'asma e che il corpo di Marie, morta in un incendio nell'ospedale in cui lavorava, non \u00e8 mai stato ritrovato. Yumi ed Hiroshi cos\u00ec decidono di andare in quell'ospedale con l'intento di ritrovare il corpo di Marie e di porre fine all'incubo una volta per tutte. Ma dopo averlo ritrovato, il corpo ustionato e senza vita di Marie attacca apparentemente Yumi. Marie per\u00f2, invece di fare del male alla ragazza, l'abbraccia forte e poi inspiegabilmente si accascia al suolo. Yumi, convinta che tutto sia ormai finito, torna a casa, mentre Hiroshi si reca nella casa-famiglia dove \u00e8 ospite la figlia minore di Marie, per comunicarle il ritrovamento del corpo della madre. Appena arrivato per\u00f2 la direttrice dell'istituto gli confida di aver trovato un DVD nello zainetto della bambina. I due cos\u00ec incuriositi decidono di guardarlo insieme e dalla visione del disco scoprono che non era Marie che abusava della figlia, ma la sorella pi\u00f9 grande Mimiko. Marie preoccupata dagli strani incidenti domestici che capitavano molto spesso alla figlia pi\u00f9 piccola, aveva deciso di piazzare nella camera delle due bambine una telecamera nascosta, e quando aveva scoperto che gli incidenti erano stati causati dalla figlia maggiore, l'aveva chiusa nella sua stanza e aveva portato la figlia minore, nuovamente vittima degli abusi della sorella Mimiko, all'ospedale.\nIntanto Mimiko, chiusa nella sua stanza senza l'inalatore, aveva avuto un attacco d'asma ed era morta. E da l\u00ec erano partite le telefonate della morte e la prima vittima della maledizione di Mimiko era stata proprio sua madre Marie. Hiroshi quindi avendo inuito l'amara verit\u00e0, si reca a casa di Yumi che nel frattempo viene raggiunta dallo spettro di Mimiko. Yumi, avendo capito che era stata lei e non la madre ad uccidere i suoi amici e che Marie all'ospedale aveva cercato di proteggerla dalla figlia, lotta con tutte le sue forze contro il potere di Mimiko ma viene uccisa dalla ragazzina che dopo averla ammazzata si impossessa del suo corpo e una volta arrivato Hiroshi, lo accoltella.\nMimiko\\Yumi porta Hiroshi all'ospedale; Quando Hiroshi si sveglia, Mikiko\\Yumi \u00e8 al suo fianco e tiene un coltello dietro la schiena."}
{"id": "1563504", "revid": "109893", "url": "https://it.wikipedia.org/wiki?curid=1563504", "title": "National Board of Review Awards 1929", "text": "La 1\u00aa edizione dei National Board of Review Awards si \u00e8 tenuta nel 1929.\nNon ha assegnato un premio al miglior film, ma ha segnalato i migliori dieci film e i migliori film stranieri dell'anno."}
{"id": "1563515", "revid": "1934238", "url": "https://it.wikipedia.org/wiki?curid=1563515", "title": "Dipendenza della Corona britannica", "text": "La Dipendenza della Corona britannica (in inglese: \"British Crown Dependency\") \u00e8 un'istituzione amministrativa britannica.\nDipendenze della Corona sono le isole del Canale e l'isola di Man.\nL'isola di Man \u00e8 situata nel mare d'Irlanda tra la Gran Bretagna e l'Irlanda, mentre le isole del Canale, divise tra i baliati di Jersey e Guernsey, sono situate nel canale della Manica ad ovest del Cotentin.\nQueste dipendenze sono possedimenti della Corona britannica, tuttavia, essendo amministrazioni autonome, non fanno parte del Regno Unito. Tutte e tre le Dipendenze della Corona sono membri del Consiglio britannico-irlandese. Dal 2005 ogni Dipendenza della Corona ha un primo ministro a capo del Governo. In ogni caso, poich\u00e9 si tratta di possedimenti della Corona, non sono nazioni sovrane ed il potere legislativo \u00e8, in ultima analisi, detenuto dal Sovrano del Regno Unito.\nPer quanto concerne l'applicazione delle leggi sulla nazionalit\u00e0, i residenti nelle dipendenze sono cittadini britannici. In ogni caso mantengono la propria competenza su temi quali il lavoro e l'edilizia.\nOgni isola ha la propria sigla automobilistica (Guernsey, GBG; Alderney, AY; Jersey, J; Isola di Man, MN), il proprio dominio di primo livello (Guernsey, .gg; Jersey, .je; Isola di Man, .im) e il proprio codice ISO 3166-2, in precedenza utilizzato dall'Unione Postale Universale, (Guernsey, GGY; Jersey, JEY; Isola di Man, IMN) riconosciuti ufficialmente dall'ISO il 29 marzo 2006.\nIsole del Canale.\nLe cosiddette isole del Canale Jersey e Guernsey possiedono propri sistemi legali e sanitari, cos\u00ec come proprie politiche sull'immigrazione e \"status locale\" per cui un baliato non detiene giurisdizione sull'altro. Esercitano patti bilaterali di tassazione. Dal 1961, i baliati hanno corti d'appello separate, ma generalmente il signore di ogni baliato \u00e8 parte della corte dei giudici d'appello dell'altro.\nBaliato di Guernsey.\nIl Baliato di Guernsey include l'isola di Guernsey, l'isola di Sark, l'isola di Alderney, Herm e altre isole. Il parlamento locale \u00e8 chiamato States of Guernsey.\nAll'interno del Baliato di Guernsey, godono di autonomia Sark, stato feudale (ma democratico) posto sotto il governo del Signore di Sark, la cui legislazione \u00e8 definita Chief Pleas, e Alderney, la cui assemblea legislativa \u00e8 pure chiamata the States, ed esercita sotto un presidente eletto.\nGuernsey batte proprie monete e banconote:\nQueste circolano liberamente in entrambi i baliati insieme alle monete e banconote britanniche. Non hanno corso legale all'interno del Regno Unito, ma sono comunque spesso accettate.\nVi sono pochi partiti politici: generalmente i candidati si presentano alle elezioni come indipendenti.\nBaliato di Jersey.\nIl Baliato di Jersey \u00e8 composto dall'isola di Jersey e da altri gruppi di scogli e isole disabitati.\nIl parlamento locale \u00e8 denominato States of Jersey. La \"States of Jersey Law 2005\" ha introdotto la figura del Chief Minister of Jersey, abolito il potere del Balivo di dissentire con una risoluzione degli States e il diritto di veto da parte del Lieutenant Governor, e stabilito che qualsiasi Ordine o Atto emanato del Regno Unito che possa essere applicato anche a Jersey, venga prima presentato agli States, in modo tale che questi possano esprimere il proprio parere al riguardo.\nJersey batte proprie monete e banconote:\nQueste circolano liberamente in entrambi i baliati insieme alla monete e banconote britanniche. Non hanno corso legale all'interno del Regno Unito, ma sono comunque spesso accettate.\nVi sono pochi partiti politici: generalmente i candidati si presentano alle elezioni come indipendenti (ma vedi \"Lista di partiti politici in Jersey\").\nIsola di Man.\nIl Tynwald dell'isola di Man rivendica il titolo di pi\u00f9 antica assemblea parlamentare esistente senza soluzione di continuit\u00e0, risalendo al 979 d.C. (anche se non si tratta del pi\u00f9 antico parlamento in assoluto, dato che l'Althing islandese risale addirittura al 930). Consiste della \"House of Keys\", eletta dal popolo, e del \"Legislative Council\", eletto indirettamente: essi possono riunirsi separatamente o congiuntamente per valutare la promulgazione di atti che - una volta divenuti legge - sono noti come 'Acts of Tynwald'. Spesso i candidati si presentano alle elezioni come indipendenti, piuttosto che essere scelti per partito politico. Il Consiglio dei ministri \u00e8 presieduto dal Chief Minister.\nL'isola di Man batte proprie monete e banconote:\nQueste circolano liberamente in entrambi i baliati insieme alla monete e banconote britanniche.\nL'Isle of Man Post emette propri francobolli e ottiene significative entrate dalla vendita di emissioni speciali a collezionisti.\nRelazioni con la Corona.\nIn ogni Dipendenza della Corona, il monarca britannico \u00e8 rappresentato da un Lieutenant Governor. Nel 2005, si \u00e8 deciso - per quanto riguarda l'Isola di Man - di rimpiazzare il Lieutenant Governor con un Crown Commissioner, ma questa decisione \u00e8 stata revocata prima dell'implementazione.\nIsole del Canale.\nLe Isole del Canale sono parte dei territori annessi al Ducato di Normandia nel 933 dal Ducato di Bretagna. Questi territori erano inclusi tra quelli ceduti dal Re di Francia ai vichinghi nel 911, dopo che questi avevano risalito la Senna ed erano giunti fino alle mura di Parigi.\nGuglielmo il Conquistatore, Duca di Normandia, reclam\u00f2 per s\u00e9 nel 1066 il titolo di Re d'Inghilterra a seguito della morte di Edoardo il Confessore, ottenendolo a seguito della conquista normanna dell'Inghilterra.\nI successivi matrimoni intrecciati tra sovrani d'Inghilterra e nobili francesi fece s\u00ec che i primi avessero titolo su pi\u00f9 terre francesi che il Re di Francia stesso. Quando il Re di Francia rivendic\u00f2 il proprio diritto feudale di patronaggio, l'allora re inglese, Giovanni d'Inghilterra, temendo di essere imprigionato non intervenne, non rispettando gli obblighi.\nNel 1204, il titolo e i territori del Ducato di Normandia e altri suoi possessi francesi vennero strappati dal Re di Francia a Re Giovanni. Le isole del Canale rimasero leali al Duca legittimo, il Re d'Inghilterra.\nIn nessun momento storico le Isole del Canale sono state parte del Regno di Inghilterra, e nessun ordine - anche in epoche successive - venne impartito per inserirle in un'unione, come accadde invece in seguito tra i regni di Scozia e Inghilterra, e con quello di Irlanda nel 1801. Le responsabilit\u00e0 di tipo feudale permangono quindi al Duca, sebbene in seguito il Re d'Inghilterra abbia reclamato il titolo.\nSi \u00e8 creata una situazione costituzionale unica, dopo che numerosi successivi monarchi confermarono le libert\u00e0 e i privilegi dei Baliati, spesso riferiti alla cosiddette \"Constitutions of King John\", un documento leggendario che si narra sia stato concesso da Re Giovanni in seguito al 1204. I governi dei baliati hanno comunque generalmente provato ad evitare di andare oltre i limiti della costituzione non scritta, evitando conflitti con i governi britannici.\nIn seguito alla restaurazione di Re Carlo II, che aveva trascorso parte del suo esilio proprio sull'isola di Jersey, alle isole del Canale venne inoltre concesso il diritto di stabilire le proprie tasse, spesso indicate coi termini francesi del Jersey Legal French.\nIsola di Man.\nSull'isola di Man, il monarca britannico \u00e8 il Lord of Mann, titolo variamente retto da re e nobili norreni, scozzesi e inglesi (i nobili inglesi secondo convenzioni feudali nei confronti della corona inglese) finch\u00e9 non venne rivestito dalla Corona Inglese nel 1765. Il titolo \u00e8 attualmente Signore di Man, anche se il Capo di Stato risulta essere una donna. Durante il regno della Regina Vittoria, invece, il titolo fu modificato in Signora di Man.\nRelazioni con il Regno Unito.\nIl governo britannico \u00e8 responsabile esclusivamente per quanto riguarda la difesa e la rappresentanza internazionale, sebbene ogni isola abbia proprie competenze su dogane e immigrazione. Fino al 2001, l'Home Office aveva responsabilit\u00e0 per le Dipendenze della Corona, ma questo \u00e8 stato trasferito al Lord Chancellor's Department, poi al Department for Constitutional Affairs e successivamente al Ministero della Giustizia britannico.\nGli atti del British Parliament generalmente non riguardano le isole del canale e l'isola di Man, tranne dove esplicitamente indicato, e perfino questo sta diventando sempre pi\u00f9 raro. Quando ritenuto opportuno, gli atti del parlamento, possono essere estesi alle isole tramite un 'Order in Council', e normalmente deve essere richiesta l'approvazione da parte delle rispettive amministrazioni. Un esempio al riguardo pu\u00f2 essere considerato il Television Act del 1954, che venne esteso alle isole del Canale, in modo tale da creare una tv locale, nota come Channel Television.\nWestminster mantiene il diritto di legiferare sulle isole contro la loro volont\u00e0 come ultima risorsa, ma ci\u00f2 \u00e8 stato raramente esercitato e secondo l'opinione dell'Attorney-General di Jersey, tale diritto \u00e8 desueto; ciononostante quest'argomentazione non \u00e8 stata accettata dal Dipartimento per gli Affari Costituzionali (Il Marine &amp; Etc, Broadcasting (Offences) Act 1967 \u00e8 stato un atto legislativo esteso all'isola di Man contro il parere del Manx Parliament).\nLa \"States of Jersey Law 2005\" ha stabilito che tutti gli Acts del Regno Unito e gli Orders in Council debbano essere rinviati agli States, dando una maggiore libert\u00e0 d'azione a Jersey in campo internazionale.\nComunque, la vicinanza culturale e costituzionale delle isole con il Regno Unito che numerose istituzioni e organizzazioni sono condivise. La BBC gestisce stazioni locali e programmi televisivi nelle isole del Canale, ma non su quella di Man. Inoltre, sebbene le isole mantengano indipendenza riguardo alle proprie poste e telecomunicazione, continuano a partecipare al piano telefonico nazionale ed hanno adattato i propri codici postali in modo da essere compatibili col sistema britannico.\nRelazioni con l'Unione europea.\nSebbene non siano parte dell'Unione europea, avendo deciso di non aderirvi quando il Regno Unito vi entr\u00f2, le Dipendenze della Corona hanno una complicata relazione con l'UE, governata dall'Articolo 299(6)(c) del Trattato costitutivo dell'Unione stessa:\ne dal protocollo 3 dell'UK's Act of Accession to the Community."}
{"id": "1563529", "revid": "729019", "url": "https://it.wikipedia.org/wiki?curid=1563529", "title": "Anomalurus derbianus", "text": "L'anomaluro comune o anomaluro di Lord Derby (\"Anomalurus derbianus\" ) \u00e8 un mammifero roditore della famiglia degli Anomaluridi.\nDistribuzione.\nCon sedici sottospecie (\"Anomalurus derbianus beldeni\", \"Anomalurus derbianus chrysophaeus\", \"Anomalurus derbianus cinereus\", \"Anomalurus derbianus derbianus\", \"Anomalurus derbianus erythronotus\", \"Anomalurus derbianus fraseri\", \"Anomalurus derbianus jacksoni\", \"Anomalurus derbianus neavei\", \"Anomalurus derbianus nigrensis\", \"Anomalurus derbianus orientalis\", \"Anomalurus derbianus parvus\", \"Anomalurus derbianus squamicaudus\", tutte considerate in vari periodi specie a s\u00e9 stanti) ha areale frammentato in due parti: una popolazione vive lungo la Costa degli Schiavi, in Sierra Leone, Liberia, Costa d'Avorio, Ghana, mentre un'altra \u00e8 diffusa dalla Guinea Equatoriale attraverso l'Africa equatoriale, fino alle coste di Kenya e Tanzania ed a sud fino allo Zambia centro-orientale ed al Mozambico settentrionale.\nL\"'habitat\" di questa specie \u00e8 costituito dalle foreste tropicali con vegetazione assai fitta, nell'ambito delle quali colonizza le parti alte e le cime degli alberi.\nDescrizione.\nDimensioni.\nMisura fino a 35 cm di lunghezza, cui si somma la coda, che \u00e8 lunga i tre quarti del corpo: il peso raggiunge il chilogrammo.\nAspetto.\nLe dimensioni ed il colore di questi animali variano a seconda delle sottospecie, col pelo che varia dal grigiastro al rossiccio con brizzolature argentate: \u00e8 per\u00f2 sempre presente un caratteristico disegno facciale che comprende una banda nera che dal naso corre ai lati della faccia, raggiungendo gli occhi, le orecchie e ricongiungendosi sulla nuca a mo' di mascherina, mentre la testa \u00e8 di colore bianco. Anche la zona ventrale \u00e8 di colore bianco.\nIl pelo \u00e8 sempre folto e di consistenza vellutata, pi\u00f9 lungo sul corpo rispetto alla testa. La coda \u00e8 solitamente nera nella sua met\u00e0 distale, che appare pi\u00f9 grande in virt\u00f9 del folto pelo che la ricopre, mentre le orecchie sono nude e di colore rosato. Sul terzo prossimale inferiore della coda sono presenti dodici scaglie cornee disposte in due file parallele. Come anche le altre specie congeneri, l'anomaluro comune possiede un patagio che si estende fra il polso ed il tallone delle zampe di ciascun lato, e dai talloni all'attaccatura della coda. Spesso il bordo del patagio, cos\u00ec come le zampine, sono ricoperti di peli neri, mentre la parte ventrale di esso \u00e8 quasi del tutto glabra. Le zampe, dotate di 4 dita ciascuna, sono munite di forti unghiette ricurve.\nBiologia.\nSi tratta di animali dalle abitudini principalmente crepuscolari e notturne: durante le prime ore del mattino o nel tardo pomeriggio, tuttavia, questi animali possono fare dei lunghi bagni di sole. Passano il giorno riposando in gruppi anche di una decina di individui in cavit\u00e0 naturali dei tronchi d'albero, che vengono utilizzate anche per vari anni dallo stesso gruppo. Ciascun gruppo pare vivere in un territorio ben definito che si estende per tre o quattro acri, nell'ambito del quale ciascun esemplare si muove per circa un chilometro per notte,\nDopo il tramonto, questi animali si muovono per\u00f2 solitari o tutt'al pi\u00f9 in coppie, planando di albero in albero per distanze pari anche ad oltre 100 m (alcune fonti riportano voli anche superiori ai 250 m). Durante l'atterraggio, l'animale abbassa la coda, in modo tale da far sfregare le scaglie sottocaudali contro il substrato, creando un attrito che ne decreta la fermata.\nAlimentazione.\nSi nutre principalmente di corteccia, oltre che di frutta e semi: occasionalmente viene osservato mentre si nutre di insetti (ad esempio, un individuo della sottospecie \"fraseri\" mostrava ingenti quantit\u00e0 di termiti nello stomaco). L'anomaluro comune preferisce la corteccia spessa del tronco e tende a nutrirsi sempre agli stessi alberi, staccando una striscia di corteccia ciascuno ogni notte: a volte la corteccia viene rimossa unicamente per leccare la resina che sgorga dalla pianta.\nRiproduzione.\nNelle sottospecie delle foreste secche, la riproduzione e stagionale e cade verso la fine del periodo delle piogge, mentre per le sottospecie che abitano la foresta pluviale essa pu\u00f2 avvenire durante tutto l'arco dell'anno. La femmina partorisce da uno a tre cuccioli per parto, anche se possiede un solo paio di mammelle e pertanto in caso di parti trigemini uno dei cuccioli \u00e8 destinato a morire d'inedia. I piccoli sono gi\u00e0 in grado di vedere e ricoperti di pelo alla nascita, anche se rimangono nel nido (che pu\u00f2 non essere lo stesso in cui dormono gli adulti) fino a crescita ultimata: lo svezzamento \u00e8 graduale, con ambedue i genitori che cominciano ben presto a portare ai piccoli cibo gi\u00e0 masticato che conservano nelle tasche guanciali."}
{"id": "1563532", "revid": "1745361", "url": "https://it.wikipedia.org/wiki?curid=1563532", "title": "Pantera nera (disambigua)", "text": ""}
{"id": "1563541", "revid": "21880", "url": "https://it.wikipedia.org/wiki?curid=1563541", "title": "Anomalurus pelii", "text": "L'anomaluro di Pel o scoiattolo volante di Pel (\"Anomalurus pelii\" ) \u00e8 un mammifero roditore della famiglia degli Anomaluridi.\nDistribuzione.\nCon due sottospecie (\"Anomalurus pelii auzembergeri\" e \"Anomalurus pelii pelii\") la specie \u00e8 diffusa con areale piuttosto frammentato in Liberia, Costa d'Avorio, Ghana e Nigeria.\nIl suo \"habitat\" \u00e8 costituito dalle aree pianeggianti ricoperte da foresta densa ben matura, con presenza di sparsi alberi pi\u00f9 alti degli altri.\nDescrizione.\nDimensioni.\nMisura fino a quasi un metro di lunghezza (di cui poco meno della met\u00e0 spetta alla coda, lunga i 3/4 del corpo), per un peso che sfiora gli 1,8 kg: tali dimensioni ne fanno il maggiore rappresentante della famiglia Anomaluridae.\nAspetto.\nIl pelo \u00e8 completamente nero sul dorso e sulla testa, mentre ventre, coda, muso, zampine, orecchie e cerchi perioculari sono di colore bianco latte: i bordi del patagio sono bianchi nella sottospecie nominale e neri nella sottospecie \"auzembergeri\". La coda presenta parte distale apparentemente pi\u00f9 spessa a causa del pelo pi\u00f9 lungo che ivi cresce: sul muso sono presenti lunghe vibrisse, mentre sul terzo prossimale inferiore della coda trovano posto dodici scaglie cornee disposte in due file parallele, che in questa specie sono particolarmente sviluppate.\nBiologia.\nSi tratta di animali dalle abitudini crepuscolari e notturne: durante il giorno riposano in cavit\u00e0 dei tronchi d'albero site anche a 40 metri d'altezza, nelle quali trovano posto fino a 6 animali.\nSi tratta di animali piuttosto aggressivi, che reagiscono ad eventuali minacce o intrusioni con minacciosi suoni gutturali, sibili e sfregando i denti, a volte utilizzando la cavit\u00e0 del proprio rifugio per amplificarne il suono.\nAlimentazione.\nSi tratta di animali erbivori, che si nutrono prevalentemente di corteccia ma di tanto in tanto integrano la propria dieta con frutti di palma, foglie e germogli.\nRiproduzione.\nSi riproduce due volte l'anno durante la stagione delle piogge, dando alla luce fino a tre cuccioli per volta: poco o nulla si conosce tuttavia dei meccanismi riproduttivi di questa specie."}
{"id": "1563547", "revid": "438678", "url": "https://it.wikipedia.org/wiki?curid=1563547", "title": "Valdis Birkavs", "text": ""}
{"id": "1563549", "revid": "1652635", "url": "https://it.wikipedia.org/wiki?curid=1563549", "title": "Gabriele Muresu", "text": "Biografia.\nProfessore ordinario di letteratura italiana nella facolt\u00e0 di lettere e filosofia della Sapienza Universit\u00e0 di Roma, dove ha lavorato dal 1986 al 2013. Dal 1967 al 1986 \u00e8 stato docente in alcune universit\u00e0 statunitensi (la newyorkese Cornell e la californiana UCLA) e nell'ateneo di Padova. Ha tenuto cicli di lezioni e conferenze a Tokyo, Rio de Janeiro, San Paolo del Brasile, Buenos Aires, Sydney, Wollongong, Berlino, Budapest, Cracovia e in varie citt\u00e0 italiane. Ha fatto parte (2007-08) del Consiglio direttivo della \u00abSociet\u00e0 dantesca italiana\u00bb di Firenze. Nel 2011, con cerimonia in Palazzo Vecchio, ha ricevuto dal Comune di Firenze il premio annualmente assegnato a uno studioso delle opere di Dante.\nSul fronte saggistico, \u00e8 intervenuto su molteplici argomenti e problemi (la scena musicale e teatrale, le memorie, la satira, la scrittura libertina, e soprattutto l'opera dantesca) concernenti la letteratura italiana; tali saggi sono usciti all'interno di volumi collettanei, atti di convegni, enciclopedie italiane e straniere (\u00abFeltrinelli-Fischer\u00bb, \u00abDie Musik in Geschichte und Gegenwart\u00bb), nella grande \"Letteratura italiana\" Einaudi (volumi \"Le questioni\" e \"Le opere\"), e nelle seguenti riviste: \"La rassegna della letteratura italiana\", \"Rivista di cultura classica e medievale\", \"Studi danteschi\", \"L'Alighieri\", \"Letture classensi\", \"Letteratura italiana antica\", \"Critica letteraria\", \"Il Ponte\", \"Analecta musicologica\". Per \"La rassegna della letteratura italiana\" \u00e8 stato dal 1971 al 1986 responsabile della sezione dantesca."}
{"id": "1563550", "revid": "287204", "url": "https://it.wikipedia.org/wiki?curid=1563550", "title": "Eremo di Croce Santa", "text": "Leremo di Croce Santa si trova a circa 3 chilometri da Rosolini, nella Cava d'Ispica.\nL'eremo \u00e8 costituito da 4 chiese scavate nella roccia: la prima e la seconda chiesa sono state parzialmente distrutte nei terremoti del 786 d.C. e nel 1167 d.C.; la terza chiesa il cui interno \u00e8 costituito da una navata, presenta una serie di affreschi di rilevanza storica.\nLa quarta chiesa infine \u00e8 detta grotta del Bove perch\u00e9 ad essa \u00e8 legata una leggenda:\nsi narra infatti che un bue non facendo ritorno alla masseria venisse ritrovato dal bovaro dentro una grotta in ginocchio davanti ad una croce lignea che fu ritrovata nel 1553 e che oggi \u00e8 custodita nella chiesa del Santissimo Crocifisso."}
{"id": "1563551", "revid": "767487", "url": "https://it.wikipedia.org/wiki?curid=1563551", "title": "Anomalurus pusillus", "text": "L'anomaluro nano o anomaluro minore (\"Anomalurus pusillus\" ) \u00e8 un mammifero roditore della famiglia degli Anomaluridi.\nDistribuzione.\nCon sette sottospecie sinora censite, la specie \u00e8 diffusa in Africa centrale, dal Gabon ed al Camerun meridionale fino alla sponda settentrionale del lago Tanganica: una popolazione isolata si trova anche in Liberia occidentale.\nIl suo \"habitat\" naturale sono le foreste pluviali primarie, nell'ambito delle quali vive sugli alberi pi\u00f9 vecchi ed alti.\nDescrizione.\nDimensioni.\nMisura fino a 25 cm di lunghezza, cui si sommano una quindicina di cm di coda: queste misure (non esistono dati per quanto riguarda il peso) ne fanno la specie pi\u00f9 piccola del genere \"Anomalurus\".\nAspetto.\nLa colorazione del pelo ha solitamente sfumature che vanno dal grigio-giallastro al grigio scuro sul dorso, con sfumature giallastre su ventre, posteriore e coda: quest'ultima ha solitamente la punta nerastra. La testa \u00e8 invece di colore grigio. Sulle zampe sono presenti peli allungati, che ricoprono le dita e le unghiette ricurve. Sul terzo prossimale inferiore della coda sono presenti due file parallele di sei scaglie cornee ciascuna. Come le altre specie congeneri, anche l'anomaluro minore possiede un patagio.\nBiologia.\nSi tratta di animali principalmente notturni, che durante il giorno riposano in coppie od occasionalmente in gruppetti di 5-6 individui nella cavit\u00e0 dei tronchi d'albero: occasionalmente esemplari isolati possono porsi lungo i tronchi verticali durante il giorno (principalmente durante le prime ore del mattino o nel tardo pomeriggio), per fare bagni di sole. Durante la notte l'animale si muove perlopi\u00f9 solitario od in coppie, planando di albero in albero alla ricerca di cibo.\nAlimentazione.\nSi tratta di animali prevalentemente di animali erbivori, che si nutrono principalmente di corteccia e frutti.\nRiproduzione.\nPoco o niente si sa circa le modalit\u00e0 riproduttive di questa specie, che tuttavia non differiscono probabilmente di molto da quelle delle altre specie congeneri, se non nei tempi probabilmente minori."}
{"id": "1563552", "revid": "256896", "url": "https://it.wikipedia.org/wiki?curid=1563552", "title": "Gran pensionario", "text": "Il gran pensionario (in olandese: \"Raadspensionaris\") fu il pi\u00f9 importante funzionario olandese al tempo della Repubblica delle Sette Province Unite. Formalmente l'ufficio in s\u00e9 comprendeva solo funzioni civili nell'ambito dell'amministrazione della principale delle Sette Province Unite, ovvero l'Olanda. In pratica, per\u00f2, il gran pensionario d'Olanda era di fatto il delegato alla politica estera e la figura politica dominante dell'intera repubblica nel primo e nel secondo periodo di vacanza dello statolderato.\nLa parola olandese \"Raadspensionaris\" pu\u00f2 essere letteralmente tradotta come \"pensionario del Consiglio\". Infatti, anche altre province potevano eleggere tale funzionario (ad esempio la Zelanda), ma soltanto quello d'Olanda era ritenuto di importanza rilevante dalle potenze straniere, cosicch\u00e9 egli assunse il titolo di \"gran pensionario\".\nLa carica di \"gran pensionario\" era in parte simile a quella che pi\u00f9 tardi sarebbe divenuta nei vari Stati europei la carica di \"capo del governo\"."}
{"id": "1563558", "revid": "339392", "url": "https://it.wikipedia.org/wiki?curid=1563558", "title": "Dipendenze della Corona Inglese", "text": ""}
{"id": "1563559", "revid": "1005847", "url": "https://it.wikipedia.org/wiki?curid=1563559", "title": "Guntars Krasts", "text": ""}
{"id": "1563560", "revid": "767487", "url": "https://it.wikipedia.org/wiki?curid=1563560", "title": "Lynda Carter", "text": "Biografia.\nLinda Jean C\u00f3rdova nasce a Phoenix (in Arizona), figlia di Juanita C\u00f3rdova e Colby Carter. Il padre \u00e8 di discendenza inglese, scozzese e irlandese, mentre la madre \u00e8 di origini messicane, spagnole e francesi. Lynda Carter appare per la prima volta in televisione all'et\u00e0 di 5 anni nel \"Lew King's Talent Show\". Durante il liceo entra a far parte del gruppo musicale Just Us, composto da una marimba, una conga, una chitarra acustica e un contrabbasso, suonato da un'altra ragazza. All'et\u00e0 di 16 anni entra con i suoi cugini in un altro gruppo, The Relatives, in cui l'attore Gary Burghoff suona la batteria. Il gruppo suona nel \"lounge\" del Sahara, albergo e casin\u00f2 di Las Vegas, per tre mesi. A causa della giovane et\u00e0, la Carter \u00e8 costretta ad accedere al locale dalle cucine, poich\u00e9 \u00e8 proibito ai minori di 21 anni entrare in un casin\u00f2.\nSul finire degli anni sessanta, nonostante il successo negli studi, lascia l'universit\u00e0 per continuare la sua carriera nella musica, entrando a far parte di un gruppo rock, col quale gira gli Stati Uniti. Nel 1972 suona con i Garfin Gatherin, i quali tengono la loro prima esibizione in un albergo di San Francisco. Il locale \u00e8 appena costruito e non ha nemmeno un ingresso dal marciapiede, cos\u00ec il gruppo \u00e8 costretto a suonare nel garage sotterraneo. Nel 1972 Lynda Carter rientra in Arizona, dove partecipa al concorso di \"Miss Stati Uniti nel mondo\": dotata di una straordinaria bellezza naturale, si aggiudica il primo premio, e in seguito concorre per il suo paese alla finale di Miss Mondo, arrivando alle semifinali. Dopo aver frequentato diverse scuole di recitazione a New York, comincia ad interpretare alcuni ruoli in cinema a in televisione. Alla fine ottiene la parte dell'avvenente supereroina Wonder Woman, nell'omonima serie televisiva, ruolo che interpreter\u00e0 con grande successo dal 1975 fino al 1979. Negli anni seguenti sar\u00e0 sempre molto attiva in televisione.\nNel 1983 impersona Rita Hayworth nel film biografico per la televisione \"Rita Hayworth: The Love Goddess\" e appare come guest-star in numerose serie come \"Fifty/Fifty\", \"Smallville\", \"Law &amp; Order - Unit\u00e0 vittime speciali\" (stagione 7 ep 2, Flaw) e \"Law &amp; Order - I due volti della giustizia\" (stagione 16 ep 2, Design: in questo episodio si chiude un crossover con la succitata \"Unit\u00e0 vittime speciali\"). In entrambi gli episodi \u00e8 affiancata da Estella Warren nel ruolo della figlia complice e traditrice. Partecipa inoltre ad un episodio della serie \"Due uomini e mezzo\" (\"Two and a Half Men\"), interpretando se stessa. Non disdegna qualche apparizione cinematografica, partecipando fin dal 1976 a film quali: \"Il mondo violento di Bobbie Jo ragazza di provincia\" (\"Bobbie Jo and the Outlaw\"), \"Hazzard\" e \"Sky High - Scuola di superpoteri\" (\"Sky High\"), questi ultimi entrambi del 2005.\nMolto apprezzata anche come cantante, il suo secondo album, \"At Last\", nel 2009 raggiunge il sesto posto nella classifica della rivista \"Billboard\". Ha prestato la voce come doppiatrice anche ad alcuni videogiochi della serie \"The Elder Scrolls\" e altri. Nel 2015 ha realizzato cinque canzoni per \"Fallout 4\": \"I'm the One You're Looking For\", \"Baby It's Just You\", \"Good Neighbor\", \"Man Enough\" e \"Train Train\", videogioco al quale presta anche la voce. Nel 2020 appare in un cameo dopo i titoli di coda nel film di Patty Jenkins, \"Wonder Woman 1984\" nei panni di Asteria.\nVita privata.\nLynda Carter \u00e8 stata sposata due volte. La prima, dal 1977 al 1982, col suo agente Ron Samuels. La seconda con il procuratore legale Robert A. Altman, che ha sposato nel gennaio del 1984 e con il quale ha avuto due figli: James, nato nel 1988, e Jessica, nata nel 1990; vive a Potomac, nel Maryland.\nDoppiatrici italiane.\nNelle versioni in italiano dei suoi film, Lynda Carter \u00e8 stata doppiata da:"}
{"id": "1563561", "revid": "94902", "url": "https://it.wikipedia.org/wiki?curid=1563561", "title": "Ice One MC", "text": ""}
{"id": "1563564", "revid": "1522738", "url": "https://it.wikipedia.org/wiki?curid=1563564", "title": "Principato di Kiev", "text": "Il Principato di Kiev fu uno dei principati ucraini, con capitale Kiev, che esistette dal 1132 al 1471, quando entr\u00f2 a far parte del Granducato di Lituania."}
{"id": "1563569", "revid": "767487", "url": "https://it.wikipedia.org/wiki?curid=1563569", "title": "Termometro bimetallico", "text": "Il termometro bimetallico si basa sul principio della differente dilatazione dei metalli con il calore. Saldando insieme due lamelle metalliche, esse per piccole variazioni di temperatura tendono a flettersi e ad inarcarsi. Il termometro bimetallico \u00e8 formato da un quadrante a cui \u00e8 fissato l'elemento termometrico costituito da una molla elicoidale introdotta in un tubo al quale \u00e8 fissata ad un'estremit\u00e0. La parte libera \u00e8 collegata con l'indice termometrico, il campo di misura pu\u00f2 variare da -50 a +1000\u00a0\u00b0C; la taratura si esegue per confronto con un termometro a vetro o a termocoppia. Sono molto diffusi in parecchie applicazioni civili e industriali nelle quali non siano richieste elevate prestazioni. Anche molti termostati si basano su questo principio."}
{"id": "1563570", "revid": "117171798", "url": "https://it.wikipedia.org/wiki?curid=1563570", "title": "Anomalurus", "text": "Anomalurus \u00e8 un genere di roditori della famiglia degli Anomaluridi, della quale risulta essere il pi\u00f9 numeroso con quattro specie ascritte. \u00c8 inoltre il solo genere della sottofamiglia Anomalurinae , anche se talvolta \"Anomalurus beecrofti\" viene classificato nel genere \"Anomalurops\" nell'ambito della stessa sottofamiglia.\nAl genere sono ascritte le specie di maggiori dimensioni dell'intera famiglia, con \"Anomalurus pelii\" che raggiunge quasi il metro di lunghezza (coda compresa) ed i 2 kg di peso: tuttavia, anche le altre specie hanno buona taglia (fra i 25 ed i 60 cm di lunghezza).\nIl pelo \u00e8 piuttosto lungo, con colorazioni varie a seconda della specie, ma sempre a tinte scure e mimetiche: sotto la coda sono presenti due file di caratteristiche strutture simili a scaglie, che l'animale utilizza al termine delle planate per fare attrito con substrato e fermarsi, oppure per meglio distribuire il peso durante la scalata di superfici verticali. Gli occhi sono grandi, le zampe munite di forti unghiette ricurve, la coda lunga pi\u00f9 del corpo: fra le zampe anteriori e posteriori e fra queste ultime e la coda \u00e8 presente un patagio che permette all'animale lunghe planate (oltre 100 m confermati per \"A. derbianus\", fonti non confermate parlano di planate di oltre 250 m) di albero in albero.\nSi tratta di animali essenzialmente diurni, che durante il giorno riposano in gruppi all'interno di cavit\u00e0 dei tronchi d'albero. Poco altro si sa del loro comportamento, in quanto molto schivi e perci\u00f2 difficili da studiare.\nSi nutrono principalmente di corteccia, anche se alla bisogna mangiano qualsiasi materiale di origine vegetale, e raramente anche insetti ed altri invertebrati."}
{"id": "1563573", "revid": "4175", "url": "https://it.wikipedia.org/wiki?curid=1563573", "title": "Gloucester R.F.C.", "text": ""}
{"id": "1563574", "revid": "92719", "url": "https://it.wikipedia.org/wiki?curid=1563574", "title": "Anomalurops", "text": ""}
{"id": "1563575", "revid": "767487", "url": "https://it.wikipedia.org/wiki?curid=1563575", "title": "Netizen", "text": "Un netizen (chiamato pi\u00f9 raramente anche cybercitizen) \u00e8 una persona che partecipa attivamente alla vita di Internet, contribuendo e credendo fermamente nella libert\u00e0 di espressione tramite questo mezzo. L'origine del termine si attribuisce a Michael Hauben.\nIl termine \u00e8 utilizzato soprattutto in Paesi come Cina e Corea del Sud, ma spesso lo si incontra anche in testi con argomentazioni riguardanti l'informatica e l'et\u00e0 dell'informazione."}
{"id": "1563577", "revid": "92719", "url": "https://it.wikipedia.org/wiki?curid=1563577", "title": "Anomalurinae", "text": ""}
{"id": "1563581", "revid": "123567", "url": "https://it.wikipedia.org/wiki?curid=1563581", "title": "Saviore", "text": ""}
{"id": "1563583", "revid": "123596091", "url": "https://it.wikipedia.org/wiki?curid=1563583", "title": "Marco Besso", "text": "Biografia.\nNasce da una famiglia ebraica di commercianti originari dell\u2019Epiro, appena sedicenne si impiega presso una societ\u00e0 di assicurazioni, lavorando a Lubiana e Innsbruck. Nel 1863 \u00e8 assunto dalle Assicurazioni Generali di Venezia e accompagna Daniele Francesconi a Roma, per seguire le trattative tra Stato Pontificio e le Assicurazioni stesse per il subentro alla Societ\u00e0 privilegiata pontificia di assicurazioni. Besso rimarr\u00e0 poi da solo a Roma a seguire le trattative, e poi fino al 1866 lavorer\u00e0 all'agenzia locale. Qui prende parte alla redazione di \"Roma dei Romani\" e al Comitato nazionale romano (recandosi spesso a Firenze, per alcuni anni capitale del Regno d'Italia, fa da tramite con il Ministero dell'interno). Lavora poi a Milano, Trieste e in Sicilia. \nA partire dal 1870 si dedica a studi nel campo delle assicurazioni, in particolare quelle sulla vita, settore ancora poco noto in Italia, pubblicando alcune opere sull'argomento e ottenendo dalla societ\u00e0 il compito di organizzare nel paese questo ramo assicurativo. Scrive anche di una lacuna nel codice del commercio, suggerimento che sar\u00e0 recepito solo mezzo secolo pi\u00f9 tardi nel codice civile del 1942. In quel periodo \u00e8 anche direttore delle filiali prima di Bologna e poi di Firenze.\nNel 1877 viene nominato segretario generale della societ\u00e0. Nel 1885 ha l'incarico di direttore generale fino alla nomina di presidente delle Assicurazioni Generali nel 1909. Il prestigio e la competenza professionale di Marco Besso sono riconosciuti a livello italiano ed europeo con numerosi incarichi finanziari in particolare nei trasporti (tram) e imprese di elettricit\u00e0. Nel 1914 entra a far parte del consiglio d'amministrazione della Banca Commerciale Italiana e dell'Istituto italiano di Credito fondiario, diventa anche presidente della Societ\u00e0 italiana contro gli infortuni. \nNel 1911 intraprese insieme a Pio Pontremoli una lotta legale contro il commendator Enea Cavalieri per reati di ingiuria e diffamazione ai loro danni a mezzo della stampa in Roma nel gennaio 1909 e nel 1910. Quest'ultimo aveva riportato uno studio alla commissione istituita dal Ministero dell'agricoltura ove lamentava il costo eccessivo delle tariffe assicurative contro la grandine rispetto ad altri paesi europei come Francia e Germania. In base a questi studi l'onorevole Lugi Giordano in data 21 febbraio 1914 fece la proposta di legge al fine di istituire delle Casse mutue provinciali per i danni della grandine. \nGrande appassionato di Dante, nel 1912 diventa socio dell'Istituto veneto di scienze, lettere ed arti e nel 1920 dell'Accademia dei Lincei.\nDalla sua sposa Ernesta, figlia di Isacco Maurogonato Pesaro, ha due figli: Salvatore e Natalia. Quest'ultima sposer\u00e0 Alberto Emanuele Lumbroso, figlio del letterato Giacomo Lumbroso, e dal loro matrimonio nasceranno Maria Letizia, Ortensia e Giacomo. \nTra le molteplici attivit\u00e0 di Marco Besso vi \u00e8 la fondazione con il suo nome, tuttora esistente, ricca di una biblioteca dantesca con gli incunaboli e le edizioni pi\u00f9 rare. L'impostazione della sistemazione logica della sua biblioteca fu affidata a suo nipote Michele Besso."}
{"id": "1563584", "revid": "339392", "url": "https://it.wikipedia.org/wiki?curid=1563584", "title": "Dnjestr", "text": ""}
{"id": "1563588", "revid": "281901", "url": "https://it.wikipedia.org/wiki?curid=1563588", "title": "Anscario I", "text": "Biografia.\nNon sono conosciute del tutto le origini di Anscario. Anscario era conte di Ocheret (regno di Borgogna), figlio probabilmente di Amedeo conte di Langres il quale avrebbe sposato una sorella di Lamberto I di Nantes, a sua volta padre di Guido I di Spoleto. In base a una interpretazione errata di un passo di Liutprando, alcuni studiosi avevano ritenuto che Anscario fosse in realt\u00e0 fratello di re Guido, anzich\u00e9 cugino. Gi\u00e0 il De Simoni considerava Anscario uno dei nobili pi\u00f9 fidati di Guido II ma ne escludeva il legame fraterno.\nSi presume che, dopo la deposizione dell'imperatore Carlo il Grosso (novembre dell'887), Anscario abbia appoggiata la candidatura di Guido II di Spoleto sia a re dei Franchi occidentali, in contrapposizione a Eude di Parigi, sia a re d'Italia, in contrapposizione a Berengario del Friuli che ne era stato investito il 6 gennaio 888 a Pavia. Anscario partecip\u00f2 probabilmente sia al primo scontro nei pressi Brescia, quando Berengario riusc\u00ec a contenere le truppe di Guido sia nella Battaglia della Trebbia (889) che diede la vittoria a Guido. In quest'ultima battaglia mor\u00ec Guido, il fratello di Anscario. Quando Guido II di Spoleto nell'889 sal\u00ec al trono d'Italia, volle al suo fianco il fidato consigliere Anscario e lo invest\u00ec nell'891 della marca d'Ivrea con il compito di difendere gli sbocchi alpini del nord-ovest. Infatti, nell'894, aiutato da un contingente di truppe inviato dal re di Borgogna, Rodolfo I, nei pressi d'Ivrea, Anscario, cerc\u00f2 di sbarrare la strada ad Arnolfo di Carinzia, che si ritirava dall'Italia dopo aver portato la guerra al re d'Italia e imperatore, Guido II di Spoleto. Arnolfo super\u00f2 lo sbarramento e attacc\u00f2 Rodolfo che evit\u00f2 di combattere ritirandosi sui monti."}
{"id": "1563594", "revid": "228587", "url": "https://it.wikipedia.org/wiki?curid=1563594", "title": "Svjatoslav", "text": "Origine e diffusione.\nDeriva dalla lingua slava ed \u00e8 composto da \"svet\", \"benedetto\", \"sacro\", \"brillante\" e \"slav\", \"gloria\", e pu\u00f2 quindi essere interpretato come \"gloria benedetta\", \"gloria brillante\" o \"che celebra la santit\u00e0\".\nOnomastico.\nNon esistono santi che portano questo nome, quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "1563595", "revid": "237256", "url": "https://it.wikipedia.org/wiki?curid=1563595", "title": "Svjatoslav I", "text": ""}
{"id": "1563600", "revid": "486946", "url": "https://it.wikipedia.org/wiki?curid=1563600", "title": "Principato di Vladimir", "text": ""}
{"id": "1563601", "revid": "36426", "url": "https://it.wikipedia.org/wiki?curid=1563601", "title": "Principato di Novgorod", "text": ""}
{"id": "1563602", "revid": "36426", "url": "https://it.wikipedia.org/wiki?curid=1563602", "title": "Chazari", "text": ""}
{"id": "1563605", "revid": "36426", "url": "https://it.wikipedia.org/wiki?curid=1563605", "title": "Jaroslav il Saggio", "text": ""}
{"id": "1563606", "revid": "1983214", "url": "https://it.wikipedia.org/wiki?curid=1563606", "title": "National Board of Review Awards 1930", "text": "La 2\u00aa edizione dei National Board of Review Awards si \u00e8 tenuta nel 1930.\nNon ha assegnato un premio al miglior film, ma ha segnalato i migliori dieci film e i migliori film stranieri dell'anno."}
{"id": "1563608", "revid": "36426", "url": "https://it.wikipedia.org/wiki?curid=1563608", "title": "Repubblica feudale di Novgorod", "text": ""}
{"id": "1563609", "revid": "287204", "url": "https://it.wikipedia.org/wiki?curid=1563609", "title": "Raffreddamento globale", "text": "Con il termine raffreddamento globale (\"global cooling\") si intende una teoria diffusa negli anni settanta per la quale la Terra sarebbe andata incontro ad una riduzione del contenuto energetico dell'atmosfera con effetto dunque di diminuzione della temperatura media terrestre per un periodo (ciclo) da diverse decine di anni a diversi millenni come nel caso delle glaciazioni. Negli ultimi decenni tale teoria, che era stata suffragata da dati sperimentali ovvero misurazioni scientifiche globali in quegli anni, ed ora nuovamente superata dalla teoria del recente riscaldamento globale, \u00e8 stata almeno in parte spiegata dalla comunit\u00e0 scientifica con la teoria del grande oscuramento.\nBibliografia.\nSir Fred Hoyle, \"Ice, the Ultimate Human Catastrophe\",1981, ISBN 0-8264-0064-7 Snippet view"}
{"id": "1563611", "revid": "879070", "url": "https://it.wikipedia.org/wiki?curid=1563611", "title": "Idiurus", "text": "Idiurus \u00e8 un genere di mammiferi roditori della famiglia degli Anomaluridi, comprendente due specie conosciute col nome comune collettivo di idiuri.\nDistribuzione.\nQuesti animali sono diffusi in Africa centrale (dal Gabon all'Uganda) e lungo la Costa degli Schiavi.\nDescrizione.\nMisurando al massimo una ventina di centimetri e pesando al massimo 40 grammi, gli appartenenti al genere \"Idiurus\" possono essere considerati grossomodo una versione miniaturizzata degli anomaluri propriamente detti (genere \"Anomalurus\"), rispetto ai quali vengono tuttavia classificati in una sottofamiglia a s\u00e9 stante, quella degli Zenkerellinae, che condividono con \"Zenkerella insignis\": questa diversa classificazione \u00e8 stata fatta in base a differenze non solo di taglia, ma anche di ordine morfologico. Gli idiuri, infatti, presentano cranio pi\u00f9 arrotondato, coda pi\u00f9 lunga del corpo e ricoperta di peli sparsi e rade setole allungate, patagio piccolo e concavo e corpo tozzo e squadrato, tutte differenze piuttosto accentuate rispetto ai loro parenti di maggiori dimensioni.\nBiologia.\nGli idiuri sono animali prevalentemente notturni che hanno eletto a propria dimora le poco esplorate foreste tropicali: di conseguenza ben poco si conosce circa le loro abitudini.&lt;br&gt;\n\u00c8 stato suggerito che, come i loro \"cugini\" anomaluri, una o entrambe le specie possano convivere in colonie di dozzine di individui all'interno delle cavit\u00e0 degli alberi, rifugi che talvolta possono essere condivisi con i pipistrelli.\nTassonomia.\nFamiglia Anomaluridae"}
{"id": "1563614", "revid": "94647", "url": "https://it.wikipedia.org/wiki?curid=1563614", "title": "Termometri bimetallici", "text": ""}
{"id": "1563619", "revid": "256896", "url": "https://it.wikipedia.org/wiki?curid=1563619", "title": "Myomimus", "text": "Il ghiro coda di topo (\"Myomimus\", Ognev, 1924) \u00e8 un genere di roditori della famiglia dei Gliridi.\nSistematica.\nIl genere comprende le seguenti specie:\nDescrizione.\nLa lunghezza del corpo, testa inclusa, \u00e8 tra 61 e 120\u00a0mm., quella della coda tra 53 e 94\u00a0mm., il peso tra 21 e 56 g. Il colore \u00e8 tra grigio e ocra sul dorso, bianco sul lato ventrale e sulle zampe, con una netta linea di demarcazione tra le due zone.\nA differenza degli altri membri della famiglia, che sono dotati di coda folta, il ghiro coda di topo ha sulla coda solo pochi peli bianchi. Le femmine hanno 7 paia di mammelle.\nDistribuzione e habitat.\nLe informazioni disponibili sono scarse anche sull'areale. Scoperto nel 1924 in Turkmenistan, la sua presenza in zone pi\u00f9 occidentali \u00e8 stata provata solo nel 1991, quando Kurtonur e Ozkan provarono che il genere \u00e8 diffuso in Tracia.\nBiologia.\nA differenza degli altri gliridi non conduce vita arboricola, ma sembra vivere al suolo o in tane sotterranee."}
{"id": "1563622", "revid": "466539", "url": "https://it.wikipedia.org/wiki?curid=1563622", "title": "Episodio", "text": "Un episodio \u00e8 un frammento narrativo di una serie televisiva o cinematografica e \u2013 a differenza della puntata \u2013 \u00e8 autonomo e autoconclusivo.\nTelevisione.\nL'unico formato della \"fiction\" televisiva a essere divisa in episodi \u00e8 la serie televisiva. Un certo numero, solitamente 12; 13; 22; 24; 26; 27 costituisce la stagione.\nIl primo episodio dell'intera serie viene chiamato \"episodio pilota\" (\"pilot\"). Esso viene prodotto per provare il gradimento del pubblico e decidere se lanciare la serie o meno. Solitamente \u00e8 quindi a basso \"budget\", escludendo alcuni casi (come l'episodio pilota di \"Lost\") per i quali sono stati investiti moltissimi soldi sperando in un immediato successo.\nIl primo episodio di una stagione viene chiamato \"prima di stagione\" (\"season premiere\"). In esso vengono solitamente svelati i \"cliffhanger\" lasciati in sospeso dalla stagione precedente. Vengono inoltre introdotte nuove storie e nuovi personaggi.\nL'ultimo episodio di una stagione viene detto \"finale di stagione\" (\"season finale\"). Generalmente gli episodi sono autoconclusivi, ma con la recente affermazione delle serie serializzate \u00e8 sempre pi\u00f9 comune lasciare in sospeso la narrazione per creare tensione e suspense. Ci\u00f2 avviene in ogni episodio, ma in particolare nell'ultimo di stagione, che pu\u00f2 terminare con un \"cliffhanger\".\nL'episodio che conclude l'intera serie (\"series finale\") e coincide quindi con la \"season finale\" dell'ultima stagione \u00e8 solitamente conclusivo. In alcuni casi, in cui la serie \u00e8 stata interrotta bruscamente per motivi di scarsi ascolti, esso non viene programmato e la serie viene lasciata senza una degna conclusione. Per questo motivo talvolta gli autori decidono di produrre un film che narri il finale della serie.\nIl titolo dell'episodio indica il tema del contenuto. \u00c8 sempre pi\u00f9 comune la pratica di dare titoli particolari, che iniziano sempre con la stessa parola o locuzione o che si riferiscono al titolo di altre opere, sia televisive sia cinematografiche. Questo viene spesso perso con la traduzione italiana. Di seguito una lista di casi simili.\nCinema.\nNell'ambiente cinematografico un film facente parte di una saga viene detto episodio. Esso \u00e8 autoconclusivo, ma lascia comunque spazio a una continuazione della trama per il film successivo. Un esempio fra tutti possono essere i film facenti parte della saga di \"Guerre stellari\", composta da nove episodi."}
{"id": "1563623", "revid": "1718925", "url": "https://it.wikipedia.org/wiki?curid=1563623", "title": "Ierofante", "text": "Lo Ierofante o gerofante (, \"colui che spiega le cose sacre\") \u00e8 nella cultura religiosa greca la guida del culto misterico di Eleusi e il sacerdote pi\u00f9 importante dell'Attica.\nCaratteristiche.\nNei Misteri di Eleusi, lo Ierofante era il sacerdote di grado pi\u00f9 elevato, la cui carica era patrimonio ereditario della famiglia sacerdotale eleusina degli Eumolpidi, ed a cui era subordinato un \"ceryx\", araldo, proveniente a sua volta dalla famiglia sacerdotale ateniese dei Cerici.\nAllo ierofante spettava di officiare i riti di iniziazione con cui gli aspiranti adepti potevano essere introdotti agli insegnamenti pi\u00f9 segreti dei misteri.\nOggi, con il termine ierofante, si intende una persona di grande autorit\u00e0 religiosa ed in possesso di alta dottrina.\nNelle versioni italiane delle carte dei tarocchi, lo ierofante viene spesso chiamato \"papa\", per via della profonda influenza cristiana nella cultura del paese. \nEtimologia del termine.\nEtimologicamente, il termine deriva dal greco antico ed \u00e8 composto dall'aggettivo \"hieros\" (\u00absacro\u00bb) e \"phantes\", derivato dal verbo \"phaino\" (\u00abmostro, dichiaro\u00bb e figurativamente \u00abinterpreto\u00bb).\nLetteralmente significa quindi \u00abcolui che dispiega le cose sacre\u00bb, in quanto capo supremo degli iniziati. Lo Ierofante rappresentava in un certo senso il Demiurgo ed era l'unico interprete delle dottrine e dei segreti pi\u00f9 esoterici. Sedeva verso Est e portava al collo un globo d'oro, quale simbolo della sua autorit\u00e0. Veniva chiamato anche mistagogo."}
{"id": "1563624", "revid": "122292705", "url": "https://it.wikipedia.org/wiki?curid=1563624", "title": "Penelope Lively", "text": "Il suo vero nome \u00e8 Penelope Low.\nBiografia.\nDama dell'Impero britannico, \u00e8 nata al Cairo nel 1933. Ha trascorso la prima infanzia in Egitto, per poi venire mandata in collegio in Inghilterra, all'et\u00e0 di dodici anni. Ha studiato storia moderna presso il St Anne's College di Oxford finendo per vivere stabilmente nel Regno Unito. Vedova dal 1998, ha un figlio, Adam (scrittore anche lui) e una figlia."}
{"id": "1563629", "revid": "1573940", "url": "https://it.wikipedia.org/wiki?curid=1563629", "title": "Akihabara denn\u014d gumi", "text": " o Cyber Team in Akihabara \u00e8 una serie televisiva anime trasmessa in Giappone nel 1998, da cui \u00e8 stato tratto anche un manga e un film cinematografico nel 1999.\nTrama.\nNel 2010 a Tokyo, una specie di peluche meccanici chiamati \"PataPi\", giocattoli per bambine con limitata intelligenza artificiale, stanno spopolando fra i piccoli giapponesi. Hibari Hanakoganei, una studentessa dodicenne di Akihabara, ne vorrebbe uno anche lei, ma i suoi genitori si rifiutano di comprane uno. Contemporaneamente, lei sogna sempre di uno strano principe in bianco. Un giorno le pare di vedere il ragazzo dei suoi sogni sotto un albero, ed immediatamente corre da lui. Ma in realt\u00e0 non trova nulla, eccetto un PataPi caduto nel cielo proprio nelle sue mani. Felice come una pasqua, Hibari battezza il suo PataPi Den-suke. Il giorno seguente Hibari viene aggredita da una strana donna che vuole a tutti i costi il suo Densuke. Quando Hibari sta per avere la peggio, Densuke si trasforma in una potentissima guerriera che somiglia incredibilmente a Hibari. Allontanata la donna e difesa la \"padroncina\" Densuke torna ad essere un semplice PataPi. Inizia quel giorno per Hibari, un'incredibile avventura che la porter\u00e0 a conoscere altre ragazze che hanno avuto in dono quegli strani PataPi mutanti, e che formeranno l'\"Akihabara Cyber team\"!\nFilm.\nIl 14 agosto 1999 \u00e8 stato proiettato nelle sale giapponesi il film \"Akihabara denn\u014d gumi: 2011 nen no natsuyasum\" diretto da Hiroaki Sakurai e Yoshitaka Fujimoto e prodotto da Production I.G e Xebec. La sigla iniziale del film \"Labyrinth\" \u00e8 interpretata da Masami Okui. Il film \u00e8 stato proiettato in abbinamento a \"\"."}
{"id": "1563630", "revid": "253269", "url": "https://it.wikipedia.org/wiki?curid=1563630", "title": "Matthew Lawrence", "text": "Conosciuto anche come Matt Lawrence, \u00e8 il fratello degli attori Joey e Andrew Lawrence.\nHa cominciato a recitare nella prima parte degli anni ottanta, divenendo rinomato come attore ancora giovanissimo, nella prima parte degli anni novanta.\n\u00c8 apparso in numerose produzioni, tra cui \"Mrs. Doubtfire - Mammo per sempre\" (1993) con Robin Williams, \"Angeli alla meta\" (1997), in cui ha affiancato un giovanissimo David Gallagher, nonch\u00e9 serie televisive quali \"Superhuman Samurai\", \"Una famiglia a tutto gas\" e \"Crescere, che fatica!\".\nHa recitato con Rob Schneider in \"Hot Chick - Una bionda esplosiva\"."}
{"id": "1563632", "revid": "879070", "url": "https://it.wikipedia.org/wiki?curid=1563632", "title": "Idiurus macrotis", "text": "L'idiuro dalle grandi orecchie (Idiurus macrotis ) \u00e8 un mammifero roditore della famiglia degli Anomaluridi.\nDistribuzione.\nCon cinque sottospecie (\"Idiurus macrotis cansdalei\", \"Idiurus macrotis kivuensis\", \"Idiurus macrotis langi\", \"Idiurus macrotis macrotis\", \"Idiurus macrotis panga\") questa specie occupa un areale diviso in due parti: una popolazione \u00e8 diffusa in Sierra Leone, Liberia, Costa d'Avorio e Ghana, mentre l'altra vive in Camerun, Gabon e Congo.\nIl suo \"habitat\" \u00e8 rappresentato dalle foreste pluviali primarie, ma la specie si adatta a vivere anche nelle piantagioni e nelle foreste pluviali secondarie.\nDescrizione.\nDimensioni.\nMisura fino a 20 cm di lunghezza (dei quali pi\u00f9 della met\u00e0 spetta alla coda), per un peso massimo di 30 g.\nAspetto.\nIl pelo, lungo e sericeo, \u00e8 di colore bruno chiaro, con macchioline grigio-argentee sul dorso. La lunga coda \u00e8 quasi del tutto glabra, con presenza di una rada peluria giallastra intercalata sporadicamente da lunghe setole: le orecchie sono nerastre, mentre dal naso alla base di esse \u00e8 presente una banda di colore bruno scuro che copre anche la parte superiore degli occhi. Come tutti gli anomaluridi, anche in questa specie sono presenti nel terzo prossimale inferiore della coda due file di squame cornee, che l'animale utilizza come fonte d'attrito per fermarsi durante gli atterraggi dalle planate, rese possibili dalla presenza di un patagio fra i gomiti delle zampe anteriori ed i talloni di quelle posteriori, e fra queste ultime e la base della coda.\nBiologia.\nSi tratta di animali dalle abitudini principalmente crepuscolari e notturne, che durante il giorno riposano in cavit\u00e0 dei tronchi d'albero che vengono occupati anche per molti anni di seguito e che occasionalmente possono essere condividsi con chirotteri od altri anomaluridi.\nAl calare della notte, gli animali si svegliano e, dopo una mezz'ora passata a stiracchiarsi e a correre su e gi\u00f9 per il tronco dell'albero sul quale \u00e8 posto il nido, si muovono singolarmente alla ricerca del cibo, coprendo distanze pari a quasi un km per notte. Non scendono mai al suolo se non vi sono costretti, e quando lo fanno si muovono a goffi saltelli, a causa dell'impaccio provocato dalla presenza del patagio.\nAlimentazione.\nSi tratta con tutta probabilit\u00e0 di animali erbivori, che per\u00f2 di tanto in tanto integrano la propria dieta con insetti ed altri piccoli invertebrati: non si hanno tuttavia prove certe della loro dieta, in quanto mancano osservazioni sul campo.\nRiproduzione.\nSembrerebbe esserci un picco delle nascite alla fine della stagione delle piogge: i parti sono solitamente unipari, ossia al termine della gravidanza nasce un unico cucciolo, che come negli altri anomaluridi \u00e8 gi\u00e0 ben sviluppato. Tuttavia, poco o niente si sa delle abitudini riproduttive di questa specie."}
{"id": "1563637", "revid": "149485", "url": "https://it.wikipedia.org/wiki?curid=1563637", "title": "Tommaso Accurti", "text": "Biografia.\nDocente presso il seminario di Fermo, nel 1928 divenne incunabolista presso la Biblioteca Vaticana.\n\u00c8 ritenuto uno dei massimi incunabolisti italiani del Novecento.\nHa pubblicato, fra l'altro, \"Editiones saeculi XV pleraeque bibliographis ignotae\" (1930) e \"Aliae editiones saeculi XV pleraeque nondum descriptae\" (1936), entrambi concepiti come aggiunte e correzioni, rispettivamente, ai primi 4 e ai primi 6 volumi del \"Gesamtkatalog der Wiegendrucke\"."}
{"id": "1563638", "revid": "729019", "url": "https://it.wikipedia.org/wiki?curid=1563638", "title": "Phil Vickery", "text": "Biografia.\nBench\u00e9 nato nel Devon, Vickery si \u00e8 sempre definito cornovagliese, per via dell'origine dei suoi genitori.\nFu proprio in Cornovaglia che Vickery mosse i suoi primi passi rugbystici, prima nel Bude, poi nel Redruth: ai tempi della militanza in quest'ultima squadra risale la prima convocazione per una selezione nazionale giovanile, nota come England Colts.\nNel 1995, a 19 anni, arriv\u00f2 l'ingaggio dal Gloucester. Una stagione pi\u00f9 tardi giunse la convocazione dapprima nell'Under 21, poi nell'Inghilterra \u201cA\u201d e infine, il 21 febbraio 1998, dopo soli due mesi e mezzo dal debutto in quest'ultima selezione, fu il momento del primo incontro con la Nazionale maggiore, nel Cinque Nazioni contro il .\nA tale data Phil Vickery aveva disputato solo 34 incontri con il Gloucester.\nIncorso in un incidente al collo, il primo di un nutrito elenco di infortuni in carriera, rimase inattivo fino ad aprile 1999 e in quello stesso anno fu selezionato nella squadra inglese alla Coppa del Mondo in Galles.\nUn nuovo infortunio, questa volta alla spalla, lo tenne un'altra volta fuori squadra e gli imped\u00ec di partecipare al \"tour\" inglese del 2000 in Sudafrica; tuttavia l'anno successivo fu convocato dai British Lions per il \"tour\" in Australia del 2001.\nVickery indoss\u00f2 per la prima volta la fascia da capitano nel 2002 a Buenos Aires nell'incontro vinto 26-18 sui \"Pumas\" argentini.\nUn terzo infortunio, alla schiena, lo tenne fuori per tutto l'autunno del 2002 e i primi del 2003, cosa questa che gli fece saltare il Sei Nazioni di quell'anno, oltre che gran parte della stagione di club con il Gloucester.\nRistabilitosi in primavera, torn\u00f2 in Nazionale in tempo per i \"test\" estivi di preparazione alla , e per essere convocato da Clive Woodward tra i 30 uomini in partenza per l'Australia.\nAlla Coppa del Mondo Vickery fu capitano nel match contro l' e segn\u00f2 la sua prima meta contro .\nDisput\u00f2 tutte e sette gli incontri e fu in campo, quindi, anche nella vittoriosa finale contro i padroni di casa dell', battuti 20-17 all'ultimo minuto di gioco.\nDue ennesimi infortuni (nel dicembre 2003 alle costole e nel maggio 2004 di nuovo alla schiena, con annesso intervento chirurgico) lasciarono a Vickery soltanto la possibilit\u00e0 di disputare il Sei Nazioni 2004: tutto il \"tour\" oceanico di quell'estate fu saltato, e il ritorno all'attivit\u00e0 agonistica avvenne solo a fine ottobre; per il ritorno internazionale ci vollero altri due anni.\nIl rientro in Nazionale avvenne in occasione dei test autunnali del 2006 e coincise con la sua seconda - e allo stato ultima - meta in Nazionale, contro il , meta decisiva perch\u00e9 l'Inghilterra si trovava sotto di 5 punti 16-21.\nLa successiva trasformazione port\u00f2 la squadra in vantaggio 23-21 e quello fu il punteggio con cui vinse l'incontro.\nVickery, che nel frattempo si era trasferito dal Gloucester ai London Wasps, il 2 gennaio 2007 fu ufficialmente promosso capitano da Brian Ashton in occasione della diramazione delle convocazioni della squadra per il Sei Nazioni.\nCome capitano disput\u00f2 anche la in Francia, competizione nella quale raggiunse la finale (poi persa 6-15 contro il ).\nIn occasione del Sei Nazioni 2008 Vickery, tra i convocati di Ashton, ha mantenuto la sua fascia da capitano.\nIl pi\u00f9 recente incontro internazionale di Vickery con la maglia dell' risale al Sei Nazioni 2009; quello assoluto \u00e8 invece del giugno seguente con la maglia dei British Lions, dei quali fu capitano durante il loro \"tour\" in Sudafrica.\nPur avendo iniziato la stagione 2010-11, a causa di un infortunio al collo Vickery ha deciso di interrompere definitivamente la sua carriera: ha disputato il suo ultimo incontro il 25 settembre 2010 proprio contro la squadra nella quale milit\u00f2 a lungo, il Gloucester."}
{"id": "1563639", "revid": "879070", "url": "https://it.wikipedia.org/wiki?curid=1563639", "title": "Idiurus zenkeri", "text": "L'idiuro di Zenker (\"Idiurus zenkeri\" ) \u00e8 un mammifero roditore della famiglia degli Anomaluridi.\nDistribuzione.\nLa specie \u00e8 diffusa dalla Nigeria orientale all'Uganda.\nIl suo \"habitat\" \u00e8 costituito dalle foreste pluviali primarie.\nDescrizione.\nDimensioni.\nMisura una quindicina di centimetri di lunghezza, dei quali la met\u00e0 spetta alla lunga coda, per un peso che non supera mai i 20\u00a0g: queste misure ne fanno la specie pi\u00f9 piccola della famiglia Anomaluridae.\nAspetto.\nIl pelo \u00e8 di colore giallastro sul dorso e grigio-biancastro sul ventre.\nIl corpo \u00e8 corto e tozzo, con testa massiccia dotata di grandi occhi bruni e piccole orecchie glabre: il muso \u00e8 rivolto verso il basso e dalla bocca protrudono i due incisivi superiori, che in questa specie sono molto lunghi. La coda, pi\u00f9 lunga del corpo, \u00e8 anch'essa quasi del tutto glabra, coperta com'\u00e8 da una rada peluria e da ancor pi\u00f9 rade setole allungate che spuntano solo sulla sua parte superiore. Il patagio \u00e8 piccolo e concavo: anche in questa specie sono presenti le scaglie cornee sul sottocoda, tipiche della famiglia cui essa appartiene.\nBiologia.\nSi tratta di animali principalmente notturni che passano il giorno rannicchiati in cavit\u00e0 dei tronchi d'albero od al di sotto della corteccia, spesso in gruppi che contano fino a cento individui di varie et\u00e0 e di ambo i sessi.\nDurante la notte percorre anche vari chilometri alla ricerca di cibo, spiccando salti lunghi fino a tre metri e mostrando un'eccezionale padronanza della capacit\u00e0 di planare, muovendosi fra i rami ed i tronchi con traiettorie di volo a \"S\" oppure a spirale, planando per distanze anche superiori ai 50 metri.\nAlimentazione.\nSi tratta di animali dalla dieta principalmente erbivora, che si nutrono di frutta, corteccia, resina e semi: probabilmente di tanto in tanto mangiano anche insetti od altri piccoli invertebrati.\nRiproduzione.\nNulla si conosce circa le modalit\u00e0 riproduttive di questa specie, che tuttavia si pensa non differiscano di molto (se non nei tempi) da quelle delle altre specie nell'ambito della famiglia Anomaluridae."}
{"id": "1563640", "revid": "339392", "url": "https://it.wikipedia.org/wiki?curid=1563640", "title": "Ammazzabulgari", "text": ""}
{"id": "1563641", "revid": "124691855", "url": "https://it.wikipedia.org/wiki?curid=1563641", "title": "Provincia di Trieste", "text": "La provincia di Trieste (\"Tr\u017ea\u0161ka pokrajina\" in sloveno, \"provincia de Trieste\" in dialetto triestino) \u00e8 stata una provincia italiana del Friuli-Venezia Giulia.\n\u00c8 stata sostituita nel 2017 dall'Unione Territoriale IntercomunaleGiuliana e poi, nel 2020, dall'ente di decentramento regionaledi Trieste. Questi due enti hanno ricalcato i confini ed ereditato alcune strutture della precedente provincia.\nEra la meno estesa delle province italiane (appena 212\u00a0km\u00b2, meno di alcuni comuni), a causa della perdita dei territori del Carso, ceduti alla Jugoslavia dopo la fine del secondo conflitto mondiale) Attualmente il titolo di provincia meno estesa \u00e8 detenuto dalla provincia di Prato, da quando la provincia di Trieste \u00e8 stata soppressa, nel 2017.\n\u00c8 stata anche la provincia italiana con meno comuni (6) e la quarta per densit\u00e0 abitativa.\nGeografia fisica.\nIl territorio provinciale \u00e8 quasi interamente compreso nel comprensorio del Carso. \nFino al 1947 la provincia era suddivisa in 30 comuni su una superficie di 1\u00a0278\u00a0km\u00b2. Nel 1938 la popolazione residente era di 351\u00a0595 abitanti con una densit\u00e0 di 76 ab./km\u00b2. Solo i 212\u00a0km\u00b2 citati sopra sono rimasti all'Italia.\nIl territorio provinciale \u00e8 compreso in una stretta (5\u201310\u00a0km) striscia di terra lunga circa 30\u00a0km, che si estende tra il mare e l'altopiano del Carso (a circa 400 metri sul livello del mare) da nord-ovest (provincia di Gorizia, Monfalcone, golfo di Panzano) a sud-est (Trieste), confinando a est con la Slovenia (litorale) e ad ovest con il golfo di Trieste (nel mare Adriatico). La sua peculiarit\u00e0, viste le dimensioni, \u00e8 l'assoluta centralit\u00e0 logistica della citt\u00e0 rispetto agli altri comuni, nei fatti una sorta di quartieri in parte conglobati nel tessuto urbano. Tra Trieste e Muggia si trova la baia di Muggia.\nVari sono gli esempi di carsismo: doline, grotte (la pi\u00f9 nota delle quali \u00e8 la Grotta Gigante accessibile al pubblico) e campi solcati. Vi \u00e8 la quasi assenza di acqua di superficie, se si esclude il fiume Timavo, qualche altro corso d'acqua minore nella parte meridionale della provincia e qualche modesto stagno.\nRiguardo alla tutela ambientale, troviamo la \"Riserva naturale marina di Miramare\" (presso il Castello di Miramare), e, sempre sulla costa la \"riserva naturale delle Falesie di Duino\", mentre nell'entroterra sono situate le riserve naturali \"del Monte Lanaro\", \"del Monte Orsario\" e \"della Val Rosandra\".\nComuni.\nLa provincia comprendeva 6 comuni:\nStoria.\nIl territorio, gi\u00e0 parte del litorale austriaco, venne annesso all'Italia con il trattato di Rapallo del novembre 1920. La provincia di Trieste venne istituita con regio decreto n. 1353 del 17 ottobre 1922, che cre\u00f2 la prefettura di Trieste ponendo fine al peculiare assetto amministrativo giuliano che, tramite il Commissariato generale civile della Venezia Giulia, aveva di fatto prolungato la struttura istituzionale asburgica del litorale, nella quale il capoluogo regionale godeva di una gestione separata, indipendente da qualsiasi autorit\u00e0 provinciale.\nLa nuova provincia comprendeva anche la bassa valle dell'Isonzo con i suoi affluenti, fin quasi a Gradisca, oltre all'entroterra carsico triestino. Dopo varie razionalizzazioni amministrative che soppressero numerosi municipi, la provincia fin\u00ec per comprendere 30 comuni.\nDurante la seconda guerra mondiale e in seguito all'armistizio di Cassibile, la provincia fu occupata dalla Germania nazionalsocialista e inserita nella Zona d'operazioni del Litorale adriatico (OZAK) pur mantenendo la sua identit\u00e0. il 23 ottobre 1944 il \"gauleiter\" Friedrich Rainer nomin\u00f2 Bruno Coceani capo della Provincia di Trieste con generalit\u00e0 di poteri sul suo territorio. La zona di operazioni prefigurava una forma di annessione del territorio al Terzo Reich che non avvenne. Ad esempio, le squadre sportive del territorio continuarono a partecipare ai tornei italiani, come la nel campionato dell'Alta Italia.\nNel 1945 i tedeschi furono espulsi dalla provincia dai comunisti jugoslavi, i quali procedettero all'incorporazione della provincia nella Repubblica Socialista Federale di Jugoslavia: l'annessione venne proclamata il 5 maggio, dichiarando che la Venezia Giulia sarebbe stata da quel momento la settima repubblica federativa slava. La reazione degli Alleati fu tuttavia pronta, tanto che Tito fu costretto il 9 giugno ad un compromesso portante la divisione della vecchia provincia in due settori, uno jugoslavo, dove la dissoluzione delle vecchie amministrazioni fu praticamente totale, ed uno in consegna dell'AMGOT dove le vecchie magistrature furono mantenute seppur sostituite ai loro vertici da ufficiali alleati.\nNel 1947, con il trattato di Parigi, la provincia fu suddivisa in tre parti:\nAi sensi della L.R. 26/2014 e successive modifiche la Provincia di Trieste \u00e8 stata messa in liquidazione dal 1 gennaio 2017 ed \u00e8 stata definitivamente cancellata il 30 settembre 2017. Le funzioni della Provincia sono state trasferite alla UTI Giuliana (in seguito abolita e sostituita dall'ente di decentramento regionale di Trieste), alla Regione e ai Comuni.\nSuddivisione amministrativa storica.\nCircondari.\nAll'atto dell'istituzione, la provincia era suddivisa in 2 circondari, a loro volta suddivisi in 5 mandamenti e 46 comuni:\nElenco dei comuni fino al 1947.\nNel 1947, a seguito del trattato di pace di Parigi, rimasero all'Italia 9 comuni su 30, altri 6 entrarono nella zona A del Territorio Libero di Trieste (TLT), mentre i restanti 15 furono ceduti alla Jugoslavia. Tutti i comuni rimasti italiani, avendo perso il loro precedente capoluogo, nel 1947 furono riaggregati alla provincia di Gorizia, di cui avevano fatto parte fino al 1923. I 6 comuni della zona A del TLT ritornarono all'Italia nel 1954 e formarono la nuova piccola provincia di Trieste.\nSociet\u00e0.\nEvoluzione demografica.\nAlla fine del 2006 si contavano 237.049 abitanti, di cui 13.436 stranieri (5,7%). Nello stesso anno i nati vivi sono stati 1.792 (7,6\u2030), i morti 3.372 (14,2\u2030), con un decremento di 1580 (-6,7%), valore tra i pi\u00f9 bassi d'Italia. Le famiglie contano in media 1,9 componenti, mentre la nuzialit\u00e0 nel 2005 era di 4,0 matrimoni ogni mille abitanti, dei quali il 20.7% si \u00e8 svolto con rito religioso.\nEconomia.\nL'economia provinciale si basa sul terziario (assicurazioni, commercio, turismo), mentre rimangono di notevole importanza le industrie, concentrate nel capoluogo; in crescita l'agricoltura con prodotti di qualit\u00e0 come l'olio \"d.o.p.\" Tergeste e i vini del Carso.Di fondamentale importanza le attivit\u00e0 portuali.\nUso della lingua slovena.\nL'uso della lingua slovena nei rapporti con l'amministrazione pubblica \u00e8 regolato dalla legge 482/99 e dalla legge 38/01.\nTutti i giovani residenti nella Provincia di Trieste hanno la possibilit\u00e0 di frequentare scuole con lingua di insegnamento slovena. Il programma di insegnamento in queste scuole \u00e8 analogo a quello previsto per le scuole italiane e le ore dedicate all'insegnamento della lingua e letteratura italiana sono le stesse dedicate all'insegnamento della lingua e letteratura slovena.\nTurismo.\nIl turismo nella provincia \u00e8 principalmente a carattere storico-culturale nel comune di Trieste, mentre gli altri comuni sviluppano le attrattive naturali come la Grotta Gigante, nel comune di Sgonico, o in quello di Duino-Aurisina le risorgive del Timavo, senza dimenticare lo storico castello di Duino; importante il turismo balneare (Sistiana, Grignano).\nInfrastrutture e trasporti.\nFerrovie.\nLa provincia \u00e8 attraversata dalle linee nazionali Tarvisio - Trieste e Venezia - Trieste che collegano la zona con il resto d'Italia ed internazionali con la Slovenia. La stazione pi\u00f9 importante, dotata di diversi collegamenti \u00e8 quella di Trieste Centrale, alcuni treni metropolitani per Monfalcone (M40) fermano a Sistiana-Visogliano, Bivio d'Aurisina, Miramare. Le linee per la Slovenia partono da Villa Opicina. La citt\u00e0 \u00e8 collegata dalla seconda met\u00e0 del 1800 con Vienna tramite la Ferrovia Meridionale e la Ferrovia Transalpina, ma sulle linee, nel tratto urbano, non circolano pi\u00f9 treni internazionali.\nStrade.\nLa provincia \u00e8 un nodo fondamentale nei collegamenti stradali e ferroviari fra il Nord Italia e l'Est Europa. Sul suo territorio sono presenti importanti valichi confinari con la Slovenia.\nAutostrade e raccordi:\nStrade statali\nStrade provinciali\nTrasporto pubblico.\nI trasporti pubblici nella provincia sono gestiti dalla Trieste Trasporti. Sono 56 le linee gestite dalla societ\u00e0, che oltre a consentire gli spostamenti nel centro della citt\u00e0 collegano i borghi della provincia con il capoluogo; tra queste c'\u00e8 anche una caratteristica linea tranviaria a funicolare, la tranvia Trieste-Opicina. Vi sono anche 4 linee serali, operanti per\u00f2 solo nel capoluogo, ed 11 linee notturne.\nTrasporto marittimo.\nIl porto di Trieste \u00e8 uno dei maggiori del Mediterraneo sia per traffico petrolifero (grazie alla presenza di un oleodotto che collega la citt\u00e0 con Ingolstadt, in Baviera) sia per traffico container. Il traffico passeggeri, dopo qualche decennio di assenza, grazie alla entrata della vicina Slovenia nell'Unione europea, sta tornando a svilupparsi nuovamente.\nSono presenti nella provincia anche una serie di porticcioli (Muggia, Sistiana, Duino, Grignano, Barcola) collegati con il centro della citt\u00e0 da linee annuali e stagionali gestite dalla Trieste Trasporti.\nSport.\nCalcio: L'Unione Sportiva Triestina Calcio 1918 milita nel campionato di Serie C.\nBasket: L'Allianz Trieste milita nella Lega Basket Serie A\nPallamano:\nLa Pallamano Trieste milita nella Serie A - 1\u00aa Divisione Nazionale.\nAmministrazioni.\nLa provincia di Trieste \u00e8 la pi\u00f9 piccola d'Italia per numero di comuni ed estensione, a causa della cessione di territori alla Jugoslavia dopo l'ultima guerra mondiale.\nNel territorio provinciale si trovava la \"Comunit\u00e0 montana del Carso\", abolita da diversi anni, che comprendeva i comuni di Duino-Aurisina, Sgonico, Monrupino e San Dorligo della Valle.\nIl comune di Sgonico ha organizzato assieme al comune sloveno di Comeno l'istituzione del Distretto transfrontaliero del Carso nell'ambito del progetto Interreg IIIA dell'Unione europea. Ne fanno parte i comuni di Duino-Aurisina, Monrupino, Trieste e San Dorligo della Valle. Aderiscono all'iniziativa comunitaria Savogna d'Isonzo e Doberd\u00f2 del Lago nella provincia di Gorizia e i comuni sloveni di Sesana, Divaccia, Erpelle-Cosina e Merna-Castagnevizza. Grazie a questa iniziativa anche la provincia di Trieste ha potuto ritrovare comunicazione con parte dei territori perduti nel conflitto mondiale, favorendo il rilancio commerciale del porto di Trieste, della provincia stessa e dell'intero distretto transfrontaliero.\nPresidenti eletti democraticamente:"}
{"id": "1563644", "revid": "767487", "url": "https://it.wikipedia.org/wiki?curid=1563644", "title": "Un chant d'amour", "text": "Un chant d'amour (trad. lett.: \"Un canto d'amore\") \u00e8 l'unico film in bianco e nero diretto dallo scrittore francese Jean Genet nel 1950.\nEdizioni Home Video.\nAttualmente in Italia \u00e8 disponibile in un dvd, prodotto da DNA Srl, (dal titolo \"Diversi dagli altri: Alle origini del Cinema Gay\"), che contiene anche altre tre pellicole sullo stesso tema (\"Desiderio del cuore\", \"Fireworks - Fuochi d'artificio\" e \"Diversi dagli altri\"). Questa versione, editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "1563647", "revid": "824741", "url": "https://it.wikipedia.org/wiki?curid=1563647", "title": "Medaglia Thomas Keller", "text": "La medaglia Thomas Keller \u00e8 un premio attribuito dalla Federazione Internazionale Canottaggio (FISA) agli atleti che si sono distinti per una carriera eccezionale nello sport del canottaggio e per una sportivit\u00e0 esemplare. \u00c8 la pi\u00f9 alta onorificenza nel canottaggio ed \u00e8 attribuita entro cinque anni dal ritiro dell'atleta dalla pratica agonistica. Prende nome da Thomas Keller, presidente della FISA dal 1958 fino alla sua morte, nel 1989."}
{"id": "1563650", "revid": "1573940", "url": "https://it.wikipedia.org/wiki?curid=1563650", "title": "Zenkerella insignis", "text": "La zenkerella (Zenkerella insignis ) \u00e8 un roditore della famiglia degli Anomaluridi, unica specie del genere Zenkerella (), diffuso nell'Africa centro-occidentale.\nEtimologia.\nL'epiteto generico \u00e8 dedicato al botanico ed ornitologo tedesco Georg August Zenker, il quale cattur\u00f2 l'olotipo di questa specie nel Camerun.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 180 e 225\u00a0mm, la lunghezza della coda tra 165 e 180\u00a0mm, la lunghezza del piede tra 40 e 42\u00a0mm, la lunghezza delle orecchie tra 14 e 23\u00a0mm e un peso fino a 460\u00a0g.\nCaratteristiche craniche e dentarie.\nIl cranio \u00e8 compatto e presenta un rostro breve e stretto, le arcate zigomatiche sottili e curvate verso l'esterno e i fori infra-orbitali grandi ed ovali. Le ossa pre-mascellari sono profonde. La superficie posteriore di ogni incisivo superiore presenta un incavo superficiale. Il primo e secondo molare superiore sono pi\u00f9 grandi del premolare e del terzo molare superiore.\nSono caratterizzati dalla seguente formula dentaria:\nAspetto.\nLa pelliccia \u00e8 soffice e densa. Le parti dorsali sono grigie, mentre quelle ventrali sono pi\u00f9 chiare. La testa \u00e8 grande e grigia, le orecchie sono grandi, prive di peli e con la punta arrotondata. \u00c8 privo del patagio. Le vibrisse sono lunghe e nere. Gli arti sono brevi, dello stesso colore del dorso, talvolta con delle tinte giallo-brunastre. La coda \u00e8 poco pi\u00f9 corta della testa e del corpo, sono presenti due file di sette scaglie ciascuna alla base ventrale della coda, la quale \u00e8 ricoperta di peli nerastri che diventano sempre pi\u00f9 lunghi verso l'estremit\u00e0.\nBiologia.\nComportamento.\n\u00c8 una specie arboricola e terricola. Probabilmente \u00e8 diurna sebbene sia stata osservata di giorno rifugiarsi in cavit\u00e0 degli alberi.\nAlimentazione.\nSi nutre probabilmente di parti vegetali.\nDistribuzione e habitat.\nQuesta specie \u00e8 diffusa nel Camerun meridionale, Guinea Equatoriale, Repubblica del Congo e Repubblica Centrafricana. Probabilmente \u00e8 presente anche nel Gabon settentrionale e nella Nigeria orientale.\nVive nelle foreste pluviali, probabilmente nella volta forestale sebbene possa scendere a terra. \u00c8 stata osservata anche nelle foreste semi-decidue vicino alle savane.\nStato di conservazione.\nLa IUCN Red List, considerato il vasto areale e l'habitat esteso, classifica \"Z.insignis\" come specie a rischio minimo (LC)."}
{"id": "1563657", "revid": "93436", "url": "https://it.wikipedia.org/wiki?curid=1563657", "title": "Ducato di Carinzia", "text": "Il Ducato di Carinzia (Tedesco: \"Herzogtum K\u00e4rnten\"; Sloveno: \"Koro\u0161ka\") era un ducato posto tra la parte meridionale dell'Austria e quella settentrionale della Slovenia. Fece parte del Sacro Romano Impero dal 976 sino alla sua caduta nel 1806 e dell'Impero austro-ungarico sino al 1918. Con i trattati di pace del primo dopoguerra la maggior parte del territorio carinziano fu assegnato alla Prima Repubblica austriaca, tranne due frange di lingua slovena, che passarono al regno dei Serbi, Croati e Sloveni, e la Val Canale, che fu annessa all'Italia.\nStoria.\nCarantania e dinastie medievali.\nDurante le invasioni barbariche ai tempi della fine dell'Impero romano d'Occidente molte popolazioni romanizzate dell'arco alpino orientale ripiegarono nella penisola italiana o furono assimilate o annientate, come si deduce dai registri della Chiesa Metropolitana di Aquileia. Nel VII secolo era territorio del principato della Carantania (con capitale Karnburg (oggi Maria Saal) oltre all'odierna Carinzia comprendeva anche: Stiria, Carniola, la maggior parte dell'odierno Tirolo Orientale e della Val Pusteria, le regioni del Lungau e dell'Ennspongau del Salisburghese e le parti meridionali dell'Alta Austria e della Bassa Austria), fondato dalle popolazioni slave stabilitisi in quel territorio, in buona parte disabitato. Successivamente la zona entr\u00f2 nell'orbita della popolazione germanica dei Baiuvari e attorno al 743 possesso diretto dei duchi dei Bavari con Odilone di Baviera e Tassilone III di Baviera, dal 788 all'843 entr\u00f2 a far parte dei domini di Carlo Magno per poi passare a regione del Regno franco di Ludovico II il Germanico, nipote di Carlo Magno.\nMarca di Carinzia.\nDall'889 al 976 fu un distretto di frontiera conosciuto con il nome di \"Marca di Carinzia\".\nIstituzione del ducato.\nNel 976 l'imperatore Ottone II decret\u00f2 che il ducato di Carinzia fosse amministrato da un duca diverso da quello che reggeva il ducato di Baviera (per un paio di anni lo stesso duca aveva governato sia sulla Carinzia sia sulla Baviera). Nel 995 Adalberone I di Eppenstein divenne margravio mentre nel 1012 fu nominato duca di Carinzia. Nel 1035 gli fu revocato il titolo di duca. La famiglia Eppenstein govern\u00f2 sul ducato di Carinzia sino al 1122, anno della morte di Enrico V di Carinzia. Dopo il 1122 il territorio del ducato fu diviso tra Ottocaro II di Stiria e tra Enrico VI Carinzia. Ultimo membro della famiglia Spanheim a governare sul ducato di Carinzia, Ulrico III, alla morte scelse come erede Ottocaro II di Boemia, figlio del re di Boemia Venceslao I. Nonostante il tentativo di Filippo di Spanheim di tornare in possesso del feudo di famiglia appoggiato dall'imperatore Rodolfo I, non riusc\u00ec a sopraffare Ottocaro.\nIl dominio degli Asburgo.\nRodolfo, dopo aver combattuto e sconfitto Ottocaro, affid\u00f2 il ducato di Corinzia a Mainardo II di Tirolo-Gorizia. Nel 1335, dopo la morte del figlio di Mainardo, Enrico di Carinzia e Tirolo, ultimo membro maschio di questa dinastia, l'imperatore Ludovico il Bavaro affid\u00f2 la regione, come feudo imperiale a un membro della casa d'Asburgo che govern\u00f2 sulla Carinzia sino al 1918. Come le altre regioni dell'Impero, la Carinzia rimase per lunghi anni semi-dipendente. Gli Asburgo si divisero la regione tra di loro nel 1379 con il trattato di Neuberg e nel 1564. In quell'anno il ducato divenne parte dell'Austria Interiore e fu amministrata assieme al ducato di Stiria e a quello di Carniola.\nMaria Teresa d'Austria e suo figlio Giuseppe II resero la Carinzia dapprima parte integrante dei domini del Sacro Romano Impero e poi dell'Impero austriaco. Secondo il trattato di Sch\u00f6nbrunn del 1809, l'Alta Carinzia coi territori attorno a Villaco andarono a costituire parte dell'effimero Stato napoleonico delle Province illiriche per poi tornare nelle mani degli Asburgo che riportarono per\u00f2 Carinzia come parte del Regno d'Illiria sino alla dissoluzione di quest'ultimo nel 1849.\nNel 1867 il ducato divenne parte delle terre della Cisleitania, la parte occidentale dell'Impero austro-ungarico.\nLa prima guerra mondiale e il plebiscito carinziano.\nDurante la prima guerra mondiale, la Carinzia fu teatro di numerosi scontri e la popolazione locale risent\u00ec tantissimo della Grande Guerra (le stime delle perdite indicano 37 caduti ogni 1000 abitanti, principalmente a causa della loro nazionalita slovena).\nDopo la fine della guerra e la dissoluzione dell'Impero austro-ungarico, nel 1919 il trattato di Saint Germain venne a stabilire che la parte compresa tra Tarvisio e Pontebba sarebbe passata al Regno d'Italia e che le valli del Me\u017ea e della Drava presso Dravograd/Unterdrauburg, sarebbero passate al regno dei Serbi, Croati e Sloveni. Le potenze alleate organizzarono un referendum a due stadi di cui il primo, il plebiscito Carinziano, si tenne il 10 ottobre 1920 per determinare il destino della Carinzia. Il popolo rimase con l'Austria nonostante fosse linguisticamente differente. Gli stati europei hanno diviso la Carinzia per prevenire che la popolazione carinziana si unisse alla nuova Iugoslavia, alla cui era legata etnicamente e linguisticamente.\nLa parte austriaca della Carinzia and\u00f2 quindi a formare l'attuale Stato federale omonimo dell'Austria, mentre la parte assegnata all'Italia and\u00f2 ad ampliare la regione del Friuli-Venezia Giulia. La parte sud-orientale pass\u00f2 invece alla Iugoslavia (Carinzia slovena) e oggi \u00e8 parte della Slovenia.\nDuchi di Carinzia.\nVarie dinastie.\nLuitpoldingi\nSalii\nLuitpoldingi\nLiudolfingi\nSalii\nEppenstein\nSalii\nVecchi Guelfi\nAzzoni\nZ\u00e4hringen\nEppenstein\nVarie dinastie.\nP\u0159emyslidi\nAsburgo"}
{"id": "1563665", "revid": "21880", "url": "https://it.wikipedia.org/wiki?curid=1563665", "title": "Zenkerellinae", "text": "Zenkerellinae o Zenkerrinae \u00e8 una sottofamiglia della famiglia di roditori della famiglia Anomaluridae.\nA questa sottofamiglia vengono ascritte tre specie ripartite in due generi: si tratta di animali delle dimensioni di un comune topo domestico, abitanti delle foreste tropicali dell'Africa centrale e occidentale. Questi animali sono assai somiglianti ai pi\u00f9 grossi anomaluri della sottofamiglia Anomalurinae, rispetto ai quali hanno tuttavia dimensioni minori ed altre differenze morfologiche a livello della coda e del cranio: la specie \"Zenkerella insignis\", inoltre, unica della famiglia, \u00e8 sprovvista del patagio, anche se conserva la presenza delle caratteristiche scaglie cornee presenti sul sottocoda.\nSpecie.\nFamiglia Anomaluridae"}
{"id": "1563667", "revid": "1305772", "url": "https://it.wikipedia.org/wiki?curid=1563667", "title": "Zenkerella", "text": "In botanica:\nIn zoologia:"}
{"id": "1563673", "revid": "561821", "url": "https://it.wikipedia.org/wiki?curid=1563673", "title": "Gerrit Achterberg", "text": "Appartenne al gruppo di autori protestanti che scrivevano sulla rivista \"Vie in ascesa\" (Opwaartsche Wegen). Collabor\u00f2 anche alla rivista \"Criterium\", la pi\u00f9 importante prima dell'ultimo conflitto mondiale. Pubblic\u00f2 numerosi volumi di poesie: \"Partenza\", nel 1931; \"Osmosi\", nel 1941, \"Radar\", nel 1946, \"Ciclo della tregenda\", nel 1957. Nelle sue opere si possono individuare spesso motivi tipici del mondo scientifico. I critici lo avvicinano all'espressionismo e al surrealismo.\nIl tema, quasi ossessivo, della sua poesia \u00e8 il tentativo di far rivivere la sua defunta amata.\nOpere.\nTra le sue principali raccolte:"}
{"id": "1563674", "revid": "124179272", "url": "https://it.wikipedia.org/wiki?curid=1563674", "title": "Livio Roncoli", "text": "Biografia.\nEra laureato in farmacia.\nEra cognato di Giulio Corsini, anch'egli ex-calciatore atalantino.\n\u00c8 stato un difensore, un terzino di buon livello, soprannominato \"il farmacista\" perch\u00e9 laureato in tale disciplina. Uno dei pochi giocatori a raggiungere un simile traguardo per l'epoca. Non gioc\u00f2 la Finale di Coppa Italia del 1963 a causa di un infortunio e fu costretto in panchina per tutta la durata della partita. Una volta appese le scarpe al chiodo si dedic\u00f2 alla professione di farmacista.\nAffetto da tempo da una malattia incurabile, \u00e8 morto il 24 luglio 2013 all'et\u00e0 di 81 anni a Lovere, nella casa di cura dov'era ricoverato da mesi.\nCarriera.\nFa parte di tutte le squadre giovanile dell'Atalanta e vince il campionato riservato alla categoria Ragazzi, poi divenuto il Campionato Primavera, nel 1949. La stagione successiva debutta in Serie A con la maglia nerazzurra e da quel momento vive quattordici anni di professionismo, sempre con la maglia dell'Atalanta. Dopo che l'Atalanta vince la finale di Coppa Italia nel 1962-1963 contro il Torino, si ritir\u00f2.\nIn tutti i quattordici anni di professionismo raccolse 277 presenze con la maglia nerazzurra (di cui 239 in Serie A e 38 in Serie B nel vittorioso campionato 1958-1959), che lo rendono l'unico giocatore bergamasco ad aver cominciato e terminato la carriera con la maglia nerazzurra."}
{"id": "1563676", "revid": "123977964", "url": "https://it.wikipedia.org/wiki?curid=1563676", "title": "Circolo delle quinte", "text": "Nella teoria musicale, il circolo o ciclo delle quinte \u00e8 una propriet\u00e0 di aritmetica modulare in modulo 12.\nRappresenta le relazioni tra le dodici note che compongono la scala cromatica.\nOgni volta che si passa di quinta in quinta si aggiunge un # alla settima della quinta trovata.\nL'intervallo di quinta perfetta ha molti significati in teoria musicale: esso \u00e8 alla base del temperamento pitagorico ed \u00e8 l'intervallo che suona meglio ed in modo pi\u00f9 naturale per l'orecchio umano.\nAnteprima.\nPer illustrare tutti questi significati facciamo riferimento alla seguente illustrazione visiva, dove in un quadrante di orologio sono inserite in senso orario le note a partire dal Do in successione di quinte giuste. In questo modo tutte e dodici le note sono rappresentate, e in senso orario ogni nota \u00e8 adiacente alla sua dominante mentre in senso antiorario alla sua sottodominante (nel caso di do: fa \u00e8 sottodominante e sol \u00e8 dominante).\nPer determinare il numero di diesis o bemolle che sono inseriti in chiave per una determinata tonalit\u00e0 ci si muove in senso orario per i diesis ed in senso antiorario per i bemolle.\nPer esempio partendo dal Do maggiore, che non ha accidenti (alterazioni) in chiave, ci spostiamo sul Sol che ha un diesis in chiave (Fa\u266f), il Re maggiore ha due diesis (Fa\u266f e Do\u266f) e cos\u00ec via.\nNell'altro verso spostandoci sul Fa maggiore abbiamo un bemolle in chiave (il Si\u266d), il Si\u266d maggiore ne ha due (il Si\u266d ed il Mi\u266d) e cos\u00ec via.\nIl circolo delle quinte si pu\u00f2 anche usare per definire le scale: 7 note consecutive adiacenti formano una scala maggiore, 5 note consecutive compongono una scala pentatonica.\nPer esempio le note dal Fa in senso orario fino al Si, se riordinate, formano la scala di Do maggiore.\nSe invece consideriamo i nomi delle note come accordi questi possono aiutare a visualizzare i movimenti armonici di una progressione tipica come la cosiddetta \"secondo-quinto-primo\" (rappresentata spesso come II-V-I, ovvero: accordo di settima sul secondo grado, accordo di settima sul quinto grado (dominante) e accordo sul primo grado (tonica)).\nPer esempio la tipica progressione Sol-7 / Do7 / Fa si visualizza in senso antiorario partendo dal Sol.\nConsiderando sempre le note come accordi, quelle che si trovano agli opposti della circonferenza (per esempio Do e Fa\u266f) sono separate da un tritono, un intervallo particolarmente delicato.\nTale intervallo spesso \u00e8 utilizzato per creare tensione nel brano musicale, mediante la sostituzione di tritono, ovvero si sostituisce in una progressione un accordo di settima dominante con il suo tritono: ad esempio nella progressione Sol-7 / Do7 / Fa si sostituisce il Do7 con un Sol\u266d7).\nCiclo diatonico delle quinte.\nIl cosiddetto ciclo diatonico delle quinte \u00e8 un ciclo delle quinte che utilizza solo le note di una scala maggiore, o diatonica. Ci\u00f2 implica che un passaggio sia di quinta diminuita, anzich\u00e9 di quinta giusta. Ad esempio nella scala di Do il ciclo diatonico delle quinte \u00e8 il seguente: Do Sol Re La Mi Si Fa Do. Il passaggio da Si a Fa \u00e8 di una quinta diminuita ascendente anzich\u00e9 di una quinta giusta ascendente.\nRispettando gli accordi derivati dall'armonizzazione della scala di Do maggiore si ottiene il seguente ciclo diatonico delle quinte armonizzato:\nDomaj7 Sol7 Rem7 Lam7 Mim7 Sim7b5 Famaj7 Domaj7.\nUso nel Jazz e nella musica moderna.\nIl circolo delle quinte \u00e8 stato utilizzato da molti autori come strumento di composizione e molti standard sono costruiti con una successione di accordi riconducibile ad esso. Anche nelle improvvisazioni jazz viene spesso utilizzato come linea guida per le successioni armoniche. Alcuni esempi di brani in cui questo accade sono:"}
{"id": "1563679", "revid": "439868", "url": "https://it.wikipedia.org/wiki?curid=1563679", "title": "Aleksin", "text": "Aleksin \u00e8 una citt\u00e0 dell'Oblast' di Tula, nella Russia europea centrale, situata 75 km a nord-est di Tula sulle sponde del fiume Oka. \u00c8 il capoluogo amministrativo del distretto omonimo.\nLa prima testimonianza scritta relativa alla presenza dell'abitato risale a una cronaca medievale russa del 1348 che attesta la presenza al momento del Metropolita di Mosca Pietro I. La citt\u00e0 divenne tuttavia famosa per l'eroica resistenza che gli abitanti frapposero ad un attacco delle truppe di Akhmat Khan il 29 luglio 1472. Mentre Aleksin sosteneva per due giorni l'attacco delle forze preponderanti mongole, Ivan III di Russia, che in quel frangente si trovava lontano con il grosso delle proprie truppe, riusciva a tornare a Mosca rendendo vano il tentativo di attacco alla Moscovia da parte del Khan. A met\u00e0 del XVII secolo l'insediamento contava solamente 450 abitanti. Nel 1728 sulle sponde di un fiume poco lontano dall'abitato fu fondata la prima industria di materiali ferrosi russa. Il villaggio cominci\u00f2 ad espandersi nel XIX secolo dopo la realizzazione della strada che congiungeva Kaluga a Tula, diventando un importante centro siderurgico e di lavorazione del legname.\nSociet\u00e0.\nEvoluzione demografica.\nFonte: mojgorod.ru"}
{"id": "1563685", "revid": "112726018", "url": "https://it.wikipedia.org/wiki?curid=1563685", "title": "Regno normanno", "text": ""}
{"id": "1563687", "revid": "36426", "url": "https://it.wikipedia.org/wiki?curid=1563687", "title": "Regno Franco di Gerusalemme", "text": ""}
{"id": "1563689", "revid": "767487", "url": "https://it.wikipedia.org/wiki?curid=1563689", "title": "Crist\u00f3bal de Acu\u00f1a", "text": "Biografia.\nGesuita, svolse il suo apostolato nell'America Latina (Paraguay, Cile e Per\u00f9) e si un\u00ec alla spedizione dell'esploratore Pedro de Teixeira.\nHa lasciato una notevole descrizione della regione del Rio delle Amazzoni, pubblicata nel 1641."}
{"id": "1563690", "revid": "33277", "url": "https://it.wikipedia.org/wiki?curid=1563690", "title": "Crist\u00f3bal Diatrist\u00e1n de Acu\u00f1a", "text": ""}
{"id": "1563691", "revid": "767487", "url": "https://it.wikipedia.org/wiki?curid=1563691", "title": "Hazzard (film)", "text": "Hazzard (\"The Dukes of Hazzard\") \u00e8 un film del 2005 ispirato alla serie televisiva statunitense omonima. Diretto da Jay Chandrasekhar, racconta le avventure dei cugini Bo, Luke, Daisy e dello zio Jesse nella contea di Hazzard. \u00c8 stato seguito da un prequel, uscito direttamente per il mercato home video, dal titolo \"Hazzard - I Duke alla riscossa\".\nTrama.\nBo e Luke Duke sono due cugini che vivono insieme al loro zio Jesse e alla loro attraente cugina Daisy in una fattoria nella contea di Hazzard. Oltre a lavorare nella fattoria di famiglia, i due cugini si mettono spesso nei guai con lo sceriffo Rosco P. Coltrane, guidando in maniera spericolata la loro \"Generale Lee\", una Dodge Charger arancione del 1969. Il commissario locale, il corrotto e cinico Boss Hogg, che nutre una particolare antipatia per i Dukes, coglie la prima occasione offertasi per sfrattarli dalla loro propriet\u00e0. Bo e Luke decidono di concorrere al rally annuale di Hazzard, allo scopo di vincere il cospicuo premio che permetter\u00e0 loro di ripagare le riparazione del Generale Lee a Cooter. Il piano di Boss consiste nell'ottenere una concessione mineraria e fare di Hazzard una grossa cava di carbone.\nDurante il rally annuale si terr\u00e0 una seduta in tribunale che rischia di essere deserta, conferendo a Boss la concessione per gli scavi."}
{"id": "1563692", "revid": "46291", "url": "https://it.wikipedia.org/wiki?curid=1563692", "title": "Kalanchoe tomentosa", "text": "Kalanchoe tomentosa \u00e8 una pianta succulenta appartenente alla famiglia delle Crassulacee, endemica del Madagascar.\nDescrizione.\nIn genere non supera i 50\u00a0cm di altezza.Come suggerito dal nome, foglie e arbusti sono dotati di una fitta peluria (tomento); le foglie di colore verde grigio hanno punteggiature di colore marrone nero sulla parte pi\u00f9 alta. Fiorisce a inizio primavera producendo fiori giallo-verdi sfumati di porpora."}
{"id": "1563693", "revid": "110157", "url": "https://it.wikipedia.org/wiki?curid=1563693", "title": "Microsoft Student Partners", "text": "Microsoft Student Partners (MSP) \u00e8 un'organizzazione di studenti universitari appassionati di nuove tecnologie con il compito di aiutare gli altri studenti ad utilizzare tecnologie Microsoft.\nDettagli.\nIl programma Microsoft Student Partners \u00e8 un'iniziativa mondiale che sponsorizza studenti appassionati di tecnologia.\nIl programma focalizza l'attenzione sulla acquisizione di competenze utili nel mondo del lavoro, creare una rete di collaborazione tra studenti, e migliorare il processo di comunicazione tra Microsoft e le community universitarie. I membri della community sono chiamati Microsoft Student Partners.\nIl programma incoraggia gli MSP a conoscere le ultime tecnologie Microsoft e a mettere a disposizione della comunit\u00e0 universitaria le proprie conoscenze. Gli MSP organizzano anche eventi pubblici per far conoscere le tecnologie Microsoft.\nPer l'anno 2012/2013, i Microsoft Student Partners Italiani sono 36.\nAd ottobre 2008 gli MSP registrati in tutto il mondo sono 1905.\nA settembre 2015 gli MSP registrati in Italia sono 70.\nBenefici.\nMicrosoft non offre una remunerazione agli MSP ma una sottoscrizione annuale al servizio MSDN Premium per supportare le loro attivit\u00e0 di promozione ed un account Office 365. Microsoft invita i propri MSP ad un meeting annuale e a conferenze sul territorio nazionale."}
{"id": "1563696", "revid": "188402", "url": "https://it.wikipedia.org/wiki?curid=1563696", "title": "Luca Leoni Orsenigo", "text": "Biografia.\nFu il primo consigliere comunale eletto nelle file della Lega Lombarda in provincia di Como nell'ottobre 1988 presso il Comune di Mozzate. \u00c8 stato un deputato della Lega Nord nell'XI e nella XII Legislatura (1992-1996), componente della Commissione Bicamerale di Vigilanza sui Servizi Radiotelevisivi, componente della Commissione Trasporti, Segretario di Presidenza della Commissione sul riassetto del Sistema Radiotelevisivo.\nIl 16 marzo 1993, durante gli scandali di Tangentopoli, sventol\u00f2 in aula a Montecitorio un cappio, alludendo alle forche per i politici corrotti. L'evento ebbe una ampia eco mediatica per molti anni. Nel 1996 venne candidato nel collegio di Como per la Lega Nord che correva da sola, ricevendo il 26,5% dei voti. Nell'estate dello stesso anno si dimise da socio e da militante del movimento.\nVenne quindi candidato sindaco di Cant\u00f9 alle elezioni del 2002 per il gruppo \"Unione Autonomista Nord\" che fond\u00f2 con alcuni vecchi militanti della Lega Lombarda della cittadina brianzola; ciononostante, ricevette poco pi\u00f9 del 3% dei voti e non venne eletto. Poche settimane dopo annunci\u00f2 di lasciare la politica. Attualmente vive a Como e lavora nel settore amministrativo.\nNei media.\nOrsenigo compare nella serie televisiva 1993 nel primo episodio, dove si vede che porta il cappio in Parlamento ma a sventolarlo in questo caso \u00e8 il compagno di partito Pietro Bosco."}
{"id": "1563697", "revid": "125214642", "url": "https://it.wikipedia.org/wiki?curid=1563697", "title": "Raffaele Stasi", "text": "Biografia.\nNacque a Napoli l'11 febbraio 1897, figlio di No\u00e8 e di Egilda Mauro. Consegu\u00ec la licenza di scuola media superiore presso il Liceo Mamiani di Roma, e quindi si iscrisse alla facolt\u00e0 di medicina dell'universit\u00e0 della Capitale. All'atto dell'entrata in guerra del Regno d'Italia, avvenuta il 24 maggio 1915, lasci\u00f2 gli studi e chiese di essere arruolato nel Regio Esercito, ma fu temporaneamente riformato per motivi di salute. Fu arruolato nel febbraio 1916 presso il 2\u00ba Reggimento bersaglieri e quindi inviato alla Regia Accademia Militare di Fanteria e Cavalleria di Modena]. Nel giugno di quell'anno fu nominato aspirante ufficiale, e alla fine del mese di luglio fu inviato in zona di operazioni in forza al 130\u00ba Reggimento fanteria della Brigata Perugia a Campomulo. Al comando di una sezione di mitragliatrici-pistola si distinse in combattimento sul Monte Zebio e sul Monte Colombara. Promosso sottotenente nel mese di novembre, nel maggio 1917 fu inviato sul fronte dell'Isonzo, e il 28 dello stesso mese a Castagnevizza fu promosso tenente per merito di guerra. Assunto il comando della 6\u00aa Compagnia il 27 ottobre, dopo l'esito negativo della battaglia di Caporetto, con successivi trasferimenti pass\u00f2 dal fronte del Carso a quello dell'altopiano di Asiago. Il 15 novembre entr\u00f2 in azione in Val Miela, settore nord-est di Casarsa-Meletta Davanti Meletta Davanti, dove contrast\u00f2 alcuni attacchi nemici durati pi\u00f9 giorni. Alla testa della sua Compagnia cadde in combattimento il 22 novembre ucciso da una raffica di mitragliatrice. Prima di spirare ebbe il tempo di sussurrare ad un altro ufficiale: \"Zerbini, muoio. La mia mamma, andate avanti!\". Con Regio Decreto del 31 maggio 1921 fu insignito della medaglia d'oro al valor militare.\n\u00c8 sepolto nel Sacrario militare di Asiago, un monumento lo ricorda a Melette e gli \u00e8 intitolato il cimitero militare di Marcesina (Trento).\nCon il Tenente Luigi Marzo e il Sottotentente Angelo Pedaci, fu tra i tre ufficiali di Acquarica del Capo (LE) onorati assieme a sessantuno militari semplici mediante la costruzione del Monumento ai Caduti della Grande Guerra realizzato nel 1922 dall'artista Luigi Anselmi da Neviano per volont\u00e0 del padre, No\u00e8 Stasi, presidente della locale Associazione combattenti e poi Sindaco di Acquarica del Capo."}
{"id": "1563702", "revid": "108294586", "url": "https://it.wikipedia.org/wiki?curid=1563702", "title": "Valentina Zeljaeva", "text": "Biografia.\nDopo la nascita, si trasferisce con la famiglia a Mosca dove, a 17 anni, comincia a lavorare come modella.\nDopo aver lasciato la nativa Russia, durante un breve soggiorno di lavoro in Giappone, incontra il futuro marito con il quale si trasferisce in Brasile. Nel 2003 interrompe gli studi di architettura e firma un contratto con la Marilyn Agency di San Paolo. Successivamente, in occasione della visita di un agente della consociata Marilyn Agency di New York a San Paolo, per scoprire nuovi talenti, le viene offerta l'opportunit\u00e0 di lavorare a New York. Opportunit\u00e0 che non si lascia sfuggire.\nIl famoso fotografo di moda David Sims intuisce subito il suo potenziale e la fotografa per la campagna di Balenciaga. Gli stilisti vengono attratti subito dalla bellezza e dal fascino di \"Valentina\" (suo nome d'arte) che comincia cos\u00ec, nel 2004 per la sfilata (pret-a porter primavera/estate 2005) di Cynthia Steffe a New York, la sua carriera di modella e l'ascesa ai vertici del mondo della moda. Nella sua prima stagione a New York si aggiudica le campagne pubblicitarie per Calvin Klein, Balenciaga e Ralph Lauren (griffe con la quale firma un contratto milionario di sette anni e per la quale aprir\u00e0 ogni futura sfilata). Contemporaneamente appare sulle riviste: \"Harper's Bazaar\", \"Vogue\" America, \"Vogue\" Francia e \"Vogue\" Italia. Diventa cos\u00ec una delle modelle pi\u00f9 richieste e nel 2005 viene immortalata all'interno dell'esclusivo calendario Pirelli.\nRientra nel gruppo delle modelle dell'Est di \"seconda generazione\" nate negli anni ottanta, principalmente russe, bielorusse, ucraine e rumene dopo quelle \"apripista\" di \"prima generazione\" nate dal '65 all'80 e per lo pi\u00f9 slovacche, ceche ed estoni.\nNella sua carriera ha sfilato per le pi\u00f9 grandi case di moda al mondo, tra le quali: Herm\u00e8s, Versace, Chanel, Valentino, Dolce &amp; Gabbana, Gucci, Christian Dior, Fendi, Moschino, Etro, Prada, Stella McCartney, Kenzo, Dsquared\u00b2, Roberto Cavalli, Calvin Klein, Donna Karan, Louis Vuitton, Emanuel Ungaro, Ralph Lauren, Emilio Pucci, Salvatore Ferragamo, Blumarine, Alexander McQueen, Lanvin, Bottega Veneta, Missoni, Trussardi, Elie Saab, Givenchy, Chlo\u00e9, Costume National, John Galliano, Alberta Ferretti, Christian Lacroix, Gianfranco Ferr\u00e9, Balenciaga, Belstaff e moltissime altre.\nHa partecipato ad oltre 250 sfilate (pur saltando le due stagioni \"pr\u00eat-\u00e0-porter\" e le due stagioni Alta Moda del 2007) ed \u00e8 apparsa per 8 volte sulla copertina di \"Vogue\" nel mondo.\nNel 2009 continua ad essere il volto delle campagne pubblicitarie di Ralph Lauren e a febbraio sfila a New York per lo stilista statunitense e in seguito a Parigi per la \"maison\" Givenchy (collezioni autunno/inverno 2009)."}
{"id": "1563703", "revid": "741067", "url": "https://it.wikipedia.org/wiki?curid=1563703", "title": "Franca Dominici", "text": "Biografia.\nCaratterista attiva sul palcoscenico sin dai primi anni venti, lavor\u00f2 con notissimi nomi del teatro novecentesco (Peppino De Filippo, Cesco Baseggio e Uberto Palmarini nella cui compagnia divenne primadonna nel 1932), distinguendosi per uno straordinario eclettismo ma soprattutto per la sua voce molto duttile, che si rivel\u00f2 adatta a doppiare moltissime regine dello schermo statunitense. Appartenente alla seconda generazione di doppiatori, prest\u00f2 la sua voce squillante ma allo stesso tempo melodica ad attrici come Agnes Moorehead, Thelma Ritter, Jessie Royce Landis, Angela Lansbury, Lillian Gish, Elsa Lanchester e Sybil Thorndike. Divenne inoltre celebre grazie ai cartoni animati di Walt Disney: fu difatti presente come voce della matrigna in \"Cenerentola\" (1950) e come voce di mamma coniglia in \"Robin Hood\" (1973).\nAl cinema apparve prevalentemente in produzioni minori, quali \"Adultero lui, adultera lei\" (1963) di Raffaello Matarazzo, \"Lady Barbara\" (1970) di Mario Amendola e \"Travolto dagli affetti familiari\" (1978) di Mauro Severino. Chiuse la sua carriera con un film di Carlo Verdone, \"Troppo forte\" (1986).\nMadre della doppiatrice Maria Grazia Dominici, mor\u00ec all'et\u00e0 di 92 anni nel 1999 a Roma, ma le sue spoglie furono sepolte nella sua citt\u00e0 natale, Bologna.\nCuriosamente partecip\u00f2 a due doppiaggi dello stesso film \"Maria Walewska\", nella prima versione come voce di Dame May Whitty, nel ridoppiaggio del 1983 come voce di Maria Ouspenskaya."}
{"id": "1563704", "revid": "46291", "url": "https://it.wikipedia.org/wiki?curid=1563704", "title": "Kalanchoe thyrsiflora", "text": "Kalanchoe thyrsiflora \u00e8 una pianta succulenta della famiglia delle Crassulacee, originaria di Swaziland, Lesotho, Botswana e parte del Sudafrica.\nDescrizione.\nCresce fino ad un massimo di 80\u2013100\u00a0cm. \nLe foglie sono tondeggianti, di color verde brillante bordate di rosso. \nI fiori sono di forma tubulare e di colore giallo solo nella parte superiore della pianta, la quale muore dopo la fioritura.\nLa variet\u00e0 \"Farinacea\" produce una polvere bianca su tutta la pianta."}
{"id": "1563705", "revid": "124123", "url": "https://it.wikipedia.org/wiki?curid=1563705", "title": "Gary Shteyngart", "text": " La maggior parte delle sue opere sono di carattere satirico e ambientate in un mondo immaginario, nel quale sono per\u00f2 presenti molti elementi del mondo reale.\nBiografia.\nShteyngart pass\u00f2 i primi sette anni della sua infanzia vivendo in una piazza dominata da una grande statua di Vladimir Lenin in quella che oggi \u00e8 San Pietroburgo. . Suo padre lavorava come ingegnere in una fabbrica di macchine fotografiche della Lomo; sua madre era una pianista. Emigrarono negli Stati Uniti nel 1979. Shteyngart crebbe senza televisione e non parlava inglese; non perse il suo accento russo fino all'et\u00e0 di quattordici anni.\nDopo un breve ritorno in Russia, un viaggio a Praga lo aiut\u00f2 a scrivere il suo primo romanzo, ambientato nella fittizia citt\u00e0 europea di Prava. Si diplom\u00f2 alla Stuyvesant High School a New York, si laure\u00f2 in scienze politiche all'Oberlin College in Ohio e all'Hunter College della City University of New York, dove si guadagn\u00f2 un MFA in scrittura creativa. Shteyngart ora vive a Manhattan nel Lower East Side, ha insegnato scrittura creativa all'Hunter College e alla Columbia University, mentre oggi insegna alla Princeton University.\nGary Shteyngart \u00e8 stato un Citigroup Fellow all'Accademia Americana di Berlino nell'autunno del 2007.\nI romanzi di Shteyngart sono \"Il manuale del debuttante russo\" (2003), \"Absurdistan\" (2006), \"Storia d'amore vera e super triste\" (2010) tra i 10 migliori libri del 2010 secondo il \"New York Times\", ed altre sue opere sono state pubblicate nel \"The New Yorker\", \"Granta\", \"Travel and Leisure\" e \"The New York Times\". Un terzo romanzo, ambientato ad Albany nel 2040, ha come protagonista Jerry Shteynfarb, un profugo russo insegnante di scrittura \u00e8 una nemesi del personaggio principale di \"Absurdistan\"."}
{"id": "1563706", "revid": "174925", "url": "https://it.wikipedia.org/wiki?curid=1563706", "title": "Preussen M\u00fcnster", "text": ""}
{"id": "1563712", "revid": "125956564", "url": "https://it.wikipedia.org/wiki?curid=1563712", "title": "Hollywood", "text": "Hollywood (pronuncia inglese ; in italiano ) \u00e8 un quartiere della citt\u00e0 di Los Angeles, nello Stato di California, situato a nord-est dal centro della citt\u00e0.\nLa popolazione \u00e8 stimata sulle unit\u00e0 (i distretti di Los Angeles non hanno confini ufficiali). Nonostante non sia una citt\u00e0, ma un distretto, \u00e8 detta \"La citt\u00e0 dei V.I.P.\" o \"Tinseltown\" e le prime della maggioranza dei film statunitensi avvengono nei suoi cinema. Inoltre vi vengono consegnati i premi Oscar, nell'omonima cerimonia annuale. \u00c8 infatti detta anche \"La Mecca del cinema\".\n\u00c8 formata da bassi edifici e da larghe strade e viali posti ai margini delle due celebri vie, Sunset Boulevard e Wilshire Boulevard; all'interno raccoglie i grandi teatri di posa (21 nel periodo di massima prosperit\u00e0) e le abitazioni degli attori, dei registi e dei produttori, situate in genere alle pendici della vicina collina di Beverly Hills.\nStoria.\nIl nome Hollywood (che significa letteralmente \"bosco di agrifogli\") sarebbe stato coniato nel 1886 dall'imprenditore Hobart Johnstone Whitley, definito il \"padre di Hollywood\" per le grandi opere che realizz\u00f2 come l'Hollywood Hotel e la Banca di Hollywood. Secondo il diario di H.J. Whitley, il nome dell'area nacque mentre era in viaggio di nozze, nel 1886, e si trovava in cima alla collina che d\u00e0 sulla valle. \nA un certo punto arriv\u00f2 un uomo cinese su un carro che trasportava legna. L'uomo scese dal carro e si inchin\u00f2. A quest'uomo cinese venne chiesto cosa stesse facendo, e lui rispose \"I holly-wood\", intendendo \"I'm hauling wood\", cio\u00e8 \"Sto trasportando legname\". Whitley ebbe un'epifania e decise che il nome della nuova citt\u00e0 sarebbe stato \"Hollywood\". \"Holly\" - l'agrifoglio - avrebbe rappresentato l'Inghilterra mentre \"wood\" avrebbe rappresentato la sua discendenza scozzese. Il nome venne poi utilizzato la prima volta ufficialmente su di un atto notarile da H.H. Wilcox, quando vi impiant\u00f2 la sua azienda agricola di 160 ettari nel 1887.\nA partire dagli anni venti la storia di Hollywood venne a intrecciarsi con la storia stessa del cinema statunitense: alla fine del XIX secolo Hollywood doveva essere ancora un ranch, divenuto un villaggio soltanto agli inizi del secolo successivo.\nL'incremento demografico e la fama di \"Mecca del cinema\" arrivarono non molto pi\u00f9 tardi, nel 1910, pi\u00f9 o meno grazie alla lotta per i brevetti cinematografici, scatenatasi negli Stati Uniti d'America proprio in quegli anni (con esattezza nel 1907): quella che allora rappresentava la pi\u00f9 potente compagnia, la Motion Picture Patents Company, monopolizzava tutti i brevetti, impedendo ai concorrenti di realizzare film; da New York e maggiormente da Chicago (che era allora il centro della produzione cinematografica) i produttori indipendenti iniziarono a trasferirsi con le loro troupe in California, Stato in cui il monopolio della MPPC non era legalmente valido, e fu cos\u00ec che giunsero a Hollywood.\nIl villaggio venne scelto sia per le favorevoli condizioni climatiche sia per la vicinanza al mare, alle montagne e al deserto (quello di Mojave), ambienti che si prestavano chiaramente come ottimi sfondi naturali per girare gli \"esterni\" per i vari filoni cinematografici.\nGi\u00e0 nel 1920 Hollywood era divenuta il centro dell'industria cinematografica statunitense per eccellenza, e qui nacque e si svilupp\u00f2 su vasta scala il fenomeno del divismo, non senza tuttavia alcune conseguenze negative. Bench\u00e9 fosse ricercata per il lusso e la popolarit\u00e0 che la pi\u00f9 grande macchina di produzione per il grande schermo poteva offrire, il tutto alimentato dalle cronache mondane e dagli uffici stampa pubblicitari, non va dimenticata l'immensa folla di questuanti che, provenienti da ogni parte dell'America ma anche dall'Europa, attendevano invano l'occasione propizia per inserirsi nel mondo del cinema: anche scrittori famosi, chiamati a Hollywood, si adattarono alla vita di soggettisti e sceneggiatori e spesso il lavoro non venne neppure utilizzato (\u00e8 il caso di Scott Fitzgerald). Su tutto regnavano i produttori i quali, prima che le ragioni artistiche, valutavano le qualit\u00e0 commerciali di un'opera. Dagli anni trenta gli studios di Hollywood svilupparono una maniera di fare cinema che tutt'oggi \u00e8 un punto di riferimento in tutto il mondo: il cinema narrativo classico.\nLa storia di Hollywood \u00e8 segnata da un graduale ma quasi inarrestabile declino della sua fortuna nel secondo dopoguerra. Molteplici furono i motivi di questa decadenza, tra cui una legge antitrust che, impedendo la concentrazione di numerose attivit\u00e0 economiche legate al cinema nelle mani di poche industrie, caus\u00f2 una crisi delle grandi compagnie cinematografiche; a questo si aggiunse la concorrenza della televisione e il distacco del pubblico giovanile. Di conseguenza furono inevitabili la riduzione del numero di film prodotti, lo spostamento di numerose produzioni a New York o in Europa, la chiusura di numerosi studi.\nNegli anni settanta si registr\u00f2 un miglioramento della situazione; i produttori cinematografici riuscirono a superare la crisi a tutti i diversi livelli elencati. Le produzioni si attennero a politiche di decentramento delle attivit\u00e0, con ampi ricorsi a produzioni televisive (molti telefilm che vediamo ancora oggi sui nostri teleschermi sono prodotti delle grandi case hollywoodiane). Hollywood resta, comunque, il sogno di centinaia tra coloro che desiderano far carriera \"sul grande schermo\", il pi\u00f9 grande centro di produzione filmica passata e presente, la casa del film per antonomasia."}
{"id": "1563713", "revid": "24443", "url": "https://it.wikipedia.org/wiki?curid=1563713", "title": "Monterosaski", "text": ""}
{"id": "1563716", "revid": "339392", "url": "https://it.wikipedia.org/wiki?curid=1563716", "title": "Isacco Angelo", "text": ""}
{"id": "1563717", "revid": "125493854", "url": "https://it.wikipedia.org/wiki?curid=1563717", "title": "Cinema", "text": "Il cinema (dal greco antico \"\u03ba\u03af\u03bd\u03b7\u03bc\u03b1, -\u03c4\u03bf\u03c2\" \"movimento\") \u00e8 l'insieme delle arti, delle tecniche e delle attivit\u00e0 industriali e distributive che producono come risultato commerciale un film. Nella sua accezione pi\u00f9 ampia la cinematografia \u00e8 l'insieme dei film che, nel loro complesso, rappresentano un'espressione artistica che spazia dalla fantasia, all'informazione, alla divulgazione del sapere.\nLa cinematografia viene anche definita come la settima arte, secondo la definizione coniata dal critico Ricciotto Canudo nel 1921, quando pubblic\u00f2 il manifesto \"La nascita della settima arte\", prevedendo che la cinematografia avrebbe unito in sintesi l'estensione dello spazio e la dimensione del tempo. Fin dalle origini, la cinematografia ha abbracciato il filone della narrativa, diventando la forma pi\u00f9 diffusa e seguita di racconto.\nStoria del cinema.\nLa nascita del cinema.\nL'invenzione della pellicola cinematografica risale al 1885 ad opera di George Eastman, mentre la prima ripresa cinematografica \u00e8 ritenuta essere \"Man Walking Around a Corner\", cortometraggio di 3 secondi, realizzato il 18 agosto 1887 da Louis Aim\u00e9 Augustin Le Prince.\nLa cinematografia intesa come la proiezione in sala di una pellicola stampata, di fronte ad un pubblico pagante, nasce invece il 28 dicembre 1895, grazie ad un'invenzione dei fratelli Louis e Auguste Lumi\u00e8re, i quali mostrarono per la prima volta, al pubblico del Gran Caf\u00e8 del Boulevard de Capucines a Parigi, un apparecchio da loro brevettato, chiamato \"cin\u00e9matographe\".\nTale apparecchio era in grado di proiettare su uno schermo bianco una sequenza di immagini distinte, impresse su una pellicola stampata con un processo fotografico, in modo da creare l'effetto del movimento. Thomas Edison nel 1889 realizz\u00f2 una cinepresa (detta Kinetograph) ed una macchina da visione (Kinetoscopio): la prima era destinata a scattare in rapida successione una serie di fotografie su una pellicola 35 millimetri; la seconda consentiva ad un solo spettatore per volta di osservare, tramite un visore, l'alternanza delle immagini impresse sulla pellicola. Ai fratelli Lumi\u00e8re si deve comunque l'idea di proiettare la pellicola, cos\u00ec da consentire la visione dello spettacolo ad una moltitudine di spettatori.\nEssi non intuirono il potenziale di questo strumento come mezzo per fare spettacolo, considerandolo esclusivamente a fini documentaristici, senza per questo sminuirne l'importanza, tentarono di vendere le loro macchine, limitandosi a darle in locazione. Ci\u00f2 determin\u00f2 la nascita di molte imitazioni. Nello stesso periodo, Edison (negli USA) inizi\u00f2 un'aspra battaglia giudiziaria per impedire l'uso, sul territorio americano, degli apparecchi francesi, rivendicando il diritto esclusivo all'uso dell'invenzione.\nDopo circa 500 cause in tribunale, il mercato sar\u00e0 comunque liberalizzato. Nel 1900 i fratelli Lumi\u00e8re cedettero i diritti di sfruttamento della loro invenzione a Charles Path\u00e9. Il cinematografo si diffuse cos\u00ec immediatamente in Europa e poi nel resto del mondo.\nNel frattempo il cinema registr\u00f2 alcuni clamorosi successi di pubblico: \"The Great Train Robbery\" (1903) dell'americano Edwin Porter spopol\u00f2 in tutti gli Stati Uniti, mentre il \"Viaggio nella luna\" (1902) del francese Georges M\u00e9li\u00e8s, padre del cinema di finzione, ebbe un successo planetario (compresi i primi problemi con la pirateria). Vennero sperimentati i primi effetti speciali prettamente \"cinematografici\", cio\u00e8 i trucchi di montaggio (da M\u00e9li\u00e8s, che faceva apparire e sparire personaggi, oggetti e sfondi), le sovrimpressioni (dai registi della scuola di Brighton, ripreso dalla fotografia), lo scatto singolo (dallo spagnolo Segundo de Chom\u00f3n, per animare i semplici oggetti), ecc. Si delinearono inoltre le prime tecniche rudimentali del linguaggio cinematografico: la soggettiva (George Albert Smith), il montaggio lineare (James Williamson), il raccordo sull'asse, i movimenti di camera.\nDescrizione.\nL'arte del cinema \u00e8 caratterizzata da uno spettacolo proposto al pubblico sotto la forma di un film, vale a dire la registrazione di una recita di finzione denominata film a soggetto, il quale secondo la sua durata pu\u00f2 essere suddiviso in cortometraggio (di durata fino a 30 minuti), mediometraggio (di durata superiore a 30, ma inferiore a 60 minuti) e il pi\u00f9 diffuso lungometraggio (di durata pari o superiore all'ora di proiezione) in forma di commedia o dramma del tutto identica alla rappresentazione teatrale ma girata, in parte o interamente, in uno studio cinematografico oppure in esterni (definiti anche \"Location\" secondo il termine moderno); oppure il film documentario, basato sull'osservazione della realt\u00e0.\nEntrambi sono veicolati da un tramite che pu\u00f2 essere la pellicola flessibile (formata dapprima dalla celluloide, poi dal triacetato di cellulosa e infine dal polietilene tereftalato), quindi dal nastro a banda magnetica, e infine, con l'avvento del cinema digitale, del processo della digitalizzazione attraverso il quale immagini e suoni del film vengono convertiti in dati informatici da diffondere in contenuti digitali su un supporto fisico oppure, attraverso Internet, su quello virtuale. Tutti questi sistemi hanno come fine ultimo quello di venire letti e codificati da un meccanismo continuo e intermittente, pi\u00f9 o meno sofisticato, che crea l'illusione ottica di un'immagine in movimento.\nLa divulgazione al pubblico di tale spettacolo registrato, che si differenzia perci\u00f2 da tutte le altre arti performative, in origine era costituita da un'illuminazione attraverso un supporto ottico, dapprima rudimentale e poi sempre pi\u00f9 perfezionato: giochi di specchi, lenti ottiche, proiezione di fasci luminosi su schermi trasparenti od opachi, arrivando fino alla diffusione del segnale digitale sui televisori di ultima generazione senza lo schermo a tubo catodico, dotati di schermo al plasma o dal display a cristalli liquidi, fino al recente televisore che supporta la visione tridimensionale che per\u00f2 deve ancora esprimere compiutamente tutta la sua potenzialit\u00e0, essendo tale tecnologia ancora agli inizi e piuttosto costosa. \u00c8 tuttora diffusa la convinzione errata che il fenomeno della persistenza delle immagini sulla retina consenta allo spettatore di avere l'illusione ottica delle immagini in movimento.\nTale fenomeno consente all'occhio di percepire come un fascio luminoso continuo ci\u00f2 che, al contrario, \u00e8 una rapida sequenza di lampi. Nel cinema professionale attuale sono 48 al secondo, pari a 24 fotogrammi al secondo, vale a dire che ogni fotogramma viene illuminato due volte. L'illusione del movimento \u00e8 invece opera del cervello il quale, secondo meccanismi non ancora del tutto chiariti, riesce ad assemblare la molteplicit\u00e0 delle immagini che vengono trasmesse in modo unitario creando da s\u00e9 medesimo l'illusione che tali immagini siano in movimento. Secondo alcuni studi la percezione del movimento si avrebbe gi\u00e0 con sole sei immagini al secondo, anche se ovviamente, la fluidit\u00e0 dell'azione risulta molto scarsa. I primi film durante l'era del cinema muto venivano girati a circa 16 fotogrammi al secondo; lo standard dei 24 fotogrammi fu codificato solo con l'avvento del cinema sonoro, onde ottenere una velocit\u00e0 lineare della pellicola sufficiente per una dignitosa resa sonora della traccia.\nNel senso originale, il cinema \u00e8 la proiezione al pubblico di un film su uno schermo qualsiasi. Sin dalle origini, avveniva attraverso il proiettore in una sala cinematografica appositamente attrezzata, al chiuso durante le stagioni invernali e all'aperto durante le sessioni estive, nei nostrani Politeama che avevano posti a sedere regolamentari oppure nei \"Drive-in\", diffusi negli Stati Uniti d'America dal 1921, ma diventati largamente popolari sin dagli anni cinquanta. Tali particolari sale all'aperto (il termine \"Drive-In\", tradotto letteralmente, significa \"Guida-Dentro\") consistevano in proiezioni di film dove si assisteva seduti nell'automobile, sistemandosi su apposite piazzole allestite di fronte allo schermo, con a lato gli altoparlanti per l'audio: in alcuni casi la colonna sonora del film veniva trasmessa su frequenze radiofoniche in modulazione di frequenza su cui ci si poteva sintonizzare con l'impianto stereofonico della vettura. Con il declino della sala cinematografica la fruizione del film viene veicolata da supporti analogici (la videocassetta nei formati Betamax e VHS, utilizzata dal 1975 al 1998) o digitali (il DVD, commercializzato dal 1999, e il Blu-Ray Disc, commercializzato dal 2009) sullo schermo televisivo.\nMolto presto, a partire da Charles-\u00c9mile Reynaud, nel 1892 i creatori dei film compresero che lo spettacolo proiettato migliorava sensibilmente aggiungendoci come accompagnamento una musica suonata dal vivo composta apposta per costruire l'atmosfera della storia narrata, mettendo in evidenza ogni azione rappresentata. Si aggiungono molto rapidamente dei rumori di scena causati da un assistente nel corso di ogni proiezione, e quindi un commento alle azioni che si svolgono sullo schermo da parte di un imbonitore presente in sala. Fin dalla sua invenzione, il cinema \u00e8 diventato nel corso del tempo una cultura popolare, un intrattenimento, un'industria e un mezzo di comunicazione di massa. Pu\u00f2 essere inoltre utilizzato a fini pubblicitari, propagandistici, pedagogici oppure per la ricerca scientifica.\nIl termine originale francese, Cin\u00e9ma, \u00e8 l'apocope di Cin\u00e9matographe (dal greco antico \u03ba\u03af\u03bd\u03b7\u03bc\u03b1 / \"k\u00edn\u0113ma\", \"movimento\" e \u03b3\u03c1\u03ac\u03c6\u03b5\u03b9\u03bd / \"gr\u00e1phein\", \"scrivere\" dunque \"scrivere in movimento\"), il nome dato da L\u00e9on Bouly nel 1892 al suo apparecchio di proiezione, un \"dispositivo reversibile della fotografia e ottica per l'analisi e la sintesi delle proposte\" del quale deposit\u00f2 il brevetto, ma non riusc\u00ec mai a farlo funzionare. I fratelli Lumi\u00e8re ripresero questo appellativo. Il padre, Antoine Lumi\u00e8re, avrebbe preferito che l'apparecchio inventato dai suoi figli venisse denominato \"Domitor\", ma Louis e Auguste preferirono utilizzare il termine \"Cin\u00e9matographe\" per definire con pi\u00f9 efficacia la dinamica legata alle immagini da loro realizzate. Tuttavia, il termine di Antoine ritorn\u00f2 in auge nel 1985, quando in Francia l'\"Associazione Internazionale per lo sviluppo e la ricerca sul cinema delle origini\" venne soprannominata con un po' di umorismo \"Domitor\". La parola cinema \u00e8 polisemica: pu\u00f2 designare l'arte filmica, o le tecniche di ripresa dei filmati animati e la loro presentazione al pubblico; o ancora, per metonimia, la sala nella quale i film vengono mostrati. \u00c8 in quest'ultimo senso che il termine viene solitamente abbreviato a livello mondiale come \"Cine\".\nIl riferimento allo schermo di proiezione ha suggerito agli spettatori diverse espressioni legate al linguaggio cinematografico: quelle oggettive come ad esempio, la \"messa in quadro\" per la ripresa di oggetti e persone in movimento; e, alla stessa maniera, soggettive come \"per fare il suo cinema\" (sognare di essere un realizzatore di film mentre lo si guarda pu\u00f2 apparire un po' troppo ottimista o addirittura patologico), \"questo \u00e8 il cinema\" (affermazione che pu\u00f2 apparire esagerata o menzognera) poich\u00e9 sempre diverse sono le reazioni che il pubblico prova nel guardare una pellicola, a riprova della grande forza evocatrice di un film. In ogni caso, va ricordato che l'illusione ottica di un'immagine in movimento non va confusa con il fenomeno pi\u00f9 complesso dell'illusione filmica, vale a dire quell'esperienza particolare per cui \u00abmentre sappiamo che stiamo vedendo solo un film, tuttavia sperimentiamo quel film come un mondo pienamente realizzato\u00bb.\nSe i film che si propongono di rappresentare specifiche societ\u00e0 diverse volte non ne riflettono perfettamente la fedelt\u00e0 la loro diffusione \u00e8 praticamente universale, le storie che vengono raccontate sono basate il pi\u00f9 delle volte sui grandi sentimenti a beneficio di tutta l'umanit\u00e0. Il moltiplicarsi delle sale cinematografiche, favorite dall'introduzione dei sottotitoli o dal doppiaggio dei dialoghi, \u00e8 oggi diventata secondaria rispetto al livello commerciale; le vendite dei diritti di diffusione sui canali televisivi sono innumerevoli e la loro messa a disposizione nei diversi formati domestici sono diventati le principali fonti di entrate per il cinema, con risorse che si sono rivelate colossali.\nSecondo uno studio effettuato dalla ABN AMRO del 2000 circa il 26% delle entrate provenivano dalla vendita dei biglietti nelle sale, il 28% provenivano dalla diffusione domestica, e il 46% invece provenivano dalle vendite nei formati domestici. Oggi, in assenza di statistiche, si pu\u00f2 affermare che la parte riguardante l'Home video abbia largamente superato il 50% a livello mondiale: il che significa che attualmente la maggior parte della distribuzione dei film avviene in prevalenza in ambito privato domestico, mentre la visione collettiva del film nelle sale \u00e8 diventata minoritaria nonostante una specializzazione sempre pi\u00f9 minuziosa dei generi cinematografici che ha portato di conseguenza la tendenza di riunire pi\u00f9 sale di varia capienza in una sola struttura creata appositamente, definita cinema multisala, che in realt\u00e0 fecero la loro prima comparsa a livello quasi sperimentale in Canada nel 1957, al quale si aggiunge un rispolvero, ulteriormente perfezionato, del cinema tridimensionale.\nTeorie del cinema.\nI teorici del cinema cercarono di sviluppare alcuni concetti e studiare il cinema come un'arte. Derivato dalle tecnologie dell'epoca, pur essendo un sintomo o una causa di tale modernit\u00e0 riferita all'epoca nella quale nacque, i suoi principi tecnici come il montaggio o le riprese hanno rivoluzionato le modalit\u00e0 di rappresentazione nelle arti figurative e della letteratura. Per formare e comprendere questa nuova rappresentazione artistica, il cinema aveva bisogno di teorie.\nIn \"Materia e memoria\" (\"Mati\u00e9re et m\u00e8moire\"), nel 1896, il filosofo francese Henri-Louis Bergson anticipa lo sviluppo teorico in un'epoca nella quale il cinema era visto soprattutto come opera visionaria. Esprime anche la necessit\u00e0 di riflettere sull'idea del movimento, e quindi invent\u00f2 il termine \u00abimmagine in movimento\u00bb e \u00abimmagine-tempo\u00bb. Tuttavia, nel 1907, nel suo saggio \"L'illusion cin\u00e9matographique\", contenuto in \"L'\u00c9volution cr\u00e9atrice\", egli rifiuta il cinema come esempio di spiritualismo. Molto pi\u00f9 tardi, in \"L'immagine movimento. Cinema 1\" (1983) e \"L'immagine tempo. Cinema 2\" (1983) il filosofo Gilles Deleuze citer\u00e0 \"Mat\u00e9rie et M\u00e9moire\" come base della sua filosofia del cinema riesaminando i concetti di Bergson unendoli con la semiotica di Charles Peirce.\n\u00c8 nel 1911, in \"La nascita della sesta arte\" che il critico Ricciotto Canudo (che dieci anni dopo ridefinir\u00e0 il cinema come \"settima arte\") delinea le prime teorie tirandosi dietro quella che defin\u00ec \"l'era del silenzio\" e concentrandosi principalmente a definire gli elementi cardine. Il lavoro e le innovazioni continue dei realizzatori di films favorirono il vantaggio per riflessioni pi\u00f9 approfondite. Louis Delluc coni\u00f2 il termine \"Fotogenia\". Germaine Dulac e Jean Epstein, i quali ritengono che il cinema sia un mezzo per soddisfare e riunire il corpo con lo spirito, sono i principali artefici dell'avanguardia francese, seguite a ruota dalle teorie tedesche le quali, influenzate dalla corrente dell'Espressionismo, rivolgono le loro attenzioni verso l'immagine. Va notato il parallelo con la Psicologia della Gestalt, che nacque e si svilupp\u00f2 tra la fine del XIX secolo e l'inizio del XX secolo sotto l'egida di Ernst Mach.\nDalla parte sovietica, teorici e cineasti ritengono il montaggio come l'essenza del cinema. Il tema privilegiato di Sergej Michajlovi\u010d \u0116jzen\u0161tejn \u00e8 la creazione sotto tutti i suoi aspetti di una teoria generale del montaggio sotto la quale si possa prendere in considerazione la nascita di un linguaggio di concetto-immagine, rivelatrici sia l'uno che l'altro delle loro identit\u00e0 e del pensiero. Dal canto suo, Dziga Vertov si far\u00e0 portavoce delle novit\u00e0 del futurismo. La sua teoria, corrispondente al montaggio di frammenti con piccole unit\u00e0 di senso, prevede la distruzione di tutta la tradizione narrativa per sostituirla con una \"fabbrica di fatti\", una concezione radicale per il cinema di allora. Il montaggio narrativo tipico americano, messo in teoria da Vsevolod Illarionovi\u010d Pudovkin, alla fine prevarr\u00e0 in tutto il cinema a livello mondiale.\nLa teoria formalista del cinema, promulgata da Rudolf Arnheim, B\u00e9la Bal\u00e1zs e Siegfried Kracauer, sottolinea il fatto che l'opera filmica \u00e8 diversa dalla realt\u00e0, e va considerata come un'opera d'arte vera e propria. Anche Lev Vladimirovi\u010d Kule\u0161ov e Paul Rotha sostengono che il film \u00e8 un'opera d'arte. Dopo la seconda guerra mondiale, il critico e teorico Andr\u00e9 Bazin si schiera contro questa tesi sostenendo che l'essenza del cinema risiede nella sua capacit\u00e0 di riprodurre meccanicamente la realt\u00e0 e non nella differenza tra il vissuto reale e la realt\u00e0 filmica, ossia l'illusione filmica. Bazin formul\u00f2 cos\u00ec la sua teoria del cinema realistico virando verso un approccio ontologico del cinema. Se l'immagine fotografica ha il suo fine nel catturare l'essenza di un singolo momento, l'immagine cinematografica ha il suo scopo nel perseguire l'oggettivit\u00e0 dell'immagine fotografica, catturando l'essenza di momenti diversi. Troviamo questa teoria in diverse occasioni e con svariate varianti, come in \"Le temps scelle\" del regista Andrej Tarkovskij o combinandolo con l'ermeneutica filosofica di Hans-Georg Gadamer e nel saggio \"La tentation pornographique\" di Matthieu Dubosc. Al contrario di Bazin e dei suoi discepoli, Jean Mitry sviluppa la prima teoria del segno e significato del cinema, senza voler assimilare anche per analogia, l'immagine visiva e le strutture filmiche con il linguaggio verbale, cos\u00ec come la tentazione di confrontarlo con la semiotica quando, a partire dagli anni sessanta e settanta, le teorie del cinema vennero discusse da importanti accademici universitari. I concetti di discipline gi\u00e0 affermate come la psicanalisi, lo studio dei generi, l'antropologia, la teoria letteraria, la semiotica e la linguistica, oltre al formalismo russo, la filosofia decostruttiva, la narratologia, la storia, ecc., convergono tutte nell'analisi testuale, dove si iniziano ad esaminare i dettagli delle strutture operative del film.\nL'importanza di questi studi provoca, a partire dagli anni sessanta, una frattura profonda tra i teorici e i realizzatori delle pellicole. Questa autonomia tanto desiderata rester\u00e0 comunque allo Stato embrionale: quando, nel 1966, Christian Metz propugna la teoria della \u00abgrande sintassi del film narrativo\u00bb, una formalizzazione dei molteplici codici presenti nel linguaggio cinematografico, Jean-Luc Godard provvede a decostruire tali codici all'interno delle sue opere.\nGli anni ottanta mettono termine alla \"guerra fredda\" tra teorici e realizzatori. Nascono allora altre riflessioni, in particolare quelle orientate sulla narratologia, nonch\u00e9 una serie di teorie per la riscoperta del cinema delle origini, nelle quali gli studi del canadese Andr\u00e9 Gaudreault e dello statunitense Tom Gunning sono particolarmente esemplari. Nel corso degli anni novanta, la rivoluzione tecnologica portata dal sistema digitale avr\u00e0 diversi impatti sui teorici del cinema. Da un punto di vista psicanalitico, dopo il concetto sul reale di Jacques Lacan, Slavoj \u017di\u017eek offre nuovi orizzonti di riflessione per un'analisi del cinema contemporaneo. C'\u00e8 stata anche una rivalutazione storica delle modalit\u00e0 di proiezione (il cinema non pi\u00f9 proiettato soltanto in una sala buia su un grande schermo alla presenza di un pubblico, ma anche quello presentato in televisione, tramite Internet o in qualsiasi altro luogo, come predetto da Cesare Zavattini negli anni cinquanta; un film resta tale indipendentemente dal luogo in cui se ne usufruisce), nonch\u00e9 atteggiamenti e pratiche comuni del pubblico cinematografico, analizzato, oltre da Tom Gunning, anche da Miriam Hansen, Maria Koleva e Yuri Tsivian.\nNel cinema moderno, il corpo viene lungamente filmato molto prima che passi all'azione, ripreso come un corpo che resiste. Per questi cineasti, propugnatori del cinema mentale, \u00e8 il cervello che va in scena; la violenza estrema viene ancora controllata mentalmente: i primi film di Beno\u00eet Jacquot sono fortemente impregnati da queste teorie. I personaggi del film ripiegano su se stessi, senza approfondimenti psicologici. Jacquot dichiarer\u00e0 nel 1990, a proposito di \"La d\u00e9senchant\u00e9e\": \u00abFaccio film per essere vicino a chi i film li fa, gli attori. A volte alcuni giovani registi avrebbero costruito gli attori attorno al loro mondo. Non sto cercando di mostrare il mio mondo. Cerco di avvantaggiarmi guardando il mondo del cinema. \u00c8 una sciocchezza sostenere che l'attore entra nella pelle del suo personaggio. Al contrario, sono i personaggi a entrare nella pelle dell'attore\u00bb. Altri cineasti di fama internazionale, come Andr\u00e9 T\u00e9chin\u00e9, Alain Resnais, Nanni Moretti, Takeshi Kitano e Tim Burton sono stati influenzati dal cinema mentale.\nMovimenti e scuole cinematografiche.\nUn movimento, raggruppato in una corrente, pu\u00f2 essere inteso come un modo di classificare l'opera cinematografica. Heinrich W\u00f6lfflin inizialmente li definisce \u00absconvolgimenti del sentimento creativo\u00bb. Gilles Deleuze rimarca nel suo saggio \"L'immagine in movimento\" come i movimenti cinematografici procedano di pari passo con i movimenti pittorici. Il cinema classico aveva lo scopo di rendere chiare le relazioni tra azione e reazione conseguente, ma nello stesso istante nascono nuovi movimenti.\nAll'inizio degli anni venti l'espressionismo, in pittura, deforma linee e colori per esprimere i sentimenti. Al cinema si esprime principalmente attraverso il metodo recitativo degli attori e con l'opposizione tra ombra e luce nell'immagine. Il cinema espressionista mette a confronto il bene e il male, come avviene nel film \"Il gabinetto del dottor Caligari\" diretto nel 1920 da Robert Wiene, uno dei primi film di questa corrente. Questo movimento si svilupp\u00f2 in Germania, quando il paese si stava rimettendo faticosamente in piedi dopo la prima guerra mondiale, ma non riusc\u00ec a competere con il cinema hollywoodiano. Allora alcuni realizzatori degli studi cinematografici UFA, tentano di sviluppare un metodo per compensare la mancanza di appeal commerciale con l'adozione del simbolismo nell'impostazione scenica. Il lato astratto delle scenografie proviene, in primo luogo, dalla mancanza di risorse: le tematiche principali riguardano la follia, tradimenti e altre questioni spirituali, differenziandosi cos\u00ec dallo stile romantico e avventuroso propugnato dal cinema statunitense. Tuttavia, la corrente espressionista scomparve gradualmente, ma verr\u00e0 ripresa in diversi film polizieschi degli anni quaranta e influenzer\u00e0 in maniera decisiva dal secondo dopoguerra il noir e l'horror.\nPoi arriva l'astrazione lirica, che a differenza dell'espressionismo, fonde il bianco con la luce senza alcun conflitto e propone un'alternativa che ispirer\u00e0 in maniera decisiva i cineasti: l'estetica melodrammatica di Josef von Sternberg e Douglas Sirk, l'etica di Carl Theodor Dreyer e Philippe Garrel, le tematiche religiose e spirituali di Robert Bresson che confluiscono tutte nell'opera di Ingmar Bergman. Secondo l'astrazione lirica, il mondo intero viene osservato tramite uno sguardo, un volto attraverso il quale s'instaura un gioco a intermittenza dei movimenti di luci che mettono in evidenza le caratteristiche dei personaggi, i quali con questo stratagemma ci conducono nel loro universo personale. Sternberg, in \"I misteri di Shanghai\" (1941) dice: \u00abTutto pu\u00f2 accadere in qualsiasi momento. Tutto \u00e8 possibile. L'effetto \u00e8 costituito da due componenti: la valorizzazione dello spazio bianco unito al potenziale intenso di quello che deve accadere l\u00ec\u00bb.\nDurante gli anni cinquanta, il cinema scopre una nuova architettura dell'immagine, nella quale avviene una dissociazione tra immagine pura e azione rappresentata. Nasce la disarticolazione degli oggetti e dei corpi a partire dal dopoguerra immediato opponendosi alle convenzioni stabilite in precedenza. Il cinema di quell'epoca inizia a dare importanza alla semplice visione: l'immagine non \u00e8 pi\u00f9 costretta a ricercare significati occulti e scopi sui quali reggersi, diventando libera. In \"L'ora del lupo\" di Ingmar Bergman (1966) il personaggio di Johan Borg, interpretato da Max von Sydow, pronuncia: \u00abAdesso lo specchio \u00e8 rotto. \u00c8 tempo che i pezzi comincino a riflettere\u00bb, frase emblematica sia per la condizione del protagonista, che vive isolato in un mondo tutto suo privato, sia per il cinema stesso e la sua rottura definitiva con la rappresentazione classica dello spazio, facendo nascere una nuova idea formalista.\nIn Italia, tra il 1943 e il 1955, si svilupp\u00f2 il neorealismo: introdotto da Luchino Visconti (\"Ossessione\") e Vittorio De Sica (\"I bambini ci guardano\"), venne suggellato da Roberto Rossellini (\"Roma citt\u00e0 aperta\" e \"Pais\u00e0\") e idealmente chiuso dallo stesso De Sica (\"Il tetto\") che firm\u00f2 uno dopo l'altro quattro capolavori assoluti di questa corrente, scritti in collaborazione con Cesare Zavattini: \"Sciusci\u00e0\", \"Ladri di biciclette\", \"Miracolo a Milano\" e \"Umberto D.\". Il cinema neorealista per la prima volta abbandona i teatri di posa per scendere a contatto con la gente comune in mezzo alle strade, accentuando grandemente la sensazione di realt\u00e0 documentaria. Le persone filmate sovente sono attori non professionisti, anche a causa della scarsit\u00e0 dei mezzi di finanziamento; il regista punta maggiormente l'attenzione sulle persone pi\u00f9 che sui personaggi, valorizzandole nel loro contesto sociale e nel loro insieme. Piuttosto che mostrare qualcosa, si preferisce la narrazione che spesso avviene in maniera cruda e spigolosa, ma poetica nel suo complesso. Andr\u00e9 Bazin si mostra subito entusiasta di questo movimento: il neorealismo appare come una sorta di liberazione, non solo per quanto riguarda il puro contesto storico, ma anche come liberazione dei vincoli cinematografici: si spinger\u00e0 infatti ad affermare, a proposito di \"Ladri di biciclette\", \u00abNiente pi\u00f9 attori, niente pi\u00f9 storia, niente pi\u00f9 messa in scena; cio\u00e8 finalmente, nell'illusione estetica perfetta della realt\u00e0, niente pi\u00f9 cinema\u00bb. Di contro, Gilles Deleuze vede nel neorealismo una delimitazione tra immagine come movimento e immagine come tempo.\nDurante gli anni cinquanta in Francia si svilupp\u00f2 la \"Nouvelle Vague\", termine coniato sul quotidiano \"L'Express\" da Fran\u00e7oise Giroud. Questa corrente si differenzia dalle precedenti per la vitalit\u00e0 delle intenzioni di rinnovamento del cinema francese. La Nouvelle Vague cerca di inserire la tematica del lirismo nella vita quotidiana rifiutando la bellezza fine a se stessa dell'immagine. Con la Nouvelle Vague, tecnologie pi\u00f9 perfezionate permettono una diversa maniera di produrre e girare film: arriva sul mercato la camera \u00c9clair che utilizza il formato a 16 millimetri di pellicola, pi\u00f9 leggera e silenziosa, che permette riprese in esterno pi\u00f9 aderenti alla realt\u00e0 soprattutto grazie al miglioramento della resa sonora. Jean-Luc Godard \u00e8 il principale esponente del movimento, ma il punto massimo di rottura tra il film girato nei teatri di posa e il film girato totalmente in esterni si verifica nel 1973 con \"Effetto notte\" (\"Nuit americaine\") di Fran\u00e7ois Truffaut. Il movimento della Nouvelle Vague trasgredisce persino alcune convenzioni universalmente standardizzate come la continuit\u00e0, ad esempio in \"Fino all'ultimo respiro\" (\"\u00c1 bout de souffle\") di Godard o ancora lo sguardo in macchina, un tempo interdetto. Entro tale ottica, i cineasti erano destinati a evidenziare il realismo: i ricordi dei personaggi si presentano interrotti e sovente frammentati, mai ordinati o netti.\nIn seguito, compare un nuovo movimento, che mette in evidenza la resistenza del corpo. In comparazione con le correnti precedenti, ci\u00f2 che cambia sono le riprese cinematografiche del corpo, che viene filmato molto prima che entri in azione, come un corpo in resistenza. Qui il corpo non \u00e8 pi\u00f9 un ostacolo che separa il pensiero in s\u00e9; al contrario, acquista una nuova forza proprio nell'attesa del raggiungimento di nuovi traguardi. In qualche maniera, il corpo non attende; costringe il personaggio a una reazione che non avviene subito, ma viene dilatata nel tempo, oppure nei casi pi\u00f9 estremi pu\u00f2 non avvenire mai. Gilles Deleuze dichiarer\u00e0: \u00abNoi non conosciamo esattamente cosa un corpo pu\u00f2 fare: durante il sonno, in stato di ubriachezza, in tutti i suoi sforzi e resistenze, il corpo non \u00e8 mai presente, pu\u00f2 contenere apprensioni, attese, fatiche, persino disperazione. La fatica, l'attenzione e la disperazione fanno parte degli atteggiamenti del corpo\u00bb.\nLa resistenza dei corpi si manifesta in maniera rimarcabile nell'intera opera di un esponente del movimento di rottura delle convenzioni e stilemi della Hollywood classica, John Cassavetes della New Hollywood. La macchina da presa \u00e8 sempre in movimento, scorrendo parallela alle azioni degli attori. Attraverso l'immagine, lo spettatore ricerca lo sguardo del corpo in sequenze lunghissime. Analogamente, il ritmo diventa pi\u00f9 frenetico al punto che comincia a non andare pi\u00f9 di pari passo alle capacit\u00e0 visive degli spettatori. Esso risponde, cos\u00ec come l'arte informale alla costituzione di uno spazio che si pu\u00f2 quasi toccare con mano, oltre che esplorarlo. Nel cinema di Maurice Pialat i suoi personaggi cercano di mostrare l'essenziale, deprivato di qualsiasi estetica per esibire la loro verit\u00e0 intima. Affermer\u00e0: \u00abIl cinema rappresenta la verit\u00e0 nel momento in cui si effettuano le riprese\u00bb. Per contro, i dialoghi restano onnipresenti, e ai giorni nostri restano una voce importante nell'economia del film. Tuttavia i dialoghi non spiegano i sentimenti dei personaggi ma sono funzionali all'azione pura, non sviluppano i loro pensieri dentro l'azione stessa.\nAll'inizio degli anni ottanta, Maria Koleva introduce il concetto del film libro. Nel 1995 i danesi Lars von Trier e Thomas Vinterberg lanciano attraverso un manifesto di dieci punti il movimento Dogma 95 in reazione alle superproduzioni e all'abuso degli effetti speciali. In esso, definiscono i vincoli per realizzare film all'interno del movimento, con alcune innovazioni radicali come l'abolizione della colonna sonora e l'adozione esclusiva della cinepresa a mano; accetta esclusivamente ci\u00f2 che si svolge sullo schermo. Il movimento viene dichiarato sciolto nel 2005, dopo aver realizzato 35 film (o Dogmi): tra questi ci sono anche due lungometraggi italiani, \"Diapason\" (2001) e \"Cos\u00ec per caso\" (2004).\nIl cinema indiano costituisce un caso a s\u00e9 stante: oltre a detenere il primato di industria cinematografica pi\u00f9 prolifica del mondo, incluso il famoso \"Bollywood\", sviluppa un cinema principalmente musicale e cantato, dove il fatto recitativo passa in secondo piano, e una sorta di neoromanticismo occupa un posto di rilievo come pretesto per numeri cantati da solista o in duetto. La musica \u00e8 perlopi\u00f9 preregistrata, e mimata dagli attori, attraverso il procedimento del playback. Molti cantanti indiani giungono al professionismo e si occupano anche di doppiaggio. Pi\u00f9 recentemente i cantanti e attori riescono a diventare essi stessi registi dei loro film, come Aamir Khan in \"Ghulam\" (1998) e Hrithik Roshan di \"Guzaarish\" (2010).\nCritica cinematografica.\nUn critico cinematografico, detto anche recensore, \u00e8 la persona che esprime la sua opinione sul film attraverso un mass media come il giornale (quotidiano o settimanale), una rivista specializzata, in radio, nella televisione e su Internet. I critici pi\u00f9 popolari e influenti hanno sovente determinato il successo di una pellicola, anche se sovente pubblico e critica non sono sempre andate d'accordo nel decretare il fallimento o meno di un film. Alcuni di loro hanno dato il nome a dei riconoscimenti, come il francese Louis Delluc e gli italiani Francesco Pasinetti, Filippo Sacchi, Pietro Bianchi, Guglielmo Biraghi e Domenico Meccoli; esistono inoltre diverse associazioni di critici che permettono l'assegnazione dei premi.\nIl mestiere del critico cinematografico \u00e8 da sempre stato piuttosto controverso: alcuni recensori potevano vedere gratis le pellicole prima della loro uscita nelle sale, nonch\u00e9 ricevere un compenso per scrivere un articolo. Tuttavia, quando il critico esprime un parere sul film, esprime soltanto un suo parere personale: deve (o dovrebbe) tenere conto di un eventuale successo ottenuto presso il pubblico anche nel caso in cui non venga incontro al suo personale gradimento, poich\u00e9 ciascun film - e ciascun genere cinematografico - ha la sua fascia privilegiata di spettatori. In aggiunta, il recensore deve (o dovrebbe) essere in grado di indirizzare il lettore alla scelta del film da vedere, sia commerciale che artistico, mettendo in evidenza le caratteristiche di ciascuna pellicola, come il metodo della fotografia o la tecnica del montaggio, particolarit\u00e0 scenografiche o tecniche di ripresa, ponendo in rilievo le differenze riscontrate tra autori diversi e, a volte, antitetici tra loro.\nLa critica cinematografica ebbe inizio sin dalla nascita stessa del cinema, dal 28 dicembre 1895, quando le prime proiezioni organizzate dai fratelli Lumi\u00e8re iniziano a interessare la stampa, dapprima blandamente, poi con un interesse sempre maggiore. Fino agli inizi del XX secolo, la critica al film riguarda soltanto il lato tecnico, ospitata perlopi\u00f9 sulle riviste di fotografia poich\u00e9 all'epoca il film non era considerato un'arte importante e influente come il teatro. Nel 1912, sul quotidiano francese \"Le Figaro\" venne condotto il primo sondaggio sulla concorrenza sempre pi\u00f9 spietata che il cinema opera in rapporto all'arte del palcoscenico. Fino ad allora, le critiche consistevano in aneddoti sulla lavorazione del film pi\u00f9 o meno coloriti compiuti a scopo pubblicitario: del film si scrive unicamente per invogliare gli spettatori a entrare nelle sale cinematografiche.\nNel 1915, Louis Delluc visiona \"I prevaricatori\" (\"The Cheat\") diretto da Cecil B. De Mille e rimane colpito dalla bellezza delle sue immagini. Decide di abbandonare la sua attivit\u00e0 di poeta e romanziere per dedicarsi a quella che considera gi\u00e0 una vera e propria arte: scrisse la sua prima recensione sulla rivista \"Film\" il 25 giugno 1917. Quindi convinse l'editore di \"Paris-Midi\" a dedicare al cinema lo spazio che meritava, dicendo: \u00abStiamo assistendo alla nascita di un'arte straordinaria\u00bb. In seguito, i principali quotidiani francesi sviluppano rubriche interamente dedicate al cinema, come \"Le Petit Journal\" nell'autunno del 1921. Adesso la critica non riguarda pi\u00f9 la pubblicit\u00e0 al film e la sua vendita, ma la sua analisi strutturale. In Italia fu uno studente diciottenne, Pietro Bianchi, il primo a scrivere su un film considerandolo un fatto artistico, con la pubblicazione della recensione del film \"Il circo\" di Charlie Chaplin, sulla \"Gazzetta di Parma\" del 28 aprile 1928, precedendo di un anno Filippo Sacchi\nDopo la Prima Guerra Mondiale, il cinema riesce a sopravanzare artisticamente il teatro. Tutti i quotidiani hanno uno spazio dedicato alla critica e vengono create le prime riviste specializzate, come \"Cin\u00e9magazine\" o \"Cinemonde\", interessando inoltre il mondo accademico: si comincia ad esplorare il campo del cinema con studi, teorie e analisi sempre pi\u00f9 approfonditi su approcci, metodi e discipline diverse, come compie il \"Journal of Film Studies\". Nel dicembre 1943 Andr\u00e9 Bazin attacc\u00f2 duramente il carattere del cinema dell'epoca, ancora culturalmente limitato, che dava ancora priorit\u00e0 al lato commerciale a scapito di quello artistico. Nel 1951 Joseph-Marie Lo Duca e Jacques Doniol-Valcroze fondano la rivista \"Cahiers du cin\u00e9ma\" alla quale Bazin passa quasi subito a collaborare. Attraverso le loro critiche dichiarano di poter fare a meno delle altre riviste che tollerano tutti i film, anche quelli di scarsa qualit\u00e0. L'influenza esercitata dalla rivista in Francia sar\u00e0 enorme e svolger\u00e0 inoltre un ruolo determinante nella nascita del movimento della Nouvelle Vague, cos\u00ec come in Italia diversi collaboratori della rivista \"Cinema\", promuovendo la realizzazione del film \"Ossessione\" di Luchino Visconti, pongono le basi per la nascita del neorealismo.\nData la popolarit\u00e0 sempre pi\u00f9 crescente dei \"Cahiers\", nascono altre riviste. La pi\u00f9 importante fu \"Positif\" fondata a Lione nel 1952 da Bernard Chard\u00e8re. \"Positif\", per differenziarsi dalle altre riviste, non effettua soltanto la critica cinematografica ma sviluppa anche argomenti di storia del cinema. Tra i due periodici ben presto si svilupper\u00e0 una forte rivalit\u00e0, accentuata dal fatto di preferenza di un autore rispetto a un altro; un regista che piaceva ai recensori di una rivista era inviso ai collaboratori dell'altra. Nei casi di concomitanza delle preferenze su un singolo autore, si troveranno a discutere ferocemente per stabilire chi lo ammira per primo. Durante questo periodo viene creata la definizione di politica degli autori. Sempre nel 1952 in Italia, un collaboratore della rivista \"Cinema\", Guido Aristarco, lasci\u00f2 i compagni per fondare una sua rivista, \"Cinema Nuovo\" che diventer\u00e0 il periodico principale della critica nostrana e influenzer\u00e0 in maniera decisiva tutte le correnti critiche che verranno.\nParallelamente, in Canada nel 1955 il professore Leo Bonneville fond\u00f2 a Montr\u00e9al il periodico \"S\u00e9quences\", tuttora in attivit\u00e0, che si distingue per la sua ottica pluralista e che rimane a tutt'oggi la pi\u00f9 antica rivista in lingua francese edita nel Nord America. Nel 1962, nel corso del Festival di Cannes nasce la Settimana internazionale della critica: i recensori e gli storici del cinema stanno diventando sempre pi\u00f9 popolari presso i cinefili, i quali apprezzano la disapprovazione contro alcune decisioni della censura francese. Nel 1980, con l'affermazione della televisione e il declino della sala cinematografica, anche la critica segna il passo e diverse riviste sono costrette a chiudere per mancanza di fondi. Ai nostri giorni un recensore, sia esso professionista o dilettante, pu\u00f2 pubblicare la sua critica su Internet, sia a pagamento che gratuita. Anche se col tempo il loro lavoro ha perso molta dell'importanza di cui godeva, la figura del critico mantiene una certa influenza e pu\u00f2 contribuire a creare o distruggere la reputazione di un film. Nel frattempo vengono organizzate associazioni di critici che premiano annualmente i film pi\u00f9 meritevoli in occasione di diversi Festival. Citiamo in particolare le statunitensi New York Film Critics Circle Awards e la National Society of Film Critics, la britannica London Critics Circle Film Awards, la francese FIPRESCI e l'italiano SNGCI.\nCinefilia.\nLa cinefilia \u00e8 un termine il cui significato comune \u00e8 \u00abamore per il cinema\u00bb. Ai nostri giorni, l'espressione di questa passione per il cinema pu\u00f2 essere molteplice; in ogni caso, il termine \u00e8 stato utilizzato originariamente per descrivere un movimento culturale e intellettuale francese che si \u00e8 sviluppato tra la met\u00e0 degli anni quaranta e la fine degli anni sessanta. Comunemente, si definisce cinefilo la persona che dedica una parte importante del suo tempo a guardare film e a studiare l'arte cinematografica. Inoltre, un appassionato di cinema pu\u00f2 anche fare raccolta e collezionare manifesti, locandine, riviste inerenti al cinema e altri oggetti collaterali. In ragione del suo carattere potenzialmente coinvolgente, la cinefilia \u00e8 paragonata da Andr\u00e9 Habib a \u00abuna vera e propria malattia, ferocemente infettiva, della quale non si pu\u00f2 sbarazzarsi facilmente\u00bb.\nL'evoluzione del fenomeno della cinefilia \u00e8 andato di pari passo con l'evoluzione del cinema. C'\u00e8 stato un tempo in cui, una volta completato il processo distributivo nelle sale cinematografiche una pellicola, inizialmente composta di materiale infiammabile, scompariva dalla circolazione. Una volta usciti, i film non erano pi\u00f9 in grado di essere visti, a meno di voler condurre ricerche capillari attraverso diverse cineteche. Per il cinefilo, quindi, risultava difficile osservare l'evoluzione degli stili cinematografici. Oggi, salvo alcune eccezioni, per la maggior parte dei film il problema di un loro recupero non si presenta in quanto vengono presentati sul piccolo schermo oppure pubblicati in DVD o Blu-Ray Disc. Tuttavia, nonostante gli sforzi compiuti, ancora una percentuale significativa della cinematografia risulta di difficile accesso; gli spettatori e i cinefili possono dunque attendere persino diversi anni per poter vedere un film raro, il pi\u00f9 delle volte restaurato da qualche Cineteca, in qualche Festival del Cinema o nelle ristampe sui supporti digitali sopra citati, spesso arricchiti di materiale supplementare a volte di assoluto interesse. La lista di film ritrovati e quella dei film da recuperare - per tacere di quelli che si possono considerare definitivamente perduti - \u00e8 molto lunga e certamente non esauriente.\nL'accademico e storico francese Jean Tulard dice: \u00abPer il vecchio appassionato di cinema era raro vedere un film in commercio, in quanto una pellicola, una volta esaurito il ciclo di proiezioni, scompariva. Non c'erano, come adesso, 40 canali televisivi dedicati al cinema. Non esistevano neppure le videocassette o i DVD. Un film che per una lunga serie di motivi mancava l'appuntamento con la distribuzione era un film difficile da vedere. Ci\u00f2 significava, per i cinefili, sobbarcarsi sforzi economici per recarsi a vedere il film in qualche cineteca che spesso era in un'altra nazione, e ci\u00f2 spiega perch\u00e9 i cinefili pi\u00f9 anziani si definiscono figli della Cin\u00e9math\u00e9que, vale a dire figli di Henri Langlois, pi\u00f9 precisamente quelli che persero la visione di molti di questi film\u00bb. D'altra parte, fino a un certo punto per un cinefilo \u00e8 stato possibile vedere la gran parte del patrimonio cinematografico mondiale. Questo \u00e8 stato il caso con molti spettatori francesi tra gli anni quaranta e gli anni sessanta. Al giorno d'oggi, tenuto conto della crescita quasi esponenziale della produzione dei film dalla data di nascita del cinema, anche dedicandoci una vita intera gli spettatori possono vederne soltanto una piccola parte. Per gli spettatori contemporanei la scelta dei film da vedere avviene tra un approccio qualitativo (visionare soltanto i film che hanno avuto un riconoscimento, un premio, oppure attraverso altri criteri soggettivi) oppure l'approccio quantitativo, ossia cercare di visionare il maggior numero di film prodotti; in quest'ultimo caso si pu\u00f2 parlare di cinefagia.\nIl fenomeno della cinefilia ha avuto molte altre influenze: la pi\u00f9 importante fu la nascita dei cineclub sviluppati appositamente per riunire gli appassionati del cinema: allo studio e discussione sulla storia e le tecniche cinematografiche si accompagn\u00f2 generalmente la visione di un film. Diversi membri di un cineclub hanno gli stessi interessi e programmano le proprie discussioni, dibattiti o proiezioni. Nel corso del tempo, il concetto di cineclub si \u00e8 evoluto e si \u00e8 ampliato anche ad altre attivit\u00e0 sociali e culturali. Si \u00e8 adattato bene anche a programmi educativi, come i \"Cin\u00e9-gouters\", attraverso obiettivi culturali come i \"Cin\u00e9-philo\" che lega il cinema alla filosofia, o ancora attraverso l'organizzazione di eventi non a scopo di lucro, serate tematiche denominate \"Cin\u00e9-party\".\nPassata la seconda met\u00e0 del XX secolo, l'arrivo dei nuovi media sconvolger\u00e0 le abitudini un tempo consolidate dei cinefili. Il televisore, il videoregistratore, il DVD, il Blu-Ray Disc e Internet diventeranno presto popolari anche per il cinefilo pi\u00f9 esigente; in Italia in particolare, il primo media sopra citato godr\u00e0 del picco di diffusione proprio nel momento di massima espansione dei cineclub. La loro crescente popolarit\u00e0 avr\u00e0 serie ripercussioni sulla frequentazione delle sale cinematografiche, che inizier\u00e0 a diminuire costantemente. Come si pu\u00f2 notare dalla seguente tabella, in Italia avr\u00e0 un crollo verticale dalla met\u00e0 degli anni ottanta, mentre negli altri paesi in cui il cinema gioca un ruolo significativo la brusca diminuzione avverr\u00e0 venti anni prima.\nLa produzione cinematografica.\nSe la proiezione di un film \u00e8 una cosa tutto sommato semplice ed economica, la sua creazione invece \u00e8 una vera e propria impresa che in generale richiede la coordinazione di una troupe di centinaia di persone, l'impiego di macchinari e attrezzature molto costose, la pianificazione di molte attivit\u00e0 diverse, a volte contemporanee, e l'investimento di grosse somme di denaro: girare (creare) un film in modo professionale, anche in economia, costa comunque cifre dell'ordine del milione di euro. A fronte di questi costi e di queste difficolt\u00e0 un film riuscito, che ha successo, pu\u00f2 rendere cifre straordinarie. D'altra parte, se il film non piace, la perdita \u00e8 molto grave. Bisogna dire che con l'avvento del digitale per\u00f2 l'abbattimento dei costi di realizzazione dei film \u00e8 notevole, ed \u00e8 possibile girare film con piccole troupe, a volte anche composte da sei o sette persone.\nIn generale, le fasi della produzione sono: lo sviluppo del progetto, la pre-produzione, la lavorazione e la post-produzione.\nGli aspetti pi\u00f9 importanti del cinema.\nRegia.\nLa regia cinematografica \u00e8 quella fase di lavorazione attraverso la quale si passa dalla sceneggiatura al film vero e proprio, ossia \"dalla carta allo schermo\". Questa fase include particolarmente le scelte artistiche della narrazione, l'organizzazione e la durata delle inquadrature. All'inizio di questa fase viene realizzato lo \"storyboard\" che permette di visualizzare con una serie di disegni l'idea della regia del futuro film.\nSoggetto e sceneggiatura.\nLa produzione di un film parte generalmente da un'idea. Lo sviluppo di questa idea porta alla stesura del soggetto, una prima bozza di quello che potrebbe diventare il copione di un film. Il soggetto, contenente solo lo svolgimento della vicenda in linea di massima, \u00e8 presentato a uno o pi\u00f9 produttori. Se ci sono i presupposti per uno sviluppo del progetto, il soggetto viene tramutato in sceneggiatura. Questo secondo processo \u00e8 decisamente pi\u00f9 lungo e delicato del precedente, e richiede delle buone conoscenze tecniche: una buona sceneggiatura, infatti, getta le basi per una buona riuscita del prodotto finale. Lo svolgimento dell'azione narrato nel soggetto viene elaborato e raffinato, creando il copione finale del film.\nFotografia.\nLa fotografia cinematografica ha un ruolo fondamentale nella produzione di un film, essendo la responsabile principale dell'aspetto estetico finale del prodotto. Il direttore della fotografia \u00e8 uno dei collaboratori pi\u00f9 stretti e importanti del regista. Insieme decidono la composizione e il taglio dell'inquadratura, a che distanza inquadrare un soggetto, con quale angolo di ripresa, ecc. In base alla scena che si vuole riprendere, si decider\u00e0, ad esempio, se effettuare una carrellata, una panoramica, un primo piano, un campo lungo, ecc. La vicinanza o meno della macchina da presa pu\u00f2 influire, infatti, sulla carica emotiva della scena: ad esempio, inquadrando il volto di un attore o una scena di guerra. In questo contesto, possiamo affermare che la fotografia \u00e8 l'arte di \"raccontare per immagini\", ed \u00e8 parte integrante di quello che \u00e8 definito come \"il linguaggio cinematografico\".\nMontaggio.\nIl montaggio \u00e8 solitamente considerato l'anima del cinema e parte essenziale della messa in scena operata dal regista. Il primo a rendere evidenti le potenzialit\u00e0 del montaggio fu David W. Griffith nel film \"La nascita di una nazione\", ove teorizz\u00f2 gli elementi alla base del \"linguaggio cinematografico\": inquadratura, scena e sequenza.\nGrande attenzione al montaggio venne riservata dai registi sovietici degli anni venti.\nLev Vladimirovi\u010d Kule\u0161ov e Sergej Michajlovi\u010d \u0116jzen\u0161tejn furono i principali teorici del montaggio. Kule\u0161ov dimostr\u00f2 l'importanza del montaggio nella percezione del film attraverso un famoso esperimento. Facendo seguire sempre lo stesso primo piano dell'attore Ivan Il'i\u010d Mosjoukine di volta in volta a un piatto di minestra, un cadavere o un bambino, rese evidente che lo spettatore avrebbe letto nel volto fame, tristezza o gioia. Questo prende il nome di \"Effetto Kule\u0161ov\". Ejzen\u0161tejn invece teorizz\u00f2 il \"Montaggio delle attrazioni\". Nel 1923 pubblic\u00f2 un saggio in cui anticipava la pratica che avrebbe usato poi nelle sue pellicole. Nei suoi lavori, come \"Sciopero!\" (1925) o \"La corazzata Pot\u00ebmkin\" (1925), il regista inser\u00ec varie immagini non diegetiche, cio\u00e8 estranee al testo filmico rappresentato, ma che per la loro capacit\u00e0 di esemplificazione potevano essere associate alle scene. Ad esempio, in \"Sciopero!\", la soppressione della rivolta viene mostrata attraverso lo sgozzamento di un bue. Pratic\u00f2 un'estrema frammentazione delle inquadrature, per cui un unico gesto viene mostrato da pi\u00f9 angolazioni. Questo metodo di Montaggio si contrapponeva al montaggio classico o invisibile. Hollywood infatti attraverso i campo-controcampo o i raccordi sullo sguardo cercava di rendere il montaggio il pi\u00f9 fluente possibile.\nIl montatore segue le indicazioni del regista, che supervisiona il lavoro, e procede a visionare il girato tagliando le inquadrature utili e unendole tra loro. Tutte le scene, girate secondo le esigenze della produzione, sono poi montate nell'ordine previsto dalla sceneggiatura, o in altro ordine che emerge secondo le necessit\u00e0 della narrazione. Non sono rari casi di film completamente rivoluzionati in fase di montaggio, rispetto a come erano stati scritti (ad esempio \"Il paziente inglese\", scritto e diretto da Anthony Minghella, montato da Walter Murch, autore, fra l'altro, di un importantissimo testo di teoria del montaggio, \"In un batter d'occhi\").\nColonna sonora.\nCon il termine colonna sonora ci si riferisce solitamente alle musiche di un film, ma il termine comprende l'audio completo (con dialoghi e effetti sonori). Dal punto di vista \"fisico\", la colonna sonora \u00e8 l'area della pellicola cinematografica (il vero \"film\") dedicata alla registrazione dell'audio rappresentata (nella lettura ottica) da una fascia sulla quale viene impressa una variazione continua della densit\u00e0 dei grigi oppure una doppia linea spezzata, visibile come un fitto zigzag. Nel caso di lettura magnetica, la fascia (o pista) su cui \u00e8 inciso il \"sonoro\" non \u00e8 parte integrante della pellicola, ma \u00e8 ad essa incollata ed \u00e8 costituita da una sottile banda di nastro magnetico. Mentre la banda ottica \u00e8 - una volta registrata - fissa e immutabile, la banda magnetica si presta a manipolazioni, re-registrazioni, cancellazioni, sovrapposizioni. La banda ottica subisce gli stessi processi di degrado di tutta la pellicola, compresi graffi e macchie, e ne segue in definitiva la \"vita\". La pista magnetica, invece, \u00e8 molto pi\u00f9 delicata: \u00e8 suscettibile di smagnetizzarsi, con la conseguente cancellazione del suo contenuto, ma anche di scollarsi dal supporto; in questo caso il reincollaggio \u00e8 praticamente impossibile. Ne consegue che la pista ottica \u00e8 di gran lunga la pi\u00f9 usata, mentre la pista magnetica rimane prerogativa dei film a passo ridotto di tipo familiare (Super8). La colonna sonora di un film accompagna e sottolinea lo svolgimento della pellicola, e le musiche possono essere \"originali\" e non (due categorie premiate distintamente).\nEffetti speciali.\nGli effetti speciali sono una delle caratteristiche peculiari del cinema fin dai tempi del regista francese Georges M\u00e9li\u00e8s, inventore dei primi rudimentali effetti visivi, ottenuti tramite un sapiente montaggio e lunghe sperimentazioni. Gli effetti sono stati poi progressivamente perfezionati grazie all'introduzione di nuove tecnologie, passando attraverso diverse fasi di sviluppo, fino ad approdare ai moderni effetti basati sulla grafica computerizzata, la quale ha rivoluzionato l'industria cinematografica liberando la fantasia di sceneggiatori e registi. Nonostante questo, molti degli effetti dipendono ancora oggi dall'estro di coreografi, controfigure, truccatori, disegnatori, ecc.\nGli effetti speciali sono realizzabili sia durante le riprese sia in post-produzione, e sono classificabili in \"visivi\" e \"sonori\", e anche in \"effetti fisici\" ed \"effetti digitali\"."}
{"id": "1563722", "revid": "124436676", "url": "https://it.wikipedia.org/wiki?curid=1563722", "title": "Sesso orale", "text": "Sesso orale \u00e8 la locuzione con cui comunemente ci si riferisce alle pratiche sessuali che richiedano l'uso della bocca e della lingua per la stimolazione erotica degli organi genitali maschili o femminili.\nStoria.\nEt\u00e0 antica e Medioevo.\nEntro certi limiti la pratica del sesso orale era generalmente accettata in quelle culture in cui la balneazione (terme, bagni pubblici) era un costume sociale diffuso. \n. \"Eseguire\" qualsiasi pratica di sesso orale era considerato un atto passivo, ovvero riflesso di un'attivit\u00e0 \"sottomettente\", mentre \"ricevere\" il sesso orale era considerato un atto attivo, ovvero riflesso di un'attivit\u00e0 \"controllante\".\nIn questa logica eseguire la \"fellatio\" e il \"cunnilingus\" era considerato deplorevole per un uomo: in particolare era considerata un'aberrazione per un uomo essere penetrato o controllato da un'altra persona di classe sociale inferiore. Questa stessa logica per\u00f2 permetteva a un uomo di ricevere la \"fellatio\" da una donna o da un altro uomo di una classe sociale inferiore come uno schiavo o un debitore, perch\u00e9 avrebbe espresso la sottomissione della persona di classe inferiore di cui avrebbe diretto le azioni. Il sesso orale tra membri di classi sociali basse era considerato un atteggiamento ancor pi\u00f9 vizioso.\nA tal proposito, Catullo, nel suo \"carmen\" XVI, scrive:\nI Romani consideravano comunque il sesso orale una pratica molto pi\u00f9 deplorevole rispetto al sesso anale: si diceva che chi era solito praticarlo soffrisse di alito pesante ed era spesso un ospite sgradito a tavola. Si pensava che fossero state le donne di Lesbo ad aver introdotto la pratica della \"fellatio\" e si diceva che usassero tingere di bianco le labbra con il seme. Contribuivano a questo giudizio anche ragioni di igiene: si riteneva che il sesso orale rendesse la bocca sporca e costituisse un potenziale rischio per la salute.\nCon il giungere del Medioevo il sesso orale fu considerato un tab\u00f9 in gran parte dell'Occidente, in particolare a causa dello stretto ed esclusivo nesso fra sessualit\u00e0 e procreazione posto dal cristianesimo di quell'epoca. In base a questa connessione ogni pratica o atto sessuale non collegati alla riproduzione risultavano impuri ed erano perci\u00f2 severamente proibiti.\nEt\u00e0 moderna.\nLe disposizioni religiose, specialmente del cristianesimo, in materia di atti sessuali non direttamente finalizzati alla procreazione Tutti i grandi regimi totalitari del Novecento, come il regime nazista o i regimi di matrice stalinista, spesso accusavano nemici politici di \"atti immorali che minavano la cultura e la tradizione popolare\" per poter eliminare dalla scena sociale persone ritenute sgradite al regime.\nSviluppi alla pratica erotica li hanno portati le teorie di Sigmund Freud: Freud chiama il contatto tra le zone erogene, la mucosa labiale e i genitali, perversione, deviazione dall'oggetto sessuale vero e proprio, l'organo genitale del sesso opposto, non una pratica adatta al raggiungimento del coito. Inoltre nell'uomo la fellatio, il contatto tra la bocca della donna e l'organo genitale maschile, \u00e8 l'atto di potere sul proprio oggetto sessuale secondo il pi\u00f9 antico istinto di dominio proprio all'uomo, mentre per la donna non ci sono precise indicazioni al riguardo.\nLa liberalizzazione dei costumi sessuali e l'avvento della pornografia cinematografica a partire dai . Il sesso orale, attivo o passivo, \u00e8 diventato una pratica complementare o alternativa al rapporto sessuale completo, spesso praticata nell'ambito dei preliminari al rapporto vero e proprio, ovvero come forma di petting.\nCi\u00f2 ha avuto riflessi sul costume, tanto che anche alcuni film non pornografici presentano alcune scene esplicite di sesso orale.\nDiverso il discorso per il film muto \"Blow Job\" di Andy Warhol del 1964, che, contrariamente al titolo esplicito e provocatorio, mostra esclusivamente l'espressione del volto del giovane protagonista che, si deduce, \u00e8 il soggetto passivo di un rapporto orale non mostrato.\nRilevanza nel diritto penale.\nLa rilevanza penale del sesso orale dipende dalla particolare considerazione che questo tipo di pratica sessuale riveste in alcune culture e di riflesso negli ordinamenti giuridici: .\nIl sesso orale \u00e8 al centro della vicenda che riguarda un avvenuta in Norvegia. Nel gennaio del 2005 un ragazzo rimasto a dormire in casa di amici dopo una festa \u00e8 stato svegliato da una sua amica che gli stava praticando del sesso orale, mentre il compagno della ragazza fotografava la fellatio. Durante il processo il ragazzo sottoposto al rapporto orale ha dichiarato di non avere prestato il suo consenso a esso, contro quanto affermato dalla ragazza e dal suo compagno. La fellatrice \u00e8 stata condannata a 9 mesi di carcere e cinquemila euro di multa.\nNel 2006 a Taiwan una donna ha denunciato il marito, reo di averla tradita facendo sesso orale con un'altra donna, ma l'Alta Corte taiwanese ha decretato che un rapporto orale fuori dal matrimonio non costituisce adulterio. Infatti la legislazione taiwanese in vigore non equipara il sesso orale a un rapporto sessuale completo, che consiste esclusivamente nel contatto dei genitali di entrambi i partner. \"De iure condendo\", quarantanove giuristi si sono riuniti per esaminare la materia e valutare l'opportunit\u00e0 di modificare la legislazione pertinente, giungendo per\u00f2 all'identica conclusione dell'autorit\u00e0 giudiziaria, ossia che il sesso orale extramatrimoniale non configura un adulterio, per cui la legge non \u00e8 stata modificata.\nIl sesso orale era illegale in 22 Stati degli Stati Uniti d'America. Spesso le leggi che ne dichiaravano l'illegalit\u00e0 proibivano anche la sodomia ed erano sovente dirette solo a coppie omosessuali o per lo meno applicate solo in riferimento a tali coppie. Nel 2003 queste leggi sono state dichiarate illegittime dalla Corte Suprema e sia i rapporti omosessuali sia il sesso orale tra adulti consenzienti sono stati decriminalizzati.\nLa questione se il sesso orale configuri un rapporto sessuale \u00e8 diventata preminente negli Stati Uniti nel 1998, con il cosiddetto Sexgate: il presidente statunitense Bill Clinton dichiar\u00f2 davanti a una corte di non avere avuto una relazione sessuale con la stagista Monica Lewinsky, nonostante avesse ripetutamente ricevuto da lei sesso orale. Egli stesso successivamente defin\u00ec il sesso orale un \"rapporto improprio\" per scagionarsi dall'accusa di aver mentito davanti alla corte.\nRuolo del sesso orale nella sessualit\u00e0 umana.\nIl sesso orale \u00e8 praticato sia come alternativa al rapporto sessuale completo, sia come suo preliminare o complementare. Va tuttavia ribadito che il sesso orale non \u00e8 un metodo di prevenzione delle malattie sessualmente trasmissibili, ma semplicemente un atto sessuale in cui non c'\u00e8 contatto diretto dello sperma con la vagina, mentre pu\u00f2 esserci contatto diretto dello sperma con la lingua e la mucosa della bocca.\nIn rapporto alle diverse culture e psicologie, gli individui hanno un rapporto variabile con il sesso orale, che pu\u00f2 andare dal disgusto al solo pensiero, al desiderio come atto molto piacevole, fino al preferirlo alla penetrazione genitale o anale.\nGli organi sessuali non sono le uniche parti anatomiche del corpo umano a essere molto sensibili e ricche di terminazioni nervose: anche la bocca, la lingua e le labbra lo sono. Per questo motivo il piacere del sesso orale non si limita unicamente alla persona che lo riceve. Peraltro il piacere del partner che lo offre pu\u00f2 essere incentivato dal fatto di trovare piacevole ed eccitante il sapore e/o l'odore dell'apparato genitale del ricevente.\nIl sesso orale pu\u00f2 anche agevolare la successiva eventuale penetrazione, in particolare laddove l'eccitazione che esso produce nella donna che lo riceve migliora la lubrificazione vaginale agevolando l'ingresso del pene o di sex toy. Inoltre la pratica del sesso orale sul pene ne favorisce l'erezione e pu\u00f2 essere utilmente adottata per risolvere temporanei deficit erettili dovuti ad esempio a cause psicologiche transitorie.\nTecniche.\nFellatio.\nQuesto tipo di stimolazione, che pu\u00f2 portare all'orgasmo e all'eiaculazione, non \u00e8 necessariamente dovuto alla suzione, definizione etimologica della fellatio, bens\u00ec pi\u00f9 sovente allo stesso meccanismo del coito genitale: il partner stimola il glande con labbra e lingua imitando il movimento del coito,praticando quindi un vero e proprio \"penilingus\", in genere tenendo fermo il pene con la mano o accarezzandolo, coinvolgendo eventualmente nell'atto anche i testicoli. \n\u00c8 eventuale l'ingestione dello sperma (colloquialmente detta \"l'ingoio\"), dato che la fellatio pu\u00f2 non culminare nell'eiaculazione, per esempio perch\u00e9 utilizzata solo come preliminare al coito, ossia come \"heavy petting\", oppure quest'ultima pu\u00f2 aver luogo fuori dalla cavit\u00e0 orale del partner.\nDeep-throating.\nUna tecnica definita in inglese \"deep-throating\" (\"gola profonda\" - dal celebre film omonimo) \u00e8 quella in cui l'intero pene eretto viene introdotto nella bocca del partner. Poich\u00e9 di solito il pene eretto \u00e8 pi\u00f9 lungo del cavo orale, questa tecnica richiede di \"inghiottirne\" una parte; ci\u00f2 \u00e8 possibile solo sopprimendo il riflesso istintivo a vomitare che si genera per esempio quando ci si infila un dito in gola; per eseguire il \"deep throating\" chi lo offre deve avere padronanza nel rilassare i muscoli faringei mentre viene gradualmente inserito il pene eretto. La posizione pi\u00f9 favorevole da assumere per eseguirlo \u00e8 quella inversa al partner (la pratica altrimenti nota come \"69\"), poich\u00e9 per praticare la fellatio in posizione stante, per esempio inginocchiati, \u00e8 indispensabile flettere il pene eretto del partner per portarlo almeno in una posizione orizzontale.\nIrrumatio.\nLa pratica dell\"'irrumatio\" \u00e8 simile alla fellatio, ma comporta la penetrazione della bocca come orifizio passivo anzich\u00e9 attivo, spostando il controllo prevalente del rapporto dalla persona che riceve il pene in bocca a quella che ve lo introduce. Nell'accezione latina, il termine indicava probabilmente soltanto la penetrazione orale di un partner maschile, come nell'invettiva catulliana riportata sopra.\nCunnilingus.\nLa vulva, in particolar modo la clitoride, viene baciata, leccata o succhiata. Anche l'ingresso della vagina pu\u00f2 essere stimolato con la lingua. Per alcune donne il cunnilingus, specialmente se eseguito da un partner allenato, risulterebbe molto pi\u00f9 efficace della penetrazione nel portarle al raggiungimento dell'orgasmo.\nAlcune persone ritengono che mormorare durante il cunnilingus (o anche durante la \"fellatio\") aumenti la soddisfazione della partner. Il comico Sam Kinison sugger\u00ec in un numero di cabaret di disegnare con la lingua lettere dell'alfabeto durante il cunnilingus. Lo spunto ironico \u00e8 stato utilizzato nel film \"Cruel Intentions\" nel quale Ryan Phillippe seduce e inizia al sesso una giovanissima Selma Blair recitandole l'alfabeto.\nL'odore a volte pungente del sesso della partner pu\u00f2 risultare gradito ad alcuni (una pratica consiste nel respirare tali odori) e infastidire altri. In ogni caso una corretta e tempestiva igiene intima, del resto suggerita dal buon senso in qualsiasi tipo di rapporto sessuale, pu\u00f2 evitare la formazione di odori sgradevoli che in generale sono da attribuirsi alla presenza di batteri.\nPraticando il cunnilingus pu\u00f2 capitare che dell'aria entri nella vulva e che la stessa fuoriesca, sempre durante la pratica, dando vita a una sorta di flatulenza vaginale assolutamente involontaria e inodore.\nFacesitting.\nIl \"facesitting\" (letteralmente \"sedersi sulla faccia\") \u00e8 una forma di cunnilingus o anilingus in cui chi lo riceve ha un ruolo attivo e si siede sul viso della persona che lo offre, premendolo coi propri genitali o con il proprio ano. Come nell'irrumatio, la persona che offre il sesso orale durante il facesitting ha un ruolo quasi esclusivamente passivo.\nSessantanove o 69.\nIl sesso orale pu\u00f2 essere eseguito da entrambi i partner allo stesso momento nella posizione del 69. La posizione \u00e8 cos\u00ec chiamata perch\u00e9 la forma delle cifre 6 e 9, intese come persone stilizzate, suggerisce una loro posizione affrontata e reciprocamente inversa.\nLe posizioni che si possono assumere durante un sessantanove sono: quella in cui entrambi i partner sono l'uno di fronte all'altro distesi su un fianco; oppure quella in cui uno dei due si dispone sopra l'altro.\nTeabagging.\n\"Teabagging\" \u00e8 un termine gergale del linguaggio giovanile della cultura anglosassone che indica l'atto compiuto dal maschio nell'inserire il suo scroto all'interno della bocca del partner. In questa pratica erotica il partner pu\u00f2 stimolare i testicoli baciandoli o leccandoli per aumentare il piacere della persona coinvolta. Le origini del nome attribuito a tale pratica sono dovute alla somiglianza con il gesto di immergere una busta di t\u00e8 (in inglese: \"tea bag\") all'interno di una tazza, con il tipico movimento ripetitivo. Data l'assenza di penetrazione \u00e8 un atto praticabile per puro erotismo e durante i preliminari.\nAnilingus.\nL\"'anilingus\", detto anche rimming o rimjob, consiste nello stimolare l'ano con la bocca e la lingua. Questa pratica pu\u00f2 essere gradita sia dagli uomini sia dalle donne in considerazione della identica sensibilit\u00e0 dell'ano in entrambi i generi sessuali.\nAuto-stimolazione orale.\nAuto-fellatio.\n\u00c8 il sesso orale praticato da un uomo su s\u00e9 stesso: una forma di masturbazione che consiste nello stimolare il proprio pene con la propria bocca e lingua. In realt\u00e0 \u00e8 un atto che alla stragrande maggioranza degli uomini risulta impossibile; non riesce se non vi \u00e8 la giusta combinazione di un corpo snello, di una notevole flessibilit\u00e0 della spina dorsale, e di una sufficiente lunghezza del pene necessari per compiere questo atto. L'auto-fellatio, laddove ricorrano questi requisiti, pu\u00f2 essere eseguita in diverse posizioni: stando in piedi, stando in ginocchio, da seduti, oppure distesi supini. Di fatto si distinguono sostanzialmente due posizioni: la posizione \"a C\", e la posizione \"a X\".\nEsistono, sparse nel mondo, associazioni di cultori dell'auto-fellatio, molte delle quali rintracciabili su internet. In genere esse invitano a una grande prudenza e cautela nell'eseguire questa pratica, poich\u00e9 per chi non \u00e8 predisposto tentativi frettolosi e maldestri potrebbero portare a gravi danni alla colonna vertebrale.\nLa pratica dell'auto-fellatio ha dato luogo a una ricca aneddotica:\nAuto-cunnilingus.\nL'auto-cunnilingus \u00e8 l'auto-stimolazione orale della clitoride. Solo una piccolissima parte delle donne riesce a eseguire questa pratica sessuale.\nAuto-anilingus.\nL'auto-anilingus \u00e8 l'auto-stimolazione orale dell'ano. Pochissimi uomini e pochissime donne riescono a eseguirlo.\nCum swapping.\n\"Cum swapping\", \"snowballing\" o \"spermutation\" \u00e8 la pratica sessuale in cui un partner accoglie nella sua bocca lo sperma di un'altra persona e lo passa (\"swap\") nella bocca di un'altra, solitamente tramite un bacio o facendolo colare.\nL'utilizzo del termine \"snowballing\" deriva dal cosiddetto \"effetto palla di neve\", ossia dall'aumento della quantit\u00e0 di liquido contenente sperma e saliva in proporzione a quanti sono i passaggi impiegati.\nSiccome queste pratiche prevedono uno scambio di liquidi biologici senza nessun tipo di protezione non sono considerate una forma di sesso sicuro. Pertanto i rischi sono gli stessi del sesso orale non protetto.\nIl termine \u00e8 stato reso popolare dal film di Kevin Smith \"Clerks\", nel quale il nome d'arte del personaggio Willam Black \u00e8 \"Palla di Neve\" (Snowball), in quanto ama questo tipo di pratica.\nQuestioni sanitarie.\nIl liquido seminale contiene acqua, piccole quantit\u00e0 di sali minerali, proteine e zuccheri. Essendo una sostanza leggermente basica, pu\u00f2 avere un gusto aspro o salmastro a seconda dell'alimentazione; tuttavia, come tutti i fluidi sessuali maschili e femminili, non \u00e8 dannoso per chi sugge, se non per quanto riguarda eventuali malattie sessualmente trasmissibili.\nNel praticare il sesso orale alcuni esagerano nel mordere i genitali o nel graffiarli coi denti. Se il sesso orale viene eseguito con molta veemenza \u00e8 possibile provocare danni o abrasioni sia agli organi genitali sia alle mucose orali.\nMalattie sessualmente trasmissibili (MST o MTS).\nVi sono molte malattie trasmissibili attraverso i rapporti orali:\nAnche alcuni parassiti possono generare patologie trasmissibili attraverso il sesso orale, come:\nL'uso costante e diligente del preservativo (di lattice o di poliuretano), sia quello tradizionale, sia quelli appositamente progettati per il cunnilingus, pu\u00f2 prevenire la trasmissione di queste malattie. Il preservativo pu\u00f2 essere sostituito dall'uso di una qualsiasi barriera in lattice (come un preservativo tagliato) o anche da una semplice pellicola trasparente, frapposta fra la bocca e i genitali femminili. Sono facilmente reperibili in commercio preservativi aromatizzati per evitare il gusto sgradevole del lattice o del poliuretano. Alcune precauzioni alternative possono diminuire, ma non annullare, i rischi d'infezione.\nAnimali che praticano il sesso orale.\nGli esseri umani non sono gli unici animali a praticare il sesso orale. Esso \u00e8 stato osservato anche nei bonobo (\"Pan paniscus\"), primati affini agli scimpanz\u00e9, che sono soliti utilizzare il piacere sessuale come base per i rapporti sociali all'interno del gruppo, per esempio per la condivisione del cibo o per fare pace dopo un litigio, e in alcuni pipistrelli come per esempio il pipistrello della frutta.\nIn alcune specie animali, come ad esempio nei cefalopodi dove apparato genitale e orale corrispondono, si \u00e8 potuto scientificamente constatare, per opera di uno studio metodologico condotto dagli scienziati della Columbia University, non solo che con l'assunzione di liquido seminale da parte delle femmine vi sarebbe un incremento della loro fertilit\u00e0, ma addirittura il sistema immunitario e le condizioni generali ne trarrebbero giovamento, allontanando lo spettro di patologia come la pre-eclampsia e aborti spontanei. Su modello animale questo comportamento \u00e8 stato replicato in diversi esemplari con successo, confermando i benefici."}
{"id": "1563724", "revid": "46291", "url": "https://it.wikipedia.org/wiki?curid=1563724", "title": "Kalanchoe beharensis", "text": "Kalanchoe beharensis \u00e8 una pianta succulenta appartenente alla famiglia delle Crassulaceae, endemica del Madagascar.\nDescrizione.\nHa foglie verdi-grigie di forma leggermente triangolare, lunghe circa 20\u00a0cm, dotate di piccoli peletti. Raggiunge lentamente i 3.5 o i 4 metri. A fine inverno produce fiori gialli.\nMolto famosa anche una variet\u00e0 di questa specie, la \"Kalanchoe beharensis cv. fang\", con foglie leggermente tondeggianti lunghe non pi\u00f9 di 7\u00a0cm dotate di punteggiature nere lungo i margini e di piccole escrescenze ruvide nelle pagina inferiore."}
{"id": "1563733", "revid": "722274", "url": "https://it.wikipedia.org/wiki?curid=1563733", "title": "Carlo Delcroix", "text": "Biografia.\nNato a Firenze, da Giuseppe e Ida Corbi, fratello del pittore Giacomo Delcroix (1894 - 1972) e padre della scrittrice e storica Rita Delcroix (1936 - 2020), il nonno paterno proveniva dal Belgio e la nonna paterna dalla Lorena francese. Il nonno Nicola, dopo aver partecipato ai moti del 1848 in Belgio e in Francia, si era trasferito in Italia, lavorando come appaltatore e stabilendosi infine a Firenze. Carlo Delcroix fu convinto interventista e dopo aver frequentato la scuola allievi ufficiali di Modena ne usc\u00ec nel febbraio del 1916 come aspirante ufficiale.\nNella prima guerra mondiale.\nLe esperienze militari per Carlo Delcroix iniziarono subito, nella primavera 1916, quando raggiunse il 3\u00ba Reggimento bersaglieri di stanza sul settore alpino (tra la Marmolada ed il Col di Lana). Promosso sottotenente, fu trasferito presso la 17\u00aa Divisione e partecip\u00f2 alla battaglia per la conquista del monte Sief e della Mesolina, durante la quale si distinse per il coraggio con cui guid\u00f2 il suo plotone all'assalto dei bastioni del Sasso di Mezzod\u00ec.\nAi primi di gennaio 1917 venne nuovamente trasferito e pass\u00f2 alle dipendenze del Comando di Reggimento che lo incaric\u00f2 di dirigere gli urgentissimi lavori di sgombero dei cumuli di neve da valanga riversatisi sulle mulattiere della Marmolada.\nPromosso tenente, nel febbraio 1917 lasci\u00f2 definitivamente gli incarichi di comando e pass\u00f2 alle dipendenze della Divisione, stabilendosi sotto il bastione della Marmolada (a Malga Ciap\u00e9la) presso il comando del Battaglione alpini Val Cordevole, con l'incarico di istruire i neocostituiti reparti di arditi \"Fiamme verdi\" al lancio delle bombe a mano. E proprio qui avvenne il tragico incidente che mutil\u00f2 Carlo Delcroix, il 12 marzo dello stesso anno. \"(Delcroix)... saputo che un bersagliere era morto per lo scoppio di un petardo, da solo, per non esporre gli altri al pericolo certo, volle rastrellare dal campo coperto di neve gli ordigni inesplosi.\"Luigi de Grazia, Tenente negli Arditi del 3\u00ba Bersaglieri, \"L'inutile insidia\", lettera personale\nIl tenente Minghetti, accorso tra i primi, descrisse cos\u00ec l'orrenda scena del ferimento dell'amico Carlo: Il medico di Malga Ciap\u00e9la, il tenente Ravazzoni, raccolse subito il corpo di Delcroix e si prodig\u00f2 immediatamente per suturare il grave squarcio che aveva sul petto e sulle braccia e per liberare la gola del ferito dal mucchio di pezzi di denti, di gengive e di terra che non gli permettevano di respirare. Inizialmente dato per spacciato, riusc\u00ec a sopravvivere alle prime critiche ore passate a Malga Ciap\u00e9la e al successivo trasporto in autoambulanza presso l'ospedaletto n. 057 di Caprile. Bench\u00e9 febbricitante e quasi dissanguato, Delcroix rest\u00f2 sveglio per tutta la notte, e si rivolse al medico Ravazzoni dicendogli di non perdere tempo con lui, che si sentiva di dover morire ma non aveva paura, affermando \"mi spiace di non essere rimasto sotto i cavalli di frisia del Sasso di Mezzod\u00ec\".\nA seguito dei fatti del 12 marzo, fu decorato Medaglia d'Argento al Valor Militare per via dell'abnegazione e del senso del dovere mostrati. Ricoverato a Milano e Torino, si ristabil\u00ec sia dal punto di vista fisico che morale e, essendo ormai impossibilitato a partecipare alla guerra combattuta, si prodig\u00f2 invece nel tenere comizi di propaganda. Tra il settembre 1917 e il novembre 1918 tenne 35 discorsi in tutta Italia, davanti a folle di militari e anche di civili, sviluppando una notevole abilit\u00e0 oratoria. Nel 1921 si spos\u00f2 con Cesara Rosso di San Secondo dal marito definita \"colei che in me vive la passione dell'opera e mi presta le mani per compirla\". \nDeputato fascista.\nFu tra i fondatori dell'ANMIG (Associazione nazionale mutilati e invalidi di guerra) e nel 1924 ne divenne il presidente dopo le votazioni al Congresso tenutosi a Fiume. Fu eletto parlamentare nel 1924 nel listone fascista. Nonostante vari segni di dissenso durante la vicenda successiva al delitto Matteotti, il 16 novembre 1924 tenne un discorso alla Camera di totale appoggio al Governo, motivando il proprio voto di \"piena fiducia\" dato al governo il giorno prima.\nFu confermato parlamentare fascista nel 1929 e nel 1934, e nel 1939 divenne consigliere della Camera dei Fasci e delle Corporazioni. \nNel 1936, col Re e la Regina, inaugur\u00f2 la Casa Madre dei Mutilati e delle Vedove di Guerra, a Roma.\nFu contrario all'alleanza con la Germania e fu arrestato nell'ottobre 1943. \nNegli anni finali della guerra, 1944-1945, fu costretto a nascondersi in casa di un amico a Roma, essendo ricercato dai Nazi-Fascisti che lo ritenevano un traditore a causa del suo diniego di trasferire a Stresa la sede dell'ANMIG.\nNel dopoguerra.\nDopo la fine della Seconda guerra mondiale, le attente ricerche contro le illegali acquisizioni di beni durante il ventennio da parte degli ex-fascisti, port\u00f2 Delcroix a vedersi sequestrare le protesi della braccia, etichettate come \"proventi del regime\". Sempre nel primissimo secondo dopoguerra ader\u00ec al Partito Nazionale Monarchico con cui venne eletto deputato alle elezioni politiche del 1953; cinque anni dopo fu il primo dei non eletti mentre nel 1963 si present\u00f2 con la lista Stella e Corona senza successo. A seguito di questa sconfitta, si ritir\u00f2 dalla vita politica.\nDelcroix si spense il 25 ottobre 1977. \u00c8 sepolto presso il Cimitero del Verano di Roma.\nAttivit\u00e0 culturale.\nFu anche un intellettuale: presidente dell'Ente fascista di cultura fiorentino, presidente dell'Ente autonomo del Regio Politeama Fiorentino Vittorio Emanuele II (il teatro che poi sar\u00e0 conosciuto come Teatro comunale di Firenze), diede vita al Maggio Musicale Fiorentino.\nCollaboratore del Corriere della sera, della Nazione, dell'Illustrazione italiana, dell'Ente italiano audizioni radiofoniche (EIAR). \nFu anche autore di notevoli romanzi, novelle e poesie, e fu vincitore del Premio Viareggio. Ricevette inoltre la laurea honoris causa dalla facolt\u00e0 di lettere dell'universit\u00e0 di Bologna. Dopo la guerra collabor\u00f2 con Il Tempo di Roma."}
{"id": "1563734", "revid": "892776", "url": "https://it.wikipedia.org/wiki?curid=1563734", "title": "Sesso anale", "text": "Il sesso anale (in alcuni casi chiamato anche sodomia, in riferimento al racconto biblico della distruzione di Sodoma) \u00e8 una pratica sessuale che consiste nell'inserzione nell'ano o nel retto del pene o di altre parti anatomiche o di oggetti.\nDescrizione.\nLa presenza nella regione perianale, nel canale anale e nel retto di terminazioni nervose sensoriali, ha portato nel tempo a considerare erogena questa zona del corpo umano. La sensazione di piacevolezza percepita verso uno stimolo esterno in questa zona, varia da una persona all'altra e pu\u00f2 risultare piacevole sia per chi penetra sia per chi viene penetrato. Nei maschi pu\u00f2 essere un'ulteriore fonte di piacere per la stimolazione della prostata durante la penetrazione. Spesso la donna, nel ruolo di soggetto passivo, associa alla penetrazione anale la masturbazione clitoridea e/o vaginale, la quale, oltre a incrementare la sensazione di piacere, contribuisce a rilassare la muscolatura anale, agevolando la penetrazione. Tra i maschi vi pu\u00f2 essere una preferenza rispetto alla vaginale, la maggiore stretta sul pene del muscolo dello sfintere anale pu\u00f2 offrire una sensazione di maggior piacere.\nSe effettuata in modo violento, specialmente per il soggetto passivo della penetrazione e in particolare le prime volte in cui la si pratica, la penetrazione pu\u00f2 risultare dolorosa e addirittura provocare lesioni all'ano. Per ottenere l'allineamento fisico ottimale, la posizione considerata pi\u00f9 appropriata e rilassante per i principianti \u00e8 quella del missionario, con un cuscino sotto i fianchi, le gambe sollevate in alto con le ginocchia verso il petto e i talloni appoggiati sulle spalle del partner, posizionato di fronte inginocchiato.\nGeneralmente il soddisfacimento che deriva da questo tipo di rapporto non \u00e8 solo conseguenza di sensazioni fisiche ma anche del piacere psicologico di infrangere un tab\u00f9, spesso riconducibile all'educazione religiosa o di tipo repressivo e sessuofobico, la quale, in genere, considera tale pratica sessuale una perversione contro natura collegata con entit\u00e0 maligne, pertanto vietata. Il sesso anale \u00e8 ancora un tab\u00f9 in alcune culture ed \u00e8 illegale sotto alcune giurisdizioni.\nRischi e precauzioni.\nIl rapporto anale, come quello vaginale praticato senza profilattico, espone a un alto rischio di contrarre malattie sessualmente trasmissibili (come l'AIDS o la sifilide). Alcuni patologi hanno inoltre ritenuto opportuno definire una sintomatologia nota come \"bowel syndrome\" o sindrome viscerale, collegata con questa pratica sessuale, che ingloba varie patologie come condilomatosi genitale, emorroidi, proctite infettiva batterico-micotica, fistole anali, ascessi rettali, ragadi anali croniche, amebiasi, gonorrea, sifilide, ulcere anali e linfogranuloma venereo di Nicholas - Favre e congestione prostatica.\nAd esempio il rischio di contrarre il virus HIV in un rapporto anale \u00e8 valutato dallo 0,01% allo 0,185% nel caso di rapporto anale insertivo, e dallo 0,5% al 3% nel caso di rapporto anale ricettivo, che \u00e8 un rischio molto pi\u00f9 alto rispetto a rapporti vaginali.\nL'ano non \u00e8 in grado di lubrificarsi autonomamente come avviene nella vagina e dunque generalmente, per chi pratica il sesso anale diviene indispensabile, prima della penetrazione, prestare molta attenzione alla lubrificazione della zona interessata, in genere ricorrendo a lubrificanti specifici, come gel a base d'acqua (lo stesso usato per visite ginecologiche o per lubrificazione vaginale) reperibili in farmacia o in un sex shop.\n\u00c8 meno frequente, allo scopo, l'uso di pomate a base di vaselina, oli cosmetici o alimentari, burro alimentare; sebbene questi prodotti appaiano sul momento efficaci, rispetto al gel, alla lunga sono sconsigliabili perch\u00e9 possono determinare, con un'elevata frequenza, la rottura del profilattico ed essere fonte di irritazioni e reazioni allergiche.\nNon sono rari i casi in cui il soggetto passivo, disponibile di buon grado alla prima esperienza, dopo i primi tentativi non riusciti, si convinca di non essere in grado, per conformazione fisica o per soglia di resistenza al dolore, di sostenere la penetrazione del partner. Il muscolo anale \u00e8 dotato di elevata elasticit\u00e0 ma richiede una preparazione graduale e progressiva, in alcuni casi protratta anche per giorni o settimane. \nTaluni, proprio per ridurre gli effetti dolorosi della forte stretta sul pene, fanno ricorso a profilattici ritardanti presenti in commercio sulla cui superficie interna \u00e8 presente una blanda soluzione anestetica generalmente a base di lidocaina.\nLa pratica del sesso anale non comporta, in teoria, il rischio di gravidanze; tuttavia, in pratica, perdite di sperma dall'ano possono raggiungere la vagina e causare la fecondazione. Viene quindi consigliato comunque di usare il preservativo, anche perch\u00e9 il suo uso riduce drasticamente il rischio di contagio da malattie veneree, e perch\u00e9 \u00e8 psicologicamente rassicurante dal punto di vista meramente igienico. Un comportamento rude e brusco, insufficiente lubrificazione, o l'uso di oggetti non adatti a questo uso, potrebbero causare lacerazioni alla muscolatura e/o alla mucosa rettale, con conseguenti lesioni che devono essere tempestivamente valutate da un medico. Queste lesioni aumentano di molto il rischio di contagio di diverse malattie.\nUn'altra fonte di rischio per contagio di malattie a trasmissione feco-orale \u00e8 la pratica di sesso orale, successivo a quello anale.\nAltre forme di sessualit\u00e0 anale.\nAl sesso anale sono associate numerose ulteriori pratiche erotiche, tra le quali:\nRiferimenti culturali.\nStoricamente, un certo numero di culture hanno registrato la pratica del rapporto anale tra uomini.\nCulture antiche non occidentali.\nIn Giappone vi sono svariate raffigurazioni (Shunga) del periodo medioevale le quali testimoniano che certi uomini praticavano il rapporto anale penetrativo con altri uomini.\nSuggestiva testimonianza della diffusione del rapporto anale eterosessuale ci viene dalla cultura pre-moderna dei Moche del Per\u00f9: v'\u00e8 tutta una collezione di vasi erotici a tal riguardo, con un buon 30% delle immagini che rappresentano proprio la penetrazione anale di una donna (di gran lunga maggiore di qualsiasi altro atto sessuale rappresentato). Ceramiche di questo tipo erano dedicate ai morti, appartenevano quindi a tutti gli effetti al mondo dell'aldil\u00e0, il quale si credeva essere un esatto rovesciamento della vita: oggi vengono conservate al Museo Larco di Lima.\nNel XIX sec l'antropologo Richard Francis Burton teorizz\u00f2 vi fosse una zona geografica (i paesi mediterranei, il Medio Oriente, l'Indocina e il Giappone) in cui il rapporto penetrativo tra uomini fosse particolarmente diffuso ed accettato: la chiam\u00f2 \"zona sotadica\" dal nome del poeta osceno greco Sotade. Egli fu inoltre uno dei primi scrittori ad avanzare l'ipotesi che un tal orientamento sessuale fosse biologicamente determinato.\nCulture occidentali.\nIl termine \"amore greco\" \u00e8 stato a lungo usato per indicare la pratica sessuale anale e, nei tempi moderni \"farlo nel modo greco\" \u00e8 a volte usato come \"slang\" per \"sesso anale\". Tuttavia occorre sottolineare che anche nell'Antica Grecia il sesso anale tra maschi era ben lontano dall'essere una pratica universalmente accettata: era anzi bersaglio di scherzi i quali sopravvivono grazie alla commedie di Aristofane.\nMentre la pederastia pedagogica era un elemento essenziale nella formazione dei giovani maschi, questo tipo di relazioni (almeno ad Atene e Sparta) dovevano cercar di evitare in ogni caso il rapporto sessuale penetrativo: vi sono pochissime opere ceramiche o di altro tipo che mostrino chiaramente il sesso anale tra uomini e ragazzi, men che meno tra due adulti. La maggior parte di tali opere raffigurano invece carezze o tutt'al pi\u00f9 il sesso intercrurale (tra le cosce), il quale era accettato in quanto non violava la dignit\u00e0 del ragazzo e non lo \"femminilizzava\"; la pratica anale era invece criticata come vergognosa.\nSolo in seguito, nella letteratura greca dell'epoca romana il sesso anale fin\u00ec per diventare quasi un topos comune, presentato come atto da eseguire con \"giovani idonei\", ovvero che avevano raggiunto l'et\u00e0 corretta ma non erano ancora pienamente diventati adulti. Le cortigiane greche (hetaera-etera) si dice che praticassero frequentemente il sesso anale eterosessuale come mezzo per prevenire le gravidanze. L'accettabilit\u00e0 sociale del sesso anale quindi varia anche notevolmente da epoca ad epoca.\nPer un cittadino maschio assumere il ruolo passivo (ricettivo) caratteristico delle donne veniva condannato a Roma come grave atto di \"impudicitia\" (quasi uno scandalo morale); gli uomini liberi tuttavia potevano liberamente prendere il ruolo \"da maschio\" nei confronti di giovani schiavi chiamati coi nomignoli di catamite e \"puer delicatus\" (Vedi Omosessualit\u00e0 nell'Antica Roma). I romani pensavano al sesso anale come ad un qualcosa di specificamente greco, anche se poi utilizzavano i loro schiavi maschi adolescenti proprio in questo modo.\nIl poeta latino Catullo, a coloro che lo accusano di essere \"parum pudicus\", un omosessuale dedito alla prostituzione (detto cinedo), risponde orgogliosamente con questa minaccia: pedicabo ego vos et irrumabo (in culo e in bocca ve lo metter\u00f2). Del tutto simile era anche la minaccia rivolta da parte di Priapo ai ladri; la sua statua veniva posta nei giardini delle ville a far la guardia e, se qualche malintenzionato avesse avuto l'ardire di penetrarvi, il dio aveva la facolt\u00e0 di \"incularlo\". Invece un esempio di riscatto dall'ignominia costituita dalla passivit\u00e0 sessuale ci viene addirittura da un dio, Libero (corrispondente al Dioniso greco); per tener fede all'amicizia, uno dei sentimenti virili tenuti in maggior conto, \u00ab[...] per mantener la parola data ed assolver il suo debito, spezzato un robusto ramo di fico, lo sgrossa, lo leviga e gli d\u00e0 la forma di pene umano e denudate le parti posteriori vi si accosta, se lo adatta sotto e ci siede sopra\u00bb (Arnobio, V 28 ecc.).\nUn altro poeta latino, Marziale, nei suoi \"Epigrammi\" (VI, 37) ci racconta che: \u00abNeanche un avanzo di culo ha Carino, / sfondato fino all'ombelico / eppure il prurito lo tortura. // Lo vuole avere in culo [...]\u00bb; in (III, 71): \u00ab[...] se duole / l'uccello al tuo schiavetto / a te, Nevolo, il culo [deve far male]\u00bb; e ancora (II, 51): \u00ab[...] e il ventre assiste triste ai cenoni del culo. Il poverino muore di fame, l'altro d'indigestione\u00bb; infine (IX, 47): \u00abTra le chiappe tue molli, con piacere / ti fai piantare il chiodo\u00bb.\nIl \"pathicus\", effeminato passivo, si dice che generalmente si depilasse l'ano; lo si chiamava perci\u00f2 anche \"depilatus\" o \"levis\" \u2500 cio\u00e8 'liscio' \u2500 o infine anche \"resinatus\", dall'uso della resina utilizzata a tal scopo. Non bisogna comunque dimenticare che tra i motivi per cui i maschi si depilavano (anche il pube e spesso tutto il corpo) l'ideale pederastico del fanciullo ancora privo di peli era tra i primi. Persio allude a quella che definisce mania depilatoria: \u00abSe si pettina sulle guance la barba profumata, perch\u00e9 poi lasciar rapato all'inguine il punteruolo?\u00bb (IV, 35). Ausonio nell'epigramma 92 incalza: \u00abTi levighi l'inguine perch\u00e9 le membra lisce eccitano le puttane. Ma perch\u00e9 strappi anche i peli dell'ano e raschi con la pomice le tue natiche ben tornite, non \u00e8 chiaro; a meno che tu non sia tentato da un doppio vizio: dietro sei donna, davanti uomo\u00bb. Ancora Marziale: \u00abPetto, gambe e braccia ti radi [...] Preparazione, questa, per l'amica. Ma per chi \u00e8 preparato il tuo culo depilato?\u00bb (II, 62).\nNella societ\u00e0 antica greco-latina il rapporto anale con una donna costituiva il surrogato di quello pederastico, come evidenzia sempre Marziale: \u00abTutta la notte la ragazza fu mia, pi\u00f9 rotta che mai. Poi le dico: voglio trattarti come un ragazzo. Non dovetti pregare, detto fatto\u00bb (IX, 67). Apuleio ne \"Le metamorfosi\" racconta che dopo essersi abbandonati freneticamente alle danze di Venere, quando il giovane fu stanco, lei gli volle generosamente offrire il premio finale, un piacere da ragazzo (II, 20). Marziale ci assicura anche che tutte le donne pi\u00f9 grandi hanno dato il culo ai loro uomini, Cornelia a Gracco, Giulia a Pompeo, Porzia a Bruto, perfino la dea Giunone l'ha dato a Giove (IX, 43). Parlando poi della differenza tra l'amore per le donne e l'amore per i ragazzi: \u00abDonne e donzelle mie, sappiate / i limiti che vi son dati: / al ragazzo il suo buchino, / il baratro vostro a voi. Andate in pace\u00bb (XII, 96).\nIn molti Paesi occidentali il sesso anale rimane un tab\u00f9; fin dal Medioevo i movimenti eretici che si opponevano al papa venivano colpiti da tal infamante accusa. D'altra parte il termine sodomia ha origine proprio nell'Europa medioevale come insulto usato per descrivere le \"immonde pratiche\" sessuali degli eretici Bogomili; anzi secondo Tommaso d'Aquino esso \u00e8 il \"peccatum contra naturam\" per eccellenza.\nAltro termine pi\u00f9 arcaico, essendo di origine latina, \u00e8 \"pedicare\" con lo stesso significato: Catullo, come gi\u00e0 accennato, nel suo carme osceno numero 16 afferma senza tanti giri di parole: \u00abpedicabo ego vos et irrumabo\u00bb (ve lo metter\u00f2 nel didietro e poi in bocca).\nDurante il Rinascimento il poeta Pietro Aretino ha fortemente sostenuto la delizia di tale pratica nei suoi Sonetti lussuriosi.\nMentre gli uomini che s'impegnano in relazioni omosessuali vengono generalmente sospettati anche di praticare sempre e comunque il sesso anale, risulterebbe invece che un buon numero di essi non lo faccia, almeno a sentir le testimonianze di Andr\u00e9 Gide (che trovava la cosa letteralmente ripugnante) e No\u00ebl Coward (terrorizzato dal potersi prender qualche malattia).\nIl libretto del Marchese de Sade intitolato La filosofia nel boudoir descrive approfonditamente l'argomento.\nIl romanzo Histoire d'O di Pauline Reage fa assumere al sesso anale un ruolo significativo nel rapporto tra la giovane O e il suo amante.\nNel film del 1972 di Bernardo Bertolucci intitolato Ultimo tango a Parigi, nella famosa scena del burro vediamo Marlon Brando mimare un rapporto anale con Maria Schneider. Questa fu la prima rappresentazione esplicita dell'atto in una grande produzione e in molti paesi caus\u00f2 scandalo e censura."}
{"id": "1563735", "revid": "237256", "url": "https://it.wikipedia.org/wiki?curid=1563735", "title": "Galleria Tretjakov", "text": ""}
{"id": "1563737", "revid": "1543377", "url": "https://it.wikipedia.org/wiki?curid=1563737", "title": "Enzo Biagi", "text": "\u00c8 stato uno dei volti pi\u00f9 popolari del giornalismo italiano del XX secolo.\nBiografia.\nGli esordi.\nBiagi nacque a Pianaccio, frazione del piccolo comune appenninico di Lizzano in Belvedere (nell'allora provincia di Bologna), il 9 agosto del 1920; all'et\u00e0 di nove anni si trasfer\u00ec al seguito della famiglia a Bologna, alloggiandosi nel rione di Porta Sant'Isaia, dove il padre Dario (1891-1942) lavorava gi\u00e0 da qualche anno come vicecapo magazziniere presso uno zuccherificio cittadino. L'idea di diventare giornalista gli nacque dopo aver letto \"Martin Eden\" di Jack London. Frequent\u00f2 l'istituto tecnico per ragionieri \"Pier Crescenzi\", dove con altri compagni diede vita ad una piccola rivista studentesca, \"Il Picchio\", che si occupava soprattutto di vita scolastica, soppressa d'imperio dopo solo qualche mese dalle autorit\u00e0 fasciste, cosa che lo port\u00f2 a maturare una forte indole antifascista.\nNel 1937, all'et\u00e0 di diciassette anni, cominci\u00f2 a collaborare con il quotidiano bolognese \"L'Avvenire d'Italia\", occupandosi di cronaca, di colore e di piccole interviste a cantanti lirici. Il suo primo articolo fu dedicato al dilemma, vivo nella critica dell'epoca, se il poeta di Cesenatico Marino Moretti fosse o no crepuscolare.\nNel 1940 fu assunto in pianta stabile dal \"Carlino Sera\", edizione pomeridiana del \"Resto del Carlino\", il principale quotidiano bolognese, come estensore di notizie, ovvero colui che si occupa di sistemare gli articoli portati in redazione (il lavoro di \"cucina\", come si dice in gergo). Nel 1942 fu chiamato alle armi ma non part\u00ec per il fronte a causa di problemi cardiaci (che lo accompagneranno per tutta la vita). Il 18 dicembre 1943 si spos\u00f2 con Lucia Ghetti, maestra elementare, e poco dopo fu costretto a rifugiarsi sulle montagne, dove fin\u00ed poi per aderire alla Resistenza, combattendo nelle brigate Giustizia e Libert\u00e0, legate al Partito d'Azione, di cui condivideva il programma e gli ideali. In realt\u00e0 Biagi non combatt\u00e9 mai: il suo comandante, infatti, pur senza dubitare della sua fedelt\u00e0 lo trovava troppo gracile. Prima gli diede compiti di staffetta, poi gli affid\u00f2 la stesura di un giornale partigiano, \"Patrioti\", di cui Biagi era in pratica l'unico redattore e con il quale informava la gente sul reale andamento della guerra lungo la Linea Gotica. Del giornale uscirono appena quattro numeri: la tipografia fu distrutta dai tedeschi. Biagi consider\u00f2 sempre i mesi che pass\u00f2 da partigiano come i pi\u00f9 importanti della sua vita: in memoria di ci\u00f2, volle che la sua salma fosse accompagnata al cimitero sulle note di \"Bella ciao\".\nTerminata la guerra, Biagi entr\u00f2 con le truppe alleate a Bologna e fu proprio lui ad annunciare dai microfoni del Psychological Warfare Branch alleato l'avvenuta liberazione. Poco dopo fu assunto come inviato speciale e critico cinematografico al \"Resto del Carlino\" che all'epoca aveva cambiato il suo nome in \"Giornale dell'Emilia\". Nel 1946 segu\u00ec come inviato speciale il Giro d'Italia, nel 1947 part\u00ec per la Gran Bretagna dove raccont\u00f2 il matrimonio della futura regina Elisabetta II. Fu il primo di una lunga serie di viaggi all'estero come \"testimone del tempo\" che contrassegneranno tutta la sua vita.\nGli anni cinquanta e sessanta.\nLa prima direzione: \"Epoca\".\nNel 1951 si rec\u00f2, per conto del \"Carlino\", in Polesine dove, con una cronaca rimasta negli annali, descrisse l'alluvione che flagellava la provincia di Rovigo; nonostante il grande successo che riscossero quegli articoli, Biagi venne isolato all'interno del giornale per via di alcune sue dichiarazioni contrarie alla bomba atomica, che lo fecero passare per un comunista e che lo fecero considerare, quindi, un \"pericoloso sovversivo\" per il suo direttore.\nGli articoli sul Polesine furono letti per\u00f2 anche da Bruno Fallaci, direttore del settimanale \"Epoca\" e zio di Oriana Fallaci, alla ricerca di nuovi elementi per le sue redazioni. Fallaci lo chiam\u00f2 a lavorare come caporedattore al periodico. Biagi e la sua famiglia (erano gi\u00e0 nate due figlie, Bice e Carla; nel 1956 arriver\u00e0 Anna) lasciarono quindi l'amata Bologna per Milano.\nNel 1952 \"Epoca\" attraversava un momento difficile. Alla ricerca di \"scoop\" esclusivi da poter pubblicare in Italia, il nuovo direttore Renzo Segala, subentrato da un mese a Bruno Fallaci, decise di partire per l'America affidando a Biagi la guida del giornale per due settimane, stabilendo gi\u00e0 in partenza i temi da affrontare durante la sua assenza e cio\u00e8 il ritorno di Trieste all'Italia e l'inizio della primavera.\nNel frattempo scoppi\u00f2 per\u00f2 il \"caso Wilma Montesi\": una giovane ragazza romana venne ritrovata morta sulla spiaggia di Ostia; ne nacque uno scandalo in cui rimase coinvolta l'alta borghesia laziale, il prefetto di Roma e Piero Piccioni, figlio del ministro Attilio Piccioni, il quale rassegn\u00f2 le dimissioni. Biagi, intuendo la grande risonanza che il caso Montesi stava avendo nel Paese, decise, contro ogni disposizione, di dedicare a esso la copertina e di pubblicare un'inedita ricostruzione dei fatti. Fu un successo clamoroso: la tiratura di \"Epoca\" crebbe di oltre ventimila copie in una sola settimana e Mondadori tolse la direzione a Seg\u00e0la, da poco tornato dagli Stati Uniti, affidandola proprio a Biagi.\nSotto la direzione di Biagi, \"Epoca\" s'impose nel panorama delle grandi riviste italiane surclassando la storica concorrenza de \"l'Espresso\" e de\"l'Europeo\". La formula di \"Epoca\", a quel tempo innovativa, punta a raccontare con riepiloghi e approfondimenti le notizie della settimana e le storie dell'Italia del \"boom\". Un altro \"scoop\" esclusivo sar\u00e0 la pubblicazione di fotografie che raffigurano un umanissimo papa Pio XII che gioca con un canarino.\nNel 1960 un articolo sugli scontri di Genova e Reggio Emilia contro il governo Tambroni (che avevano provocato la morte di dieci operai in sciopero, tanto da essere definita strage di Reggio Emilia) provoc\u00f2 una dura reazione dello stesso governo, per cui Biagi fu costretto a lasciare \"Epoca\". Qualche mese dopo fu assunto dalla \"Stampa\" come inviato speciale.\nL'arrivo alla Rai: il Telegiornale.\nIl 1\u00ba ottobre 1961 divenne direttore del \"Telegiornale\". Biagi si mise subito all'opera, applicando la formula di \"Epoca\" al TG, dando meno spazio alla politica e maggiormente ai \"guai degli italiani\", come chiamava le mancanze del nostro sistema. Realizz\u00f2 una memorabile intervista a Salvatore Gallo, l'ergastolano ingiustamente rinchiuso a Ventotene, la cui vicenda porter\u00e0 in seguito il Parlamento ad approvare la revisione dei processi anche dopo la sentenza di cassazione. Dedic\u00f2 servizi agli esperimenti nucleari dell'Unione Sovietica che avevano seminato il panico in tutta Europa. Fece assumere in Rai grandi giornalisti come Giorgio Bocca e Indro Montanelli, ma anche giovani come Enzo Bettiza ed Emilio Fede, destinati a una lunga carriera.\nNel novembre del 1961 arrivarono inevitabili le prime polemiche: il democristiano Guido Gonella, in un'interrogazione parlamentare al ministro dell'Interno Mario Scelba - poi passata alla storia per gli attacchi alle gambe nude delle gemelle Kessler, - accus\u00f2 Enzo Biagi di essere fazioso e di \"non essere allineato all'ufficialit\u00e0\". Un'intervista in prima serata al \"leader\" comunista Palmiro Togliatti gli procur\u00f2 un duro attacco da parte dei giornali di destra, che iniziano una campagna aggressiva contro di lui.\nNel marzo del 1962 lanci\u00f2 il primo rotocalco televisivo della televisione italiana: \"RT Rotocalco Televisivo\". Apparve per la prima volta in video; il timido Biagi ricorder\u00e0 sempre come un tormento le sue prime registrazioni. Condusse la trasmissione fino al 1968. A Roma tuttavia Biagi si sentiva con le mani legate. Le pressioni politiche erano insistenti; Biagi aveva gi\u00e0 detto di no a Giuseppe Saragat, che gli proponeva alcuni servizi, ma resistere era difficile malgrado la solidariet\u00e0 pubblica che gli arriva da personaggi celebri del periodo come Giovannino Guareschi, Garinei e Giovannini, Giangiacomo Feltrinelli, Liala e dallo stesso Bernabei.\nNel 1963 decise di dimettersi - dopo l'ultima puntata chiusa da \"I ragazzi di Arese\" di Gianni Serra - e di tornare a Milano dove divenne inviato e collaboratore dei quotidiani \"Corriere della Sera\" e \"La Stampa\". Nel 1967 entr\u00f2 nel gruppo Rizzoli come direttore editoriale. Firmava i suoi pezzi sul settimanale \"L'Europeo\" e trasform\u00f2 il periodico letterario \"Novella\" in un giornale di cronaca rosa. Nel 1968 torn\u00f2 alla Rai per la realizzazione di programmi di approfondimento giornalistico. Tra i pi\u00f9 seguiti e innovativi: \"Dicono di lei\" (dal 17 maggio 1969), una serie di interviste a personaggi famosi, tramite frasi, aforismi, aneddoti sulle loro personalit\u00e0 e \"Terza B, facciamo l'appello\" (1971), in cui personaggi famosi incontravano dei loro ex compagni di classe, amici dell'adolescenza, i primi timidi amori.\nGli anni settanta, ottanta, novanta.\nNel 1971 fu nominato direttore de \"Il Resto del Carlino\", con l'obiettivo di trasformarlo in un quotidiano nazionale. Venne data pi\u00f9 attenzione alla cronaca e alla politica. Biagi esord\u00ec con un editoriale, che intitol\u00f2 \"Rischiatutto\" come la celebre trasmissione di Mike Bongiorno, andata in onda su Rai 1, commentando il caos in cui si stavano svolgendo le elezioni del presidente della Repubblica (che videro poi l'elezione di Giovanni Leone) e che tennero impegnato il Parlamento per diverse settimane, concludendosi alla vigilia di Natale dopo 23 giorni.\nL'editore Attilio Montinotti era in buoni rapporti con il ministro delle finanze Luigi Preti, che pretendeva che il giornale desse risalto alle sue attivit\u00e0. Biagi ignor\u00f2 le richieste di Preti; poco dopo per\u00f2 pubblic\u00f2 la sua partecipazione ad una festa al Grand Hotel di Rimini, che Preti sment\u00ec vigorosamente. La replica di Biagi (\"ci dispiace che lo sbadato cronista abbia preso un abbaglio; siamo per\u00f2 convinti che i ministri, anche se socialisti, non hanno il dovere di vivere sotto i ponti\") mand\u00f2 Preti su tutte le furie, tanto da premere per il suo allontanamento. Questo episodio, insieme all'intimazione di Monti a Biagi affinch\u00e9 licenziasse alcuni suoi collaboratori - tra cui il sacerdote Nazareno Fabbretti, \"colpevole\" di aver firmato un'intervista alla madre di don Lorenzo Milani - fu all'origine dell'uscita di Biagi dalla redazione del quotidiano bolognese. Il 30 giugno 1971 firm\u00f2 il suo addio ai lettori e torn\u00f2 quindi al \"Corriere della Sera\".\nNel 1974, pur senza lasciare il \"Corriere\", collabor\u00f2 con l'amico Indro Montanelli alla creazione de \"Il Giornale\".\nDal 1977 al 1980 Biagi ritorn\u00f2 a collaborare stabilmente alla Rai, conducendo \"Proibito\", programma in prima serata su Rai 2, che trattava temi d'attualit\u00e0. All'interno del programma guid\u00f2 due cicli d'inchiesta internazionali denominati \"Douce France\" (1978) e \"Made in England\" (1980). Con \"Proibito\", Biagi inizi\u00f2 ad occuparsi di interviste televisive, genere di cui sarebbe divenuto un maestro. Nel programma furono intervistati, creando ogni volta scalpore e polemiche, personaggi-chiave dell'Italia dell'epoca come l'ex brigatista Alberto Franceschini, Michele Sindona, il finanziere poi coinvolto in inchieste di mafia e corruzione, e soprattutto il dittatore libico Mu\u02bfammar Gheddafi nei giorni successivi alla caduta dell'aereo di Ustica. In quest'ultima occasione il dittatore libico sostenne che si trattava di un attentato organizzato dagli Stati Uniti contro la sua persona e che gli americani quel giorno avevano soltanto \"sbagliato bersaglio\"; l'intervista fin\u00ec al centro di una controversia internazionale e il governo dell'epoca ne proib\u00ec la messa in onda; l'incontro fu poi regolarmente trasmesso un mese dopo.\nNel 1981, dopo lo scandalo della P2 di Licio Gelli, lasci\u00f2 il \"Corriere della Sera\", dichiarando di non essere disposto a lavorare in un giornale controllato dalla massoneria, come sembrava emergere dalle inchieste della magistratura. Come lui stesso ha rivelato, Gelli, il \"leader\" della P2, aveva chiesto all'allora direttore del quotidiano, Franco Di Bella di cacciare Biagi o di mandarlo in Argentina. Di Bella, per\u00f2 si rifiut\u00f2. Divent\u00f2 quindi editorialista della \"Repubblica\", dove rimase fino al 1988, quando ritorn\u00f2 in via Solferino.\nNel 1982 condusse la prima serie di \"Film Dossier\", un programma che, attraverso film mirati, puntava a coinvolgere lo spettatore; nel 1983, dopo un programma su Rai 3 dedicato a episodi della seconda guerra mondiale (\"La guerra e dintorni\"), torn\u00f2 su Rai 1: inizi\u00f2 cos\u00ec a condurre \"Linea Diretta\", uno dei suoi programmi pi\u00f9 seguiti, che proponeva l'approfondimento del fatto della settimana, tramite il coinvolgimento dei vari protagonisti. \"Linea Diretta\" venne trasmesso fino al 1985.\nAppena un anno dopo, nel 1986, sempre su Rai Uno, fu la volta di \"Spot\", un settimanale giornalistico in quindici puntate, cui Biagi collaborava come intervistatore. In questa veste, si rese protagonista di interviste storiche come quella a Osho Rajneesh, il famoso e controverso mistico indiano, nell'anno in cui il Partito Radicale cercava di fargli ottenere il diritto di ingresso per l'Italia che gli veniva negato; oppure quella a Michail Gorba\u010d\u00ebv, negli anni in cui il \"leader\" sovietico iniziava la perestrojka; o quella ancora a Silvio Berlusconi, nei giorni delle polemiche sui presunti favori del governo Craxi nei confronti delle sue televisioni. Berlusconi stava tentando invano di convincere Biagi ad entrare a Mediaset, ma lui rimase in RAI, sia perch\u00e9 legato affettivamente sia perch\u00e9 temeva che, nelle televisioni del Cavaliere, avrebbe avuto minore libert\u00e0.\nNel 1989 riapr\u00ec i battenti, per un anno, \"Linea Diretta\". Questa nuova edizione verr\u00e0 tra l'altro sbeffeggiata dal Trio composto da Anna Marchesini, Tullio Solenghi e Massimo Lopez, che all'epoca stava conoscendo un grande successo. In precedenza Biagi era stato imitato anche da Alighiero Noschese negli anni settanta; successivamente sar\u00e0 nel mirino del \"Bagaglino\".\nNei primi anni novanta realizz\u00f2 soprattutto trasmissioni tematiche di grande spessore, come \"Che succede all'Est?\" (1990), dedicata alla fine del comunismo, \"I dieci comandamenti all'italiana\" (1991), \"Una storia\" (1992), sulla lotta alla mafia, dove apparve per la prima volta in televisione il pentito Tommaso Buscetta. Segu\u00ec attentamente le vicende dell'inchiesta \"Mani pulite\", con programmi come \"Processo al processo su Tangentopoli\" (1993) e \"Le inchieste di Enzo Biagi\" (1993-1994). Fu il primo giornalista ad incontrare l'allora giudice Antonio Di Pietro, nei giorni in cui era considerato \"l'eroe\" che aveva messo in ginocchio Tangentopoli.\n\"Il Fatto\" e l'\u00abeditto bulgaro\u00bb.\nNel 1995 inizi\u00f2 a condurre la trasmissione \"Il Fatto\", un programma di approfondimento dopo il TG1 sui principali fatti del giorno, di cui Biagi era autore e conduttore; tra le interviste andate in onda nella trasmissione, vanno segnalate quella a Marcello Mastroianni, quella a Sophia Loren, quella a Indro Montanelli e soprattutto le due realizzate a Roberto Benigni. Nel luglio del 2000 la Rai dedic\u00f2 a Biagi uno speciale in occasione del suo ottantesimo compleanno, intitolato \"Buon compleanno signor Biagi! Ottant'anni scritti bene\", condotto da Vincenzo Mollica. Nel 2004 \"Il Fatto\" fu proclamato da una giuria di critici televisivi come il miglior programma giornalistico realizzato nei primi cinquant'anni della Rai.\nLa prima intervista a Benigni era stata rilasciata dopo la vittoria di quest'ultimo ai Premi Oscar del 1997, mentre la seconda venne registrata nel 2001, a ridosso delle elezioni politiche, che poi avrebbero visto la vittoria della Casa delle Libert\u00e0. In quest'ultima il comico toscano comment\u00f2, a modo suo, il conflitto di interessi e il \"contratto con gli italiani\" che Berlusconi aveva firmato qualche giorno prima nel salotto di Bruno Vespa. I commenti provocarono il giorno dopo roventi polemiche contro Biagi, che venne accusato di utilizzare la televisione pubblica per impedire la vittoria di Berlusconi. Al centro della bufera c'erano anche le dichiarazioni che il 27 marzo Indro Montanelli aveva rilasciato al \"Fatto\". Il giornalista aveva attaccato pesantemente il centro-destra, paragonandolo ad un virus per l'Italia e sostenendo che sotto Berlusconi il nostro Paese avrebbe vissuto una \"dittatura morbida in cui al posto delle legioni quadrate avremmo avuto i quadrati bilanci\", ovvero molta corruzione.\nIn seguito a queste due interviste diversi politici e giornalisti attaccarono Biagi; tra questi Giulio Andreotti e Giuliano Ferrara, che dichiar\u00f2: \"Se avessi fatto a qualcuno quello che Biagi ha fatto a Berlusconi, mi sarei sputato in faccia\". La critica pi\u00f9 dura arriv\u00f2 per\u00f2 dal deputato di Alleanza Nazionale e futuro ministro delle comunicazioni Maurizio Gasparri, che auspic\u00f2 in un'emittente lombarda l'allontanamento dalla Rai dello stesso Biagi. Biagi fu quindi denunciato all'Autorit\u00e0 per le Garanzie nelle Comunicazioni per \"violazione della par condicio\", ma venne poi assolto con formula piena.\nIl 18 aprile del 2002 l'allora presidente del Consiglio Silvio Berlusconi, mentre si trovava in visita ufficiale a Sofia, rilasci\u00f2 una dichiarazione riportata dall'Agenzia Ansa e passata poi alla cronaca con la definizione giornalistica di \u00abeditto bulgaro\u00bb. Berlusconi, commentando la nomina dei nuovi vertici Rai, resi pubblici il giorno prima, si augur\u00f2 che \"la nuova dirigenza non permettesse pi\u00f9 un uso criminoso della televisione pubblica\" come, a suo giudizio, era stato fatto dal giornalista Michele Santoro, dal comico Daniele Luttazzi e dallo stesso Biagi. Biagi replic\u00f2 quella sera stessa nella puntata del \"Fatto\", appellandosi alla libert\u00e0 di stampa:\nFu l'inizio, per Enzo Biagi, di una lunga controversia fra lui e la Rai, con numerosi colpi di scena e un'interminabile serie di trattative che videro prima lo spostamento di fascia oraria del \"Fatto\", poi il suo trasferimento su Rai 3 e infine la sua cancellazione dai palinsesti. Biagi, sentendosi preso in giro dai vertici della Rai e credendo che non gli sarebbe mai stata affidata alcuna trasmissione, decise a settembre di non rinnovare il suo contratto con la televisione pubblica, che fu risolto dopo 41 anni di collaborazione il 31 dicembre 2002.\nNel corso del 2002 i rapporti con Berlusconi si deteriorarono sempre pi\u00f9 a causa della pregiudiziale morale che per Biagi era imprescindibile; infatti, a tal proposito disse: \u00abuno che fa battute come quella di Berlusconi dimostra che, nonostante si alzi i tacchi, non \u00e8 all'altezza. Un presidente del Consiglio che ha conti aperti con la giustizia avrebbe dovuto avere la decenza di sbrigare prima le sue pratiche legali e poi proporsi come guida del Paese. (\"Il Fatto\", 8 aprile 2002)\u00bb Nel novembre dello stesso 2002 divenne uno dei fondatori e garanti dell'associazione culturale Libert\u00e0 e Giustizia, spesso critica verso l'operato dei governi guidati da Berlusconi.\nGli ultimi anni: il ritorno in televisione.\nIn questo stesso periodo, Biagi fu colpito da due gravi lutti: la morte della moglie Lucia il 24 febbraio 2002 e della figlia Anna il 28 maggio 2003, cui era legatissimo, scomparsa improvvisamente per un arresto cardiaco. Questa morte lo segn\u00f2 per il resto della sua vita.\nContinu\u00f2 a criticare aspramente il governo Berlusconi, dalle colonne del \"Corriere della Sera\". L'atto pi\u00f9 clamoroso fu quando (in seguito al famoso episodio di Berlusconi che con il dito medio alzato durante un comizio a Bolzano espresse che cosa pensava dei suoi critici) chiese \"scusa, a nome del popolo italiano, perch\u00e9 il nostro presidente del Consiglio non ha ancora capito che \u00e8 un \"leader\" di una democrazia\". Berlusconi replic\u00f2 dichiarandosi stupito che \"il \"Corriere della Sera\" pubblicasse i racconti di un vecchio rancoroso come Biagi\". Il comitato di redazione del \"Corriere\" protest\u00f2 con una lettera aperta indirizzata a Berlusconi, dicendosi orgoglioso che un giornalista come Biagi lavorasse nel suo quotidiano e sostenendo che \"in Via Solferino lavorano dei giornalisti non dei servi\".\nTorn\u00f2 in televisione, dopo due anni di silenzio, alla trasmissione \"Che tempo che fa\", intervistato per una ventina di minuti da Fabio Fazio. Il suo ritorno in televisione registr\u00f2 ascolti record per Rai 3 e per la stessa trasmissione di Fazio.\nBiagi torn\u00f2 poi altre due volte alla trasmissione di Fazio, testimoniando ogni volta il suo affetto per la Rai (\u00abla mia casa per quarant'anni\u00bb) e la sua particolare vicinanza a Rai 3.\nBiagi intervenne anche al Tg3 e in altri programmi della Rai. Invitato anche da Adriano Celentano nel suo \"Rockpolitik\", in onda su Rai 1, in una puntata dedicata alla libert\u00e0 di stampa assieme a Santoro e Luttazzi, Biagi (con Luttazzi) declin\u00f2 l'invito per il fatto che nella rete ammiraglia della Rai c'era la presenza delle persone che avevano chiuso il suo programma; tra queste persone sarebbe stato compreso anche l'allora direttore Fabrizio Del Noce.\nNegli ultimi anni scrisse anche con il settimanale \"L'Espresso\" e le riviste \"Oggi\" e \"TV Sorrisi e Canzoni\".\nNell'agosto del 2006, intervenendo su \"il Tirreno\", avanz\u00f2 delle perplessit\u00e0 circa la sentenza di primo grado emessa dagli organi di giustizia sportiva in relazione allo scandalo che colp\u00ec il calcio italiano a partire dal maggio dello stesso anno e noto giornalisticamente come \"Calciopoli\".\nNella sua ultima intervista a \"Che tempo che fa\", nell'autunno del 2006 Biagi afferm\u00f2 che il suo ritorno in Rai era molto vicino e, al termine della trasmissione, il direttore generale della Rai, Claudio Cappon, telefonando in diretta, annunciava che l'indomani stesso Biagi avrebbe firmato il contratto che lo riportava in TV.\nIl 22 aprile 2007 torn\u00f2 in televisione con \"RT Rotocalco Televisivo\", aprendo la trasmissione con queste parole:\nEssendo alla vigilia della festa del 25 aprile, l'argomento della puntata fu la resistenza, sia in senso moderno, come di chi resiste alla camorra, fino alla Resistenza storica, con interviste a chi l'ha vissuta in prima persona.\nLa trasmissione and\u00f2 in onda per sette puntate, oltre allo speciale iniziale, fino all'11 giugno 2007. Sarebbe dovuta riprendere nell'autunno successivo. Ci\u00f2 non avvenne a causa dell'improvviso aggravarsi delle condizioni di salute di Biagi.\nLa morte.\nRicoverato per oltre dieci giorni in una clinica milanese, a causa di un edema polmonare acuto e di sopraggiunti problemi renali e cardiaci, Enzo Biagi mor\u00ec all'et\u00e0 di 87 anni la mattina del 6 novembre 2007. Pochi giorni prima di morire, disse a un'infermiera \u00abSi sta come d'autunno sugli alberi le foglie...\u00bb, ricordando \"Soldati\" di Ungaretti, e aggiungendo \u00abma tira un forte vento\u00bb.\nI funerali del giornalista si svolsero nella chiesa del piccolo borgo natale di Pianaccio, vicino a Lizzano in Belvedere, e la sepoltura avvenne nel piccolo cimitero poco distante. La messa esequiale venne officiata dal cardinale Ersilio Tonini, suo vecchio amico, alla presenza del presidente del Consiglio Romano Prodi, dei vertici Rai e di molti colleghi, come Ferruccio de Bortoli e Paolo Mieli.\nNei giorni precedenti era stata aperta a Milano la camera ardente che vide una partecipazione popolare immensa, definita \"stupefacente\" dalle sue stesse figlie. Alle redazioni dei giornali e ai familiari arrivarono lettere di cordoglio e di condoglianze da ogni parte d'Italia, anche la maggioranza dei principali siti Internet e molti \"blog\" lo ricordarono con parole affettuose, segno della grande commozione che la sua scomparsa aveva provocato.\nSuccessivamente furono molte le iniziative per ricordarlo. Michele Santoro gli dedic\u00f2 una puntata nella sua trasmissione \"Annozero\" titolata \"Biagi, partigiano sempre\"; \"Blob\" e \"Speciale TG1\" riproposero i filmati dei suoi programmi pi\u00f9 significativi; il \"Corriere della Sera\" organizz\u00f2 una serata commemorativa presso la Sala Montanelli, la Rai invece lo onor\u00f2 con una serata presso il teatro Quirino a Roma trasmessa in diretta su \"Rai News 24\" e poi in replica su Rai Tre in seconda serata.\nCritiche.\nBiagi gli rispose: \nRiconoscimenti.\nTitolazioni.\nSono stati titolati a Enzo Biagi:\nOpere.\nI libri pubblicati da Enzo Biagi hanno venduto pi\u00f9 di 12 milioni di copie e sono stati tradotti in diversi Paesi fra cui Germania, Stati Uniti, Francia, Gran Bretagna, Spagna e Giappone. Nella recensione a un suo libro, Indro Montanelli individu\u00f2 alcuni punti salienti della sua pubblicistica: \nCollaborazioni giornalistiche.\nNella sua lunga carriera, Biagi lavor\u00f2 per i principali quotidiani e settimanali nazionali italiani, cambiando spesso testata in seguito a divergenze e disaccordi con la propriet\u00e0. In ordine cronologico: "}
{"id": "1563738", "revid": "1157034", "url": "https://it.wikipedia.org/wiki?curid=1563738", "title": "Kalanchoe blossfeldiana", "text": "Kalanchoe blossfeldiana \u00e8 una pianta succulenta appartenente alla famiglia delle Crassulaceae, endemica del Madagascar.\n\u00c8 la prima specie del genere Kalanchoe giunta in Italia, e prende il nome dal tedesco Blossfeld che la introdusse agli inizi del 1932.\nDescrizione.\nNon supera i 35\u00a0cm di altezza.\nProduce molte foglie tondeggianti e richiede una coltivazione lontana dal sole diretto. Ne esistono innumerevoli ibridi dalle caratteristiche molto varie, che possono crescere molto pi\u00f9 della pianta originale e che producono fiori di svariate sfumature."}
{"id": "1563740", "revid": "125889007", "url": "https://it.wikipedia.org/wiki?curid=1563740", "title": "Stati Uniti d'America", "text": "Gli Stati Uniti d'America (comunemente indicati come Stati Uniti, in inglese: \"United States of America\" o anche solo \"United States\"; in sigla USA) sono una repubblica federale dell'America settentrionale composta da cinquanta Stati e un distretto federale. I quarantotto stati contigui e il distretto di Washington D.C. (la capitale federale) occupano la fascia centrale dell'America settentrionale tra il Canada e il Messico e sono bagnati dall'oceano Atlantico a est e dall'oceano Pacifico a ovest. Con in totale e circa 331 milioni di abitanti gli Stati Uniti sono il terzo Paese al mondo per superficie e il terzo per popolazione. La geografia e il clima degli Stati Uniti sono estremamente vari, con deserti, pianure, foreste e montagne che sono anche sede di una grande variet\u00e0 di fauna selvatica. \u00c8 una delle nazioni pi\u00f9 multietniche e multiculturali al mondo, prodotto di larga scala dell'immigrazione da molti Paesi.\nSono dipendenti dagli Stati Uniti anche alcuni territori in libera associazione politica, i quali comunque non fanno parte di alcuno Stato dell'Unione n\u00e9 della Federazione in senso stretto. Essi sono: Porto Rico, le Samoa Americane, le Isole Marianne Settentrionali, le Isole Vergini americane e Guam.\nStoricamente i paleoamericani migrarono dall'Asia verso quelli che sono gli Stati Uniti circa 12 000 anni fa. La colonizzazione europea cominci\u00f2 intorno al 1600 e venne per lo pi\u00f9 dall'Inghilterra. Gli Stati Uniti d'America ebbero origine dalle tredici colonie britanniche situate lungo la costa atlantica. Le controversie tra la Gran Bretagna e le colonie sfociarono in un conflitto: il 4 luglio 1776 i delegati delle tredici colonie redassero e approvarono all'unanimit\u00e0 la dichiarazione di indipendenza, che diede ufficialmente vita a un nuovo Stato federale. La guerra di indipendenza americana, conclusasi con il riconoscimento dell'indipendenza degli Stati Uniti dal Regno di Gran Bretagna, \u00e8 stata la prima guerra per l'indipendenza da una potenza coloniale europea. La Costituzione fu adottata il 17 settembre 1787 e da allora \u00e8 stata emendata ventisette volte. I primi dieci emendamenti, collettivamente denominati \u00abDichiarazione dei diritti\u00bb (\"Bill of Rights\"), furono ratificati nel 1791 e garantiscono diritti civili e libert\u00e0 fondamentali.\nGli Stati Uniti intrapresero una vigorosa espansione per tutto il XIX secolo, spinti dalla controversa dottrina del destino manifesto. L'acquisizione di nuovi territori e l'ammissione di nuovi Stati membri causarono anche numerose guerre con i popoli nativi. La guerra civile americana si concluse con l'abolizione della schiavit\u00f9 negli Stati Uniti. Alla fine del XIX secolo gli Stati Uniti si estesero fino all'oceano Pacifico. La guerra ispano-americana e la prima guerra mondiale hanno confermato lo stato del Paese come potenza militare globale. Gli Stati Uniti sono usciti dalla seconda guerra mondiale come una superpotenza globale, il primo Paese dotato di armi nucleari e come uno dei cinque membri permanenti del Consiglio di sicurezza delle Nazioni Unite. Dopo una grave crisi politica e sociale negli anni sessanta e settanta come conseguenza anche della sconfitta nella guerra del Vietnam, che sembrava minare il predominio mondiale statunitense, l'inattesa fine della guerra fredda e la dissoluzione dell'Unione Sovietica negli anni novanta hanno invece riconfermato il ruolo dominante degli Stati Uniti che sono rimasti .\nGli Stati Uniti sono un Paese sviluppato, con una stima nel 2021 del prodotto interno lordo (PIL) di 22,68 migliaia di miliardi di dollari (circa il 25% del PIL mondiale a parit\u00e0 di potere di acquisto, a partire dal 2011). Il PIL pro capite degli Stati Uniti \u00e8 stato il sesto pi\u00f9 alto del mondo dal 2010, anche se la disparit\u00e0 di reddito del continente americano \u00e8 stata anche classificata la pi\u00f9 alta all'interno dell'OCSE e i Paesi dalla Banca Mondiale. L'economia \u00e8 alimentata da un'abbondanza di risorse naturali, numerose infrastrutture ed elevata produttivit\u00e0. Il paese rappresenta il 39% della spesa militare mondiale, essendo la prima potenza economica e militare, una forza politica guida nel mondo e al primo posto nel settore della ricerca scientifica e dell'innovazione tecnologica, ma anche uno Stato sociale ridotto rispetto a molti altri Paesi del mondo occidentale.\nEtimologia.\nSecondo la teoria che si \u00e8 prevalentemente diffusa nei secoli il continente americano prenderebbe il nome dall'esploratore fiorentino Amerigo Vespucci: secondo tale ipotesi fu un cartografo tedesco, Martin Waldseem\u00fcller, a suggerire l'idea di chiamare il Nuovo Mondo in tale modo, usando il genere femminile (America) del suo nome latinizzato (\"Americus Vespucius\") per indicare il nuovo continente in una carta del mondo disegnata nel 1507, contenuta nella \"Cosmographiae Introductio\".\nIl nome completo Stati Uniti d'America \u00e8 stato utilizzato per la prima volta ufficialmente nella dichiarazione di indipendenza con la dicitura di \u00abunanime dichiarazione dei tredici Stati Uniti d'America\u00bb, adottata dai Rappresentanti degli Stati Uniti d'America il 4 luglio 1776. Il nome \u00e8 stato modificato il 15 novembre 1777, quando il secondo Congresso Continentale adott\u00f2 gli articoli della confederazione, utilizzando \"The United States of America\" (Gli Stati Uniti d'America), anche se la forma pi\u00f9 breve di Stati Uniti \u00e8 normalmente utilizzata. Altre forme comuni sono le sigle U.S. e U.S.A., o semplicemente America (termine erroneamente utilizzato poich\u00e9 America \u00e8 il nome del continente e non di una singola nazione). Il nome Columbia, un tempo nome popolare per le Americhe e per gli Stati Uniti (in onore di Cristoforo Colombo), permane nel distretto di Columbia. Il demotico di una persona originaria degli Stati Uniti d'America \u00e8 \"statunitense (american)\". Tuttavia l'aggettivo americano \u00e8 erroneamente e comunemente adottato per riferirsi al Paese (\u00abi valori americani\u00bb, \u00able forze americane\u00bb), in quanto \"American\" \u00e8 raramente usato nella lingua inglese per riferirsi a persone o cose che non siano relative agli Stati Uniti.\nStoria.\nLa nazione fu fondata dalle tredici colonie dell'Impero britannico situate lungo la costa atlantica. Con la dichiarazione di indipendenza il 4 luglio 1776 proclamarono la loro indipendenza dalla Gran Bretagna: furono le prime colonie a rivoltarsi con successo contro le leggi coloniali. Una convenzione federale (convenzione di Filadelfia) adott\u00f2 la Costituzione degli Stati Uniti d'America il 17 settembre 1787 e con la ratifica l'anno successivo nasceva una repubblica con un forte governo centrale. La carta dei diritti, che comprendeva dieci emendamenti costituzionali per garantire molti diritti civili fondamentali e libert\u00e0, venne ratificata nel 1791. Il regime di \"apartheid\" e discriminazione razziale negli Stati Uniti \u00e8 terminato nel 1964 con l'Atto dei diritti civili (\"Civil Rights Act\").\nNel corso del XIX secolo gli Stati Uniti acquisirono nuovi territori da Francia, Spagna, Regno Unito, Messico e Impero russo, annettendo la Repubblica del Texas e la Repubblica di Hawaii. Le controversie tra il sud agrario e il nord industriale sull'affermazione dei diritti e l'espansione dell'istituzione della schiavit\u00f9 provocarono la guerra di secessione americana del 1861. Il nord imped\u00ec una scissione del Paese e port\u00f2 la fine della schiavit\u00f9 legale negli Stati Uniti. La guerra ispano-americana e la prima guerra mondiale confermarono lo stato di potenza militare. Nel 1945 gli Stati Uniti emersero dalla seconda guerra mondiale come il primo Paese dotato di armi nucleari, membro permanente del consiglio di sicurezza dell'Organizzazione delle Nazioni Unite (ONU) e uno dei membri fondatori della Organizzazione del Trattato dell'Atlantico del Nord (NATO). La fine della guerra fredda e il conseguente crollo dell'Unione Sovietica lasciarono gli Stati Uniti come unica superpotenza. L'economia statunitense \u00e8 infatti la pi\u00f9 grande del mondo, con una stima del PIL nel 2018 di 20\u00a0494 miliardi di dollari (che rappresenta il 22% del totale mondiale basato sul PIL nominale e quasi il 20% del PIL calcolato a parit\u00e0 di potere di acquisto).\nNativi americani e colonizzazione europea.\nLe popolazioni indigene del continente americano, tra cui i nativi dell'Alaska, migrarono dall'Asia in una data variabile (a seconda della ricerca) tra i e i anni fa. Alcune civilt\u00e0 precolombiane svilupparono un'avanzata agricoltura, una grande architettura e un alto livello di societ\u00e0. Nel 1492 l'esploratore genovese Cristoforo Colombo sotto la corona spagnola raggiunse diverse isole dei Caraibi, contribuendo al primo contatto dell'uomo bianco con le popolazioni indigene. Milioni di indigeni americani morirono a causa delle epidemie portate dagli europei. Il 2 aprile 1513 il conquistatore spagnolo Juan Ponce de Le\u00f3n sbarc\u00f2 in una regione che chiam\u00f2 \u00abLa Florida\u00bb, il primo contatto europeo documentato su quello che sarebbero diventati gli Stati Uniti. Degli insediamenti spagnoli nella regione rimane solo St. Augustine, fondata nel 1565.\nAltri insediamenti spagnoli vennero creati nell'odierno sud degli Stati Uniti e questi insediamenti vennero riuniti sotto il Vicereame della Nuova Spagna, colonia spagnola in Nord e Centro America, attirando migliaia di persone attraverso il Messico. I commercianti di pellicce francesi stabilirono avamposti nella Nuova Francia nella regione dei Grandi Laghi e successivamente la Francia si impossess\u00f2 di gran parte del Nord America, penetrando fino al golfo del Messico. La prima colonia inglese di una certa entit\u00e0 fu Jamestown (Virginia) fondata nel 1607. Nel 1628 venne fondata la Colonia della Massachusetts Bay da parte dei puritani che port\u00f2 a un'ondata migratoria, tanto che nel 1634 nella Nuova Inghilterra erano insediati circa puritani. Tra la fine degli anni dieci del Seicento e la rivoluzione americana vennero spediti circa detenuti nelle colonie americane britanniche. Nel 1614 venne fondato un insediamento olandese lungo il fiume Hudson inferiore, includendo l'isola di Manhattan che venne chiamata New Amsterdam, la quale venne inglobata nella colonia dei Nuovi Paesi Bassi, questa colonia venne in parte invasa dall'impero svedese nel 1638 fondando la colonia della Nuova Svezia, ma nel 1655 venne di nuovo annessa alla colonia olandese. Nel 1664 gli olandesi cedettero il loro territorio americano all'Inghilterra e la provincia dei Nuovi Paesi Bassi venne ribattezzata New York.\nMolti dei nuovi immigrati, soprattutto nel sud, erano schiavi (circa due terzi di tutti gli immigrati della Virginia tra il 1630 e 1680). Alla fine del secolo erano gli schiavi africani a diventare la principale forza-lavoro. Nel 1729 con la divisione della Carolina e la colonizzazione della Georgia del 1732 si completava il cerchio delle tredici colonie britanniche che sarebbero diventate gli Stati Uniti d'America. Con tassi di natalit\u00e0 elevati, bassi tassi di mortalit\u00e0 e una costante immigrazione, la popolazione coloniale crebbe rapidamente. Nella guerra franco-indiana le forze britanniche si impadronirono del Canada francese. Esclusi i nativi americani, le tredici colonie avevano una popolazione di 2,6 milioni di abitanti nel 1770, circa un terzo della Gran Bretagna e quasi uno su cinque erano schiavi neri. Anche se soggetti alla tassazione britannica, le colonie americane non avevano rappresentanza nel Parlamento della Gran Bretagna.\nL'indipendenza e l'espansione.\nTensioni crescenti tra i coloni americani e gli inglesi durante gli anni sessanta e settanta del Settecento portarono alla guerra di indipendenza americana, combattuta dal 1775 al 1781. Il 14 giugno 1775 il Congresso continentale (tenutosi a Filadelfia) istitu\u00ec un esercito continentale sotto il comando di George Washington. Annunciando che \u00abtutti gli uomini sono stati creati uguali\u00bb e dotati di \u00abdiritti inalienabili\u00bb, il 4 luglio 1776 il Congresso adott\u00f2 la Dichiarazione di indipendenza, redatta in gran parte da Thomas Jefferson. Tale data \u00e8 celebrata ogni anno come il giorno dell'Indipendenza.\nDopo la sconfitta dell'esercito britannico da parte delle forze americane assistite dai francesi venne riconosciuta dalla Gran Bretagna l'indipendenza degli Stati Uniti e la sovranit\u00e0 sul territorio americano fino al fiume Mississippi. La Costituzione degli Stati Uniti d'America venne ratificata nel 1788 e il primo presidente fu George Washington, che entr\u00f2 in carica nel 1789.\nGli atteggiamenti verso la schiavit\u00f9 mutarono e una clausola nella Costituzione protesse il commercio di schiavi africani solo fino al 1808, quando il nord abol\u00ec la schiavit\u00f9 tra il 1780 e il 1804.\nLa necessit\u00e0 di occupazione di nuovi spazi a occidente port\u00f2 a una lunga serie di guerre contro gli abitanti originari dei territori interessati. Definito da alcuni come un processo di pulizia etnica, culmin\u00f2 nel 1830 con l'approvazione dell\"'Indian Removal Act\" (\"Legge di rimozione degli Indiani\"), che forn\u00ec la base legale per le deportazioni e il confinamento in riserve dei nativi americani.\nL'acquisto della Louisiana francese sotto la guida del presidente Thomas Jefferson nel 1803 raddoppi\u00f2 quasi la dimensione della federazione. La guerra del 1812 contro la Gran Bretagna rafforz\u00f2 il nazionalismo. Una serie di incursioni militari statunitensi in Florida portarono la Spagna a cedere altro territorio lungo la costa del golfo del Messico nel 1819. Ci fu l'annessione della Repubblica del Texas nel 1845. Nel 1846 fu siglato il trattato dell'Oregon con la Gran Bretagna, portando al controllo da parte statunitense sul nord-ovest americano. La vittoria degli Stati Uniti nella guerra contro il Messico nel 1848 (trattato di Guadalupe Hidalgo) port\u00f2 all'annessione della California e di gran parte dell'odierno sud-ovest americano. La corsa all'oro tra il 1848 e 1849 port\u00f2 a un'ulteriore migrazione verso occidente. La nuova rete ferroviaria rese pi\u00f9 facile il trasferimento di coloni e l'aumento dei conflitti con i nativi americani. In mezzo secolo vennero abbattuti fino a quaranta milioni di bisonti americani per le pelli e la carne (quest'ultima risorsa primaria che scompariva dalle pianure), causando un grave contraccolpo in molte culture native.\nGuerra civile e industrializzazione.\nLe tensioni tra gli Stati del nord e quelli del sud nacquero principalmente su argomenti quali il rapporto tra Stato e governi federali e l'utilizzo della schiavit\u00f9 nei nuovi Stati membri. Abraham Lincoln fu eletto presidente nel 1860. Poco prima sette Stati schiavisti dichiararono la loro secessione (in ordine cronologico: Carolina del Sud, Mississippi, Florida, Alabama, Georgia, Louisiana e Texas). Cominci\u00f2 cos\u00ec la guerra di secessione americana, cominciata con l'attacco a Fort Sumter. Dopo la vittoria dell'Unione nel 1865 tre emendamenti alla Costituzione degli Stati Uniti d'America garantirono la libert\u00e0 a quasi quattro milioni di africani americani un tempo schiavi, rendendoli cittadini e dando loro il diritto di voto. La guerra e la sua risoluzione portarono a un aumento sostanziale del potere federale.\nNonostante la grave recessione postbellica e le crisi economiche del 1873 e del 1907 la classe dirigente statunitense persegu\u00ec la via del guadagno e della speculazione, mentre l'industria tecnica e il capitale privato erano in espansione. Dal 1860 al 1914 la popolazione crebbe da 31,9 a 91,9 milioni di abitanti, tra cui 21 milioni di immigrati e nel decennio post-bellico le dieci pi\u00f9 grandi citt\u00e0 statunitensi aumentarono del 70% i loro abitanti, tanto che fra 1860 e il 1890 la popolazione urbana crebbe da 25% a oltre il 35% della popolazione. Un esempio clamoroso fu Chicago che nel 1833 aveva solo 350 abitanti, che divennero 30\u00a0000 nel 1850, 300\u00a0000 nel 1870, fino a quasi 1\u00a0100\u00a0000 nel 1890. Nel nord l'urbanizzazione e un afflusso senza precedenti di immigrati provenienti dagli Stati meridionali e orientali affrett\u00f2 il processo di industrializzazione fino al 1929. Tra il 1830 e il 1860 gli immigrati sbarcati negli Stati Uniti furono 4,6 milioni: irlandesi (39%), tedeschi (30%), scandinavi (15%) e britannici (inglesi e scozzesi) (16%).\nMassicce protezioni tariffarie, costruzione di infrastrutture e nuovi regolamenti bancari incoraggiarono la crescita economica e i monopoli. Nel 1914 il Paese era in testa tra i Paesi produttori di ferro, carbone, petrolio, rame e argento. Il vapore venne sostituito dall'elettricit\u00e0 che accelerava la produzione nazionale. Sorsero anche i \u00abtrust\u00bb e i giganteschi complessi industriali dei re del cosiddetto \u00ab\"big business\"\u00bb (grandi affari). Famiglie come quelle degli Astor per le pellicce e le pelli, i Rockefeller per la Standard Oil Company, i Carnegie per la United States Steel Corporation, i Morgan, i Vanderbilt per le ferrovie, i Westinghouse per la Air Brake Company, i Fulton, gli Eastman per la Kodak Company, i Ford per la Ford e i Du Pont de Nemours per la DuPont Company dominarono l'economia statunitense e mondiale. Morgan e Rockefeller controllavano da soli il 20% del patrimonio nazionale (341 grandi aziende con un capitale di circa 22 miliardi di dollari).\nLe organizzazioni dei lavoratori condussero dure lotte salariali, arrivando a oltre mille scioperi l'anno. Cominci\u00f2 in questi anni la politica imperialistica statunitense, con l'acquisto dell'Alaska dalla Russia nel 1867 e completando l'espansione continentale che insieme allo sfruttamento nel commercio delle pellicce e della scoperta dell'oro fruttarono 81 milioni di dollari nel 1913. Nel 1890 il massacro di Wounded Knee fu l'ultimo grande conflitto armato delle guerre indiane. Nel 1893 la monarchia indigena delle Hawaii venne rovesciata in un colpo di Stato attuato dagli statunitensi residenti: gli Stati Uniti annetterono l'arcipelago nel 1898.\nLa vittoria nella guerra ispano-americana dello stesso anno dimostr\u00f2 che gli Stati Uniti erano oramai una potenza mondiale e con la pace di Parigi si ebbe l'annessione di Porto Rico, Guam e Filippine, che ottennero l'indipendenza solo mezzo secolo pi\u00f9 tardi, mentre Porto Rico e Guam sono ancora territori degli Stati Uniti. Nel 1899 fu la volta delle isole Samoa e di Tutuila, aumentando la propria presenza nel Pacifico. Nel 1901 divenne Presidente Theodore Roosevelt, Premio Nobel per la pace, nel 1906. Numerosi interventi militari furono effettuati nell'America centrale e nelle Antille: Panama per ottenere l'area del canale nel 1903 e Cuba nel 1902, creando una sorta di protettorato fino alla met\u00e0 del XX secolo, oltre a Nicaragua (1911) e Haiti (1915). Nel 1917 furono inoltre acquistate dalla Danimarca le isole Vergini di Saint Croix, Saint Thomas e Saint John, attualmente conosciute come isole Vergini americane, per distinguerle dalle isole Vergini britanniche.\nIn questo periodo si collocano anche la corsa all'oro del Klondike, la corsa all'oro dello Yukon e la corsa all'oro californiana.\nLe due guerre mondiali.\nQuando nel 1914 scoppi\u00f2 la prima guerra mondiale a seguito dell'Attentato di Sarajevo, gli Stati Uniti rimasero neutrali, sebbene la maggior parte degli statunitensi simpatizzasse per i britannici e i francesi, anche se molti erano contrari all'intervento. Nel 1917 gli Stati Uniti si unirono agli Alleati (Triplice intesa) contro gli Imperi Centrali. Dopo la guerra il Senato non ratific\u00f2 il trattato di Versailles che istituiva la Societ\u00e0 delle Nazioni e il Paese persegu\u00ec una politica unilaterale di quasi isolazionismo. Negli anni venti un emendamento costituzionale concesse il suffragio alle donne, ma la prosperit\u00e0 dei ruggenti anni venti si concluse con il crollo di Wall Street del 1929 che diede inizio alla \u00abgrande depressione\u00bb. Dopo la sua elezione a presidente nel 1932 Franklin Delano Roosevelt diede inizio al \u00abNew Deal\u00bb, una serie crescente di politiche di intervento del governo nell'economia statunitense, ma il \u00abDust Bowl\u00bb a met\u00e0 degli anni trenta impover\u00ec molte comunit\u00e0 agricole e stimol\u00f2 ulteriormente una nuova ondata migratoria verso occidente.\nGli Stati Uniti erano effettivamente neutrali anche durante la seconda guerra mondiale dopo l'invasione nazista della Polonia nel settembre 1939, ma cominciarono la fornitura di materiali agli Alleati nel marzo 1941 con il programma Lend-Lease. Il 7 dicembre seguente gli Stati Uniti entrarono in guerra con gli Alleati contro le potenze dell'Asse dopo un attacco a sorpresa su Pearl Harbor da parte dell'Impero giapponese. La seconda guerra mondiale ebbe un costo economico superiore a qualsiasi altra guerra nella storia degli Stati Uniti, ma favor\u00ec l'economia, fornendo capitali e garantendo l'occupazione.\nTra i grandi Paesi combattenti gli Stati Uniti sono stati gli unici a diventare di gran lunga pi\u00f9 ricchi in conseguenza alla guerra. Le conferenze di Bretton Woods e Jalta delinearono un nuovo sistema nelle organizzazioni internazionali, ponendo gli Stati Uniti e l'Unione Sovietica al centro del mondo. Con la vittoria in Europa nel 1945 venne tenuta una conferenza internazionale a San Francisco che port\u00f2 allo Statuto delle Nazioni Unite, divenuto attivo appena dopo la guerra. Dopo aver sviluppato le prime armi nucleari gli Stati Uniti sganciarono la bomba atomica sulle citt\u00e0 giapponesi di Hiroshima e Nagasaki nell'agosto del 1945 e il Giappone si arrese il 2 settembre seguente, ponendo definitivamente fine alla guerra dopo sei anni.\nGuerra fredda e dei diritti civili.\nDurante la guerra fredda gli Stati Uniti e l'Unione Sovietica si spartirono il potere dopo la seconda guerra mondiale e dominarono gli affari militari dell'Europa attraverso la NATO e il Patto di Varsavia. Gli Stati Uniti promossero la democrazia liberale e il capitalismo, mentre l'Unione Sovietica promosse il comunismo e un'economia pianificata a livello centrale. Le truppe degli Stati Uniti combatterono le forze comuniste nella guerra di Corea dal 1950 al 1953 e si speriment\u00f2 la crisi missilistica di Cuba.\nAl lancio sovietico del primo equipaggio umano nello spazio nel 1961 risposero con il primo allunaggio umano nel 1969. Il Paese conobbe una forte espansione economica e un crescente movimento dei diritti civili, guidato da afroamericani, come il reverendo Martin Luther King Jr., e combatterono la segregazione e la discriminazione razziale. Dopo l'assassinio del presidente John Fitzgerald Kennedy nel 1963 vennero approvati l'Atto dei diritti civili del 1964 e l'Atto del diritto di voto (\"Voting Rights Act\") del 1965 dal presidente Lyndon B. Johnson. Johnson port\u00f2 nel 1965 il Paese a una nuova guerra nel sud-est asiatico, la guerra del Vietnam, che si concluse dopo dieci anni di polemiche, insuccessi militari e proteste popolari con un totale fallimento strategico per gli Stati Uniti e con laceranti divisioni all'interno delle societ\u00e0 statunitense. In questi anni furono grandi le riforme sociali: nacque il movimento femminista e omosessuale, si svilupp\u00f2 il dibattito sui problemi ambientali (come l'effetto serra e l'inquinamento) e sui diritti civili e l'opposizione alla guerra.\nCome risultato dello scandalo Watergate Richard Nixon divenne il primo presidente degli Stati Uniti a dimettersi nel 1974. Durante il governo di Jimmy Carter alla fine degli anni settanta l'economia degli Stati Uniti speriment\u00f2 la stagflazione. L'elezione di Ronald Reagan come presidente nel 1980 segn\u00f2 un significativo spostamento verso destra della politica statunitense, che si riflett\u00e9 nelle principali modifiche in materia fiscale e nelle priorit\u00e0 di spesa. Tra la fine degli anni ottanta e l'inizio degli anni novanta l'Unione Sovietica croll\u00f2, ponendo fine alla guerra fredda dopo quasi cinquant'anni.\nNel XXI secolo.\nCon il comando assunto dagli Stati Uniti e dei suoi alleati la guerra del Golfo sotto la guida del presidente George H. W. Bush e la guerra in Jugoslavia sotto la guida del presidente Bill Clinton contribu\u00ec a preservare la propria posizione di superpotenza. La pi\u00f9 lunga espansione economica nella storia moderna degli Stati Uniti copr\u00ec il periodo tra marzo 1991 e marzo 2001, prevalentemente sotto l'amministrazione Clinton.\nGli attentati dell'11 settembre 2001 che colpirono il World Trade Center di New York e il Pentagono uccisero quasi tremila persone. In risposta il presidente George W. Bush lanci\u00f2 la guerra contro il terrorismo. Alla fine del 2001 le forze statunitensi invasero l'Afghanistan, rovesciando il governo dei talebani che per\u00f2 continuarono le operazioni di guerriglia. Nel 2002 l'amministrazione Bush cominci\u00f2 a premere per il cambiamento del regime in Iraq. Sebbene senza il sostegno della NATO o di un esplicito mandato dell'ONU si arriv\u00f2 all'invasione dell'Iraq nel 2003 che port\u00f2 alla cattura del presidente iracheno Saddam Hussein. La guerra in Iraq vide l'opposizione dalla maggior parte degli statunitensi. Nel 2005 l'uragano Katrina ha causato gravi distruzioni lungo la costa del Golfo e devastato New Orleans.\nIl 4 novembre 2008 il senatore democratico Barack Obama \u00e8 stato eletto presidente (il suo mandato \u00e8 cominciato il 20 gennaio 2009), primo presidente afro-americano nella storia degli Stati Uniti, battendo il senatore repubblicano John McCain. Inoltre il 9 ottobre 2009 Obama \u00e8 stato insignito del premio Nobel per la pace. Obama ha promosso l'approvazione di un'ampia riforma sanitaria e misure economiche per riportare a crescere l'economia degli Stati Uniti in seguito alla grande recessione. Tuttavia si \u00e8 attirato critiche sia da parlamentari del Partito Repubblicano sia da quello Democratico per l'eccessiva spesa pubblica nei primi anni di mandato. Inoltre sotto il governo del presidente Obama \u00e8 stato ucciso in Pakistan nel 2011 Osama bin Laden da una squadra di Navy Seals e operativi CIA. Altri avvenimenti importanti avvenuti durante l'era Obama furono l'accordo sul nucleare iraniano, la legalizzazione del matrimonio omosessuale e la riapertura delle relazioni diplomatiche con Cuba.\nGli stanziamenti che il Congresso degli Stati Uniti ha approvato per la guerra in Iraq, Afghanistan e della guerra globale contro il terrorismo dopo l'11 settembre \u00e8 stato di 1,6 trilioni di dollari.\nSono stati spesi 686 miliardi di $ (43%) per l'Operazione Enduring Freedom (OEF) nella guerra in Afganistan e altre operazioni di controterrorismo.\nSono stati spesi 815 miliardi di $ (51%) per l'Operazione Iraqi Freedom (OIF)/Operazione New Dawn (OND).\nSono stati spesi 27 miliardi di $ (2%) per l'Operazione Noble Eagle (ONE), per fornire una maggiore sicurezza alle basi militari.\nSono stati spesi 81 miliardi di $ (5%) per finanziamenti correlati alle guerre in Afghanistan o in Iraq.\nAlle elezioni dell'8 novembre 2016 il candidato repubblicano Donald Trump \u00e8 stato eletto presidente, battendo la candidata democratica Hillary Clinton.\nGli Stati Uniti d'America, insieme al Brasile e all'India \u00e8 stato uno dei Paesi pi\u00f9 colpiti dalla COVID-19.\nIl 6 gennaio 2021, gruppi misti di insurrezionisti incitati dal presidente Trump hanno assaltato il congresso nazionale di Washington nel tentativo di impedire la certificazione della vittoria elettorale di Joe Biden alle elezioni presidenziali del novembre 2020. L'attacco ha colto impreparate le autorit\u00e0 preposte alla difesa del congresso che hanno impiegato diverse ore per riprendere il controllo dell'edificio dovendo fare appoggio anche su unit\u00e0 della Guardia Nazionale e del FBI.\nNell'assalto sono rimaste uccise cinque persone e decine sono rimaste ferite. \u00c8 stato il primo assalto al congresso statunitense dai tempi della guerra anglo-americana del 1812.\nIl 20 gennaio 2021 Joe Biden giura come 46\u00ba Presidente degli Stati Uniti d'America. Kamala Harris diventa la 49\u00b0 vice presidente degli stati uniti d'America divenendo la prima donna a ricoprire tale carica e la prima di origine asiatica-americana.\nGeografia degli Stati Uniti.\nCon una superficie di oltre 9 milioni di km\u00b2 e con circa 331,4 milioni di abitanti gli Stati Uniti sono il terzo Paese pi\u00f9 esteso al mondo e il terzo pi\u00f9 popolato, generalmente suddiviso a un primo livello in tre unit\u00e0 distinte: il \u00abMainland\u00bb, ovvero il gruppo continentale di quarantotto Stati contigui che confina a nord con il Canada e a sud con il Messico, mentre a est e a ovest \u00e8 bagnato rispettivamente dall'oceano Atlantico e dall'oceano Pacifico; l'Alaska (lo Stato pi\u00f9 vasto), che sul continente confina unicamente con il Canada, mentre le acque territoriali confinano con la Russia (stretto di Bering); lo Stato delle Hawaii, un arcipelago localizzato nel centro dell'oceano Pacifico. A questa principale tripartizione vanno aggiunti anche alcuni territori esterni, zone insulari dipendenti economicamente o politicamente dagli Stati Uniti (un esempio \u00e8 Guam, un territorio non incorporato) e sparsi tra il mar dei Caraibi e il Pacifico.\nGli Stati Uniti d'America occupano una fascia del Nordamerica compresa fra l'oceano Atlantico a est e il Pacifico a ovest e fra il Canada a nord e il Messico e il golfo del Messico a sud. Si tratta di un'area di (escludendo le acque interne), che fa degli Stati Uniti la quarta nazione al mondo per superficie (dopo Russia, Canada e Cina). Agli Stati Uniti appartengono anche alcune regioni geograficamente isolate come le Hawaii e l'Alaska. In totale, agli Stati Uniti appartengono comuni divisi nei 50 Stati e contee.\nRegioni geografiche.\nL'Ufficio del censimento degli Stati Uniti divide il territorio continentale in quattro grandi regioni statistiche che raggruppano diversi Stati: Northeast (a sua volta suddiviso in Nuova Inghilterra e Medio Atlantico), Midwest (suddiviso in centro nord-est e centro nord-ovest), South (suddiviso in Atlantico meridionale, centro sud-est e centro sud-ovest) e West (suddiviso in regione delle Montagne Rocciose e regione del Pacifico).\nGli Stati della costa orientale sono da nord a sud: Maine, New Hampshire, Vermont (che non \u00e8 sulla costa), Massachusetts, Rhode Island (il pi\u00f9 piccolo degli Stati), Connecticut, New York, Pennsylvania (che \u00e8 vicino alla costa e la cui met\u00e0 occidentale \u00e8 spesso considerata parte del Midwest), New Jersey, Delaware, Maryland, Virginia, Carolina del Nord, Carolina del Sud, Georgia e Florida. Gli ultimi cinque (dalla Virginia) vengono anche contati come Stati del sud. Geograficamente questa zona comprende montagne basse e molto antiche, gli Appalachi, con un andamento generalmente da nord-est a sud-ovest, oltre a molti fenomeni locali, compresi i fenomeni glaciali a nord, le faglie tettoniche della valle del fiume Hudson e la zona di origine calcarea (corallina) della Florida. Il corso dei fiumi \u00e8 generalmente da ovest verso est e i fiumi tendono a essere di lunghezza limitata, ma ampi e dal flusso regolare. Le maree sono spesso forti, soprattutto al nord. Gli inverni sono freddi (nel nord) o moderati (al sud) e umidi, le estati ugualmente umide.\nGli Stati del sud comprendono i summenzionati Virginia, Carolina del Nord, Carolina del Sud, Georgia, Florida e anche la Virginia Occidentale (spesso considerata parte del Midwest, dato che era dalla parte del nord nella guerra civile), Kentucky, Tennessee, Alabama, Louisiana, Arkansas, Oklahoma e Texas (spesso considerato fra gli Stati del sud-ovest). Questa zona comprende la parte meridionale e le cime pi\u00f9 elevate degli Appalachi e pi\u00f9 a ovest l'altopiano di Ozark. I fiumi comprendono le foci del Mississippi e del R\u00edo Grande. La pi\u00f9 grande influenza climatica viene dal golfo del Messico e comprende inverni miti, umidit\u00e0 e di tanto in tanto uragani.\nGli Stati del Midwest comprendono: Ohio, Michigan, Indiana, Wisconsin, Illinois, Missouri, Minnesota, Iowa, Dakota del Nord, Dakota del Sud, Nebraska e Kansas. Sono in gran parte stati agricoli e industriali (compresa la \u00abRust Belt\u00bb, la zona industriale \"arrugginita\" negli anni settanta e ottanta del XX secolo dalla concorrenza, soprattutto giapponese), freddi di inverno, caldi di estate e con clima da umido (verso est) a secco (verso ovest). \u00c8 qui che si trova il \"cuore\" (\"heartland\") degli Stati Uniti ed \u00e8 considerato un centro di valori morali (lavoro serio, casa e famiglia, i pionieri sulla prateria e cos\u00ec via) per il resto del Paese.\nGli Stati della zona montana invece comprendono: Montana, Idaho, Wyoming, Nevada, Utah, Colorado, Arizona e Nuovo Messico. Gli ultimi quattro spesso anche considerati gli Stati del sud-ovest. Soprattutto a sud la zona \u00e8 secca, con molti deserti (Deserto di Sonora, Deserto del Mojave, Deserto di Chihuahua) e le Montagne Rocciose. A nord ci sono inverni molto freddi ed estati miti, mentre a sud gli inverni sono miti e le estati calde. Questa \u00e8 la zona meno abitata del paese ed \u00e8 dove si trovano molte delle destinazioni sceniche degli Stati Uniti, per esempio il Grand Canyon (Arizona), Monument Valley (Arizona e Utah) e il parco naturale di Yellowstone (Wyoming). La geografia della costa occidentale (Washington, Oregon e California) comprende montagne elevate (Sierra Nevada), vari vulcani, deserti (Valle della Morte) e zone molto umide (la costa, soprattutto a nord).\nMorfologia.\nGli Stati Uniti si trovano interamente nell'emisfero boreale: i quarantotto Stati continentali sono bagnati dall'oceano Pacifico a ovest, dall'oceano Atlantico a est e a sud-est dal golfo del Messico. I Paesi confinanti sono il Canada a nord e il Messico a sud. L'Alaska \u00e8 lo Stato pi\u00f9 vasto, mentre le isole non mancano nel Pacifico centrale. Dopo la Russia, il Canada e la Cina gli Stati Uniti hanno il quarto posto come Paese pi\u00f9 esteso del mondo, ma la classifica varia a seconda di come vengono conteggiati i due territori contestati dalla Cina con l'India e la superficie stessa degli Stati Uniti: il \"World Factbook\" della CIA segnala , la Commissione statistica delle Nazioni Unite fornisce e l\"Encyclop\u00e6dia Britannica\" . Gli Stati Uniti possiedono anche diversi territori insulari sparsi tra l'oceano Pacifico (ad esempio Guam) e i Caraibi (compreso Porto Rico, che \u00e8 legato agli Stati Uniti in un'associazione chiamata Commonwealth).\nDalla pianura costiera dell'Atlantico spostandosi verso l'interno si incontrano i boschi decidui e le dolci colline del Piedmont. I monti Appalachi dividono la costa orientale dai Grandi Laghi e dalle praterie del Midwest. Il fiume Mississippi-Missouri, il quarto sistema fluviale pi\u00f9 lungo del mondo, attraversa da nord verso sud il centro del Paese. Le piatte e fertili praterie delle Grandi Pianure si estendono a ovest, interrotte da un altopiano nella regione sud-est. Le Montagne Rocciose al margine occidentale delle Grandi Pianure si estendono da nord a sud attraverso tutto il Paese, raggiungendo altitudini superiori ai metri in Colorado. Pi\u00f9 a ovest si incontrano le rocce del Gran Bacino e deserti come il Mojave. Le catene montuose della Sierra Nevada e la Catena delle Cascate si snodano prossimi oramai alla costa del Pacifico. Con i suoi metri sul livello del mare il monte Denali in Alaska \u00e8 la vetta pi\u00f9 elevata del Paese. Vulcani attivi sono comuni e presenti in tutta la regione costiera che va dall'arcipelago Alexander alle isole Aleutine, attraversando la penisola di Alaska, oltre che nell'arcipelago delle Hawaii. Il supervulcano presente nel Parco Nazionale di Yellowstone nelle Montagne Rocciose \u00e8 il pi\u00f9 grande vulcano presente all'interno della parte continentale degli Stati Uniti.\nClima.\nGli Stati Uniti hanno in comune un clima continentale piuttosto accentuato all'interno, ma data l'enorme estensione del territorio si notano differenze considerevoli tra le varie parti, specialmente se ci si sposta da nord a sud con l'andamento meridiano dei rilievi che non oppone ostacoli ai venti freddi del nord che giungono fino nel Texas e a quelli caldi tropicali che giungono dal golfo del Messico oppure se si considerano le due sponde oceaniche. Le influenze nordiche si fanno sentire anche sulla costa atlantica, lungo la quale scende la fredda corrente del Labrador che annulla in gran parte l'influenza mitigatrice marina fino all'altezza del capo Hatteras (New York ha medie di gennaio oscillanti da 0 a e medie di luglio da 21 a ) assieme all'influenza delle correnti occidentali che favoriscono di inverno le irruzioni anche forti di aria fredda di provenienza continentale-canadese (bufera di neve nota come \u00ab\"blizzard\"\u00bb). Cosicch\u00e9 a est il clima varia da umido continentale nel nord fino a subtropicale umido a sud, con clima tropicale nella punta meridionale della Florida e nelle Hawaii.\nProcedendo verso ovest il Midwest ha un clima continentale, le Grandi Pianure a ovest hanno generalmente un clima semi-arido, arido nel Gran Bacino, desertico nel sud-ovest, mediterraneo lungo la costa californiana, temperato umido lungo il golfo del Messico e il sud, oceanico lungo le costiere di Oregon, Washington e Alaska meridionale (la maggior parte dell'Alaska rientra per\u00f2 nel clima subartico o polare), infine gran parte delle regioni montane dell'ovest sono caratterizzate da un clima alpino. Fenomeni meteorologici estremi non sono rari, con le regioni costiere lungo il golfo del Messico soggette al rischio uragani nella stagione autunnale e con le Grandi Pianure soggette a linee temporalesche e tornado laddove si assiste allo scontro tra masse di aria fredda secche provenienti dalle alte latitudini e masse di aria caldo umida di provenienza tropicale, oltre alla gi\u00e0 citata bufera di neve nel nord della costa est e nel Midwest.\nAmbiente.\nL'Earth Overshoot Day (indica a livello illustrativo il giorno nel quale l'umanit\u00e0 consuma interamente le risorse prodotte dal pianeta nell'intero anno) del Paese \u00e8 il 15 marzo.\nFlora e fauna.\nL'ecosistema degli Stati Uniti \u00e8 molto vario: circa specie di piante vascolari sono presenti negli Stati Uniti contigui e nell'Alaska, oltre a specie di piante fiorite situate nelle isole Hawaii, alcune delle quali presenti anche nel continente.\nGli Stati Uniti sono anche la patria di oltre pi\u00f9 di 400 specie di mammiferi, 700 specie di uccelli, 500 specie di rettili e anfibi e specie di insetti. Sono presenti sessanta parchi nazionali e centinaia di altri parchi, foreste e zone desertiche protette a livello federale. Nel complesso il governo gestisce il 28,8% del territorio, buona parte del quale \u00e8 protetta.\nInquinamento.\nL'inquinamento negli Stati Uniti \u00e8 sottoposto a controllo da parte di uffici federali come l'Agenzia per la protezione dell'ambiente (Environmental Protection Agency, EPA).\nGran parte dei rifiuti prodotti dagli Stati Uniti vengono spediti all'estero. Nel 2018, l'81% delle esportazioni statunitensi di rifiuti \u00e8 stato spedito in Asia.\nNel 2015 gli Stati Uniti hanno prodotto 262,4 milioni di tonnellate di rifiuti, il 4,5% in pi\u00f9 rispetto al 2010 e il 60% in pi\u00f9 rispetto al 1985 secondo i dati ufficiali.\nMentre la Cina decide nel 2018 di cessare l'importazione di rifiuti in plastica per non essere pi\u00f9 la \"pattumiera del mondo\", l'industria del riciclaggio negli Stati Uniti \u00e8 perturbata. Il prezzo del trattamento dei rifiuti sta aumentando considerevolmente e molte citt\u00e0 preferiscono incenerire i loro rifiuti, incidendo sulla qualit\u00e0 dell'aria o sulle discariche a cielo aperto, una delle principali fonti di emissioni di metano.\nInquinamento atmosferico.\nNel 2012 il governo degli Stati Uniti intendeva regolare le emissioni di CO2 dalle centrali elettriche con il piano Greenhouse Gas New Standard Performance. L'EPA ha segnalato come inquinanti pi\u00f9 di 450 aziende statunitensi.\nInquinamento del suolo.\nL'inquinamento del suolo \u00e8 causato principalmente dai rifiuti solidi urbani. Nell'ambito del programma Vital Signs (segni vitali) il Worldwatch Institute di Washington ha segnalato che gli Stati Uniti producono tonnellate al giorno di rifiuti solidi urbani non totalmente riciclabili che causano un inquinamento delle acque, portando nella catena alimentare metalli pesanti come il cadmio, lo stronzio, il nichel e il cromo.\nSociet\u00e0.\nDemografia.\nSebbene gli abitanti siano molto numerosi la densit\u00e0 di popolazione \u00e8 di circa 34 ab./km, il che significa che la maggior parte delle terre \u00e8 scarsamente abitata. I principali nuclei urbani si concentrano sulla East Coast (la costa atlantica), sorgono grandi metropoli come New York, Boston, Filadelfia, Washington, Atlanta, e Miami; vicino al golfo del Messico come Houston e Dallas, nella parte continentale sulle rive dei Grandi Laghi, dove sorgono Chicago, Detroit, Buffalo, Milwaukee e Cleveland; oppure sulla West Coast, con San Diego, Los Angeles, San Francisco, Portland, Seattle e San Jose. Gli Stati Uniti sono uno dei Paesi con la maggior diversit\u00e0 etnica e la sua multietnicit\u00e0 \u00e8 il prodotto di un'immigrazione su larga scala dai pi\u00f9 svariati Paesi dei diversi continenti.\nNel 2020 l'Ufficio del censimento degli Stati Uniti ha riportato quasi 331,5 milioni di persone, con un aumento del 7,4% rispetto all'anno 2010, che era di 308,7 milioni di persone. La percentuale di crescita \u00e8 circa in media con le percentuali dei decenni precedenti a partire dal 1900. La popolazione \u00e8 generalmente in crescita, grazie specialmente a una forte immigrazione, proveniente in buona parte dall'America Latina e dall'Asia orientale. La presenza di immigrati o di loro discendenti diretti \u00e8 molto rilevante nella parte sud occidentale del Paese. Pi\u00f9 di 37 milioni di cittadini sono nati all'estero e circa 15 milioni di questi sono stati naturalizzati cittadini statunitensi. Il 6% della popolazione \u00e8 di origine italiana, costituita dai discendenti degli immigrati arrivati sulle coste degli Stati Uniti perlopi\u00f9 dalla seconda met\u00e0 del XIX secolo fino alla seconda guerra mondiale e provenienti in maggioranza dal Mezzogiorno, dal Veneto e dal Friuli-Venezia Giulia. Sono circa 18 milioni gli italoamericani (cifra che tuttavia non considerava tutti coloro che posseggono solo parziale origine italiana e non deducibile dal cognome), ma solo un milione di essi parla o comprende l'italiano. L'azione positiva (\"Affirmative Action\"), una politica a favore dei gruppi minoritari, ha permesso negli ultimi decenni agli appartenenti alle minoranze etniche un pi\u00f9 facile accesso alle universit\u00e0, a molti posti di lavoro che precedentemente erano loro preclusi e a incarichi di grande responsabilit\u00e0 nel mondo politico e nell'alta finanza. Questo per\u00f2 da qualcuno \u00e8 visto come una sorta di razzismo al contrario nei confronti di una parte di popolazione.\nImmigrazione.\nL'immigrazione negli Stati Uniti fu sempre molto intensa nel corso della storia, specialmente dall'Europa, tanto che la parte meridionale fu interessata dall'immigrazione dalla Spagna, tranne la zona della Louisiana che al tempo si estendeva fino al Canada. I primi immigrati nelle tredici colonie provenivano dal Regno Unito, ma in seguito fu molto forte l'immigrazione dalla Germania dove il numero degli abitanti era quasi pari a quello degli immigrati britannici, mentre nella zona dello Stato di New York erano presenti immigrati dai Paesi Bassi. L'immigrazione dalla Francia fu frequente dopo la cessione della Louisiana agli Stati Uniti da parte di Napoleone Bonaparte. Nell'Ottocento fu enorme l'immigrazione dall'Irlanda e altrettanto forte quella dall'Italia, specie a cavallo tra l'Ottocento e il Novecento. L'immigrazione prosegu\u00ec nel Novecento con l'arrivo di immigrati dai Paesi scandinavi e durante la seconda guerra mondiale di ebrei (circa 6 milioni) specialmente dalla Russia, dalla Polonia e dall'Ungheria.\nEtnie e minoranze straniere.\nCon pi\u00f9 di 325 milioni di abitanti gli Stati Uniti d'America sono il terzo Paese al mondo per popolazione dopo Cina e India. La zona pi\u00f9 popolata del Paese \u00e8 quella nordorientale di antica urbanizzazione, ma si sono espanse anche le zone urbane della costa pacifica, specie in California.\nSecondo le stime ufficiali del 2006 l'80,1% della popolazione si definisce bianca (compreso il 14,8% di ispanici o latinoamericani di origine europea o prevalentemente europea, ovvero i bianchi ispanici), il 12,8% nera, il 4,4% asiatica e l'1% amerindia.\nGli statunitensi di origine europea (ma anche araba e turca) non ispanica, ovvero i bianchi non ispanici (\"non-hispanic whites\"), costituivano all'incirca il 61% della popolazione nel 2012, considerevolmente calati e in continuo calo, sia in percentuale sia in numero assoluto rispetto all'89% del 1960.\nSecondo il vecchio censimento ufficiale del 2000 i residenti di ascendenza tedesca erano il 12,2%, quelli di origine del Regno Unito il 20,6% (di cui l'11,9% di irlandesi e l'8,7% di inglesi). I residenti di ascendenza italiana rappresentavano il 5,6% della popolazione totale. Il gruppo comunemente identificato come White Anglo-Saxon Protestant (WASP, in italiano Bianco, Anglosassone, Protestante) detiene ancora le leve del potere politico ed economico e anche se calato \u00e8 ancora maggioranza del Paese.\nNel censimento del 2010 \u00e8 stato rilevato che il 23% dei bambini sotto i quindici anni ha genitori bianchi (i bianchi di origine europea, ma anche arabi e turchi, sono definiti come bianchi non ispanici nel censimento ufficiale, o anche bianchi di origine non latino-americana), che entro il 2042 sarebbero una minoranza se proseguono le tendenze migratorie e la bassa natalit\u00e0 tra i bianchi. Questa proiezione su un futuro scenario demografico in cui i bianchi (da sempre ai vertici dei poteri e della gestione dello Stato) potrebbero essere in netta minoranza ha cominciato a scatenare forti dibattiti circa l'identit\u00e0 degli Stati Uniti nel futuro prossimo e sull'immigrazione in entrambi gli schieramenti politici. Per quanto riguarda le origini della popolazione statunitense (stima del 2018) si calcola che essa abbia le seguenti discendenze (anche se solo lontane o parziali). 197 181 177 sono bianchi non ispanici cos\u00ec suddivisi:\nCirca 42 milioni sono gli afroamericani, compresi i neri ispanici.\nCirca 20 milioni di persone sono di origine asiatica, soprattutto:\nSecondo una stima del 2018 risultavano circa 60 milioni di cittadini statunitensi di origine ispanica (di qualsiasi etnia), in particolare:\nNel censimento governativo del 2009 gli statunitensi ispanici erano circa 48,5 milioni, con un incremento di quasi 3 milioni di unit\u00e0 in due anni.\nI nativi americani (compresi i sanguemisti) sono circa 5 milioni.\nSecondo una stima, negli Stati Uniti vive una delle comunit\u00e0 di rom pi\u00f9 grandi al mondo, contando circa 1 milione di individui.\nL'immigrazione ispanica \u00e8 la pi\u00f9 numerosa, tanto che alcuni Stati come California, Arizona e Texas sono gi\u00e0 a maggioranza ispanica (definiti come \u00abminoranza-maggioranza\u00bb nel censimento ufficiale). Va comunque fatto notare che tutti questi Stati del sud-est facevano parte in passato del primo Impero messicano e prima ancora del Vicereame della Nuova Spagna, oltre ai numerosi ispanici che vi risiedevano gi\u00e0 storicamente, ben prima dell'annessione agli Stati Uniti dei territori e dell'immigrazione di massa. Alcuni di essi vengono definiti \"Hispanos\" e sono discendenti degli originali colonizzatori spagnoli quali i tejanos, i callifornios, i neomessicani e i floridianos di cui 10 milioni di americani hanno tali origini. \u00c8 stato inoltre calcolato che negli Stati Uniti vivano approssimativamente 12 milioni di clandestini (\"unauthorized immigrants\"), principalmente messicani, salvadoregni, guatemaltechi e filippini.\nReligione.\nGli Stati Uniti sono contraddistinti da un tanto forte quanto variegato spirito religioso che si spiega facendo riferimento alla storia e alla costituzione materiale del Paese. Di fatto si osserva che nascono continuamente numerose confessioni religiose. I valori religiosi sono una parte assai importante della vita degli statunitensi, come dimostrano le elezioni vinte dal candidato repubblicano George W. Bush, puntando sui valori familiari della societ\u00e0.\nIl cristianesimo \u00e8 presente in tutte le sue grandi derivazioni: in maggioranza protestanti (51,3%), seguiti dai cattolici (23,9%), mormoni (1,4%) e cristiani ortodossi (1%).\nLe confessioni protestanti di maggiori tradizioni sono quelle della tradizione calvinista-riformata (presbiteriana, congregazionalista, nonch\u00e9 i battisti) e gli episcopali, questi ultimi ramo statunitense dell'anglicanesimo, cui tradizionalmente fanno riferimento le classi alte: \u00e8 la confessione della famiglia Bush. Le confessioni protestanti pi\u00f9 diffuse sono nell'ordine la battista (17,2%), la metodista (7,2%), fede abbracciata dal presidente George W. Bush dopo il matrimonio, la luterana (4,9%), la presbiteriana (2,8%) e la episcopale (1,8%), oltre a una miriade di Chiese evangeliche, pentecostali e minori. La singola Chiesa pi\u00f9 diffusa \u00e8 quella cattolica, presente fin dall'epoca coloniale, soprattutto nel Maryland: uno dei primi governatori dello Stato era Charles Carroll (che nel 1776 fu tra i firmatari della Dichiarazione di indipendenza) era fratello del primo vescovo cattolico degli Stati Uniti. I cattolici statunitensi (in prevalenza bianchi ed europei) hanno tuttavia visto rafforzare la loro presenza grazie all'immigrazione ispanica degli ultimi trent'anni. Vi sono anche presenze ebraiche (1,7%), islamiche (0,6%), buddisti (0,5%), induisti (0,4%), sikh, caodaisti, shintoisti e bahai.\nNegli ultimi decenni si \u00e8 sviluppato il fenomeno delle TV e delle Web Church, guidate dai cosiddetti \"telepredicatori\" della Christian Coalition, tra i quali vanno ricordati William M. Branham, Billy Graham, Pat Robertson e Jerry Falwell, animatori della destra cristiana, fondamentale per le vittorie elettorali di Ronald Reagan nel 1980 e 1984, nonch\u00e9 per quelle di George W. Bush nel 2000 e nel 2004 e va ricordato anche il controverso telepredicatore Benny Hinn. Parallelamente sono nate e cresciute le cosiddette \u00ab\"megachurch\"\u00bb, grandissime Chiese evangeliche non-denominazionali come la Lakewood Church di Joel Osteen a Houston (Texas), che \u00e8 la pi\u00f9 grande chiesa degli Stati Uniti con pi\u00f9 di 45\u00a0000 fedeli, seguita dalla Crystal Cathedral di Los Angeles che dispone di 2\u00a0736 posti a sedere (\u00e8 situata nei pressi di Disneyland, commissionata nel 1980 dal telepredicatore Robert Schuller).\nSpesso la religione \u00e8 dietro a molte questioni e controversie politiche riguardanti il razzismo (il movimento per la desegregazione dei neri era guidato da Martin Luther King, un pastore protestante), il pacifismo (la stessa guerra in Iraq ha diviso il panorama religioso tra favorevoli e contrari), la pena di morte (sostenuta dalle Chiese protestanti di stampo evangelicale e fermamente contestata dai cattolici), la bioetica, l'omosessualit\u00e0, l'insegnamento della teoria dell'evoluzione delle specie e il Neodarwinismo.\nFenomeno minoritario anche se in forte crescita \u00e8 il neopaganesimo, le cui numerose religioni sono tutte presenti negli Stati Uniti. I neopagani statunitensi sono in maggioranza wiccani, ma sono presenti anche ampie comunit\u00e0 di eteni, celtisti e dodecateici. In netta minoranza sono i neopagani romani. Le religioni neopagane hanno trovato negli Stati Uniti terreno fertile per l'istituzione di innumerevoli organizzazioni chiamate chiese nella maggior parte dei casi, come previsto dalla politica religiosa.\nLingue.\nAnche se gli Stati Uniti d'America non hanno mai adottato una lingua ufficiale, l'inglese \u00e8 di fatto la lingua nazionale. Secondo un dato del 2003 circa 215 milioni, ossia il 82% della popolazione in et\u00e0 scolare, ha come lingua madre l'inglese. Oltre all'inglese le lingue pi\u00f9 diffuse secondo il censimento del 2000 sono: lo spagnolo, utilizzato regolarmente da 28 milioni di abitanti; il cinese (2 milioni); il francese (1,6 milioni, comprendendo il creolo-francese 1,9 milioni); il tedesco (1,4 milioni); il tagalog (1,2 milioni); il vietnamita (1,1 milioni); l'italiano (1 milione). Le lingue autoctone e inuit sono parlate da meno dello 0,5% della popolazione. Tra queste la pi\u00f9 parlata \u00e8 il navajo, con circa 180\u00a0000 persone che lo parlano oltre all'inglese.\nL'inglese \u00e8 adottato in tutti gli atti pubblici formali, ma non \u00e8 ufficiale a livello federale. \u00c8 ufficiale in trentadue dei cinquanta Stati dell'Unione. Oltre all'inglese alcuni Stati hanno come lingua ufficiale un altro idioma: nelle Hawaii l'hawaiiano, in Alaska venti lingue native americane e al Dakota del Sud il sioux. Con uno stato speciale ma non ufficiale \u00e8 il francese in Louisiana e nel Maine e lo spagnolo nel Nuovo Messico. Il 18 maggio 2006 il Senato ha approvato una risoluzione proposta dal repubblicano James Inhofe, con cui si stabilisce che l'inglese \u00e8 la lingua \u00abcomune e unificatrice degli Stati Uniti\u00bb. Per entrare in vigore deve per\u00f2 essere votata anche dalla Camera dei Rappresentanti e approvata dal presidente in carica, che ha il diritto di veto.\nUniversit\u00e0.\nLa pi\u00f9 antica istituzione universitaria degli Stati Uniti d'America risale all'8 settembre 1636 con la fondazione dell'Universit\u00e0 di Harvard, che prende il nome da un suo benefattore inglese, il pastore protestante John Harvard. Oggi questa universit\u00e0 privata \u00e8 una delle pi\u00f9 prestigiose a livello internazionale.\nOrdinamento dello Stato.\nIl sistema politico degli Stati Uniti comprende il sistema federale che unisce gli Stati e il sistema di ciascuno Stato. Nonostante la possibilit\u00e0 teorica di ampia indipendenza gli Stati tendono ad assomigliarsi nei sistemi di governo e generalmente sono basati sul sistema federale con un capo dello Stato (il presidente degli Stati Uniti o il governatore di ciascun Stato), un'assemblea legislativa (di solito bicamerale con un Senato e una Camera dei Rappresentanti \u2013 \"House\" o \"House of Representatives\") e un sistema di giudici e tribunali, federali e statali, ciascuno con una propria giurisdizione. Il rapporto fra il governo federale e gli Stati \u00e8 regolato dalla Costituzione, interpretata dalla Corte suprema. Per Costituzione il governo federale ha il solo potere di regolare il commercio fra gli Stati, di proteggere i diritti dei cittadini e di difendere il Paese. Di fatto e con l'avallo della Corte suprema col tempo ha acquisito grandi poteri, che esercita attraverso organismi federali i quali, ad esempio, regolamentano la circolazione delle droghe o la cattura dei criminali, ma anche l'educazione e i diritti dei disabili.\nOgni Stato elegge al congresso due senatori e un numero di rappresentanti proporzionale alla popolazione (almeno uno), un sistema che offre un maggiore peso agli Stati pi\u00f9 piccoli. Il sistema politico statunitense \u00e8 bipolare e assegna il potere a chi ha ricevuto pi\u00f9 voti tra i due partiti maggiori, il Partito Democratico (di centro e di tendenze progressiste) e il Partito Repubblicano (di destra e di tendenze conservatrici).\nL'elezione del presidente avviene ogni quattro anni, il primo marted\u00ec dopo il primo luned\u00ec di novembre. L'elezione del presidente avviene in modo indiretto, in quanto i cittadini eleggono i grandi elettori che a loro volta si riuniscono ed eleggono il presidente. Ogni Stato possiede un numero di grandi elettori pari al numero di deputati e di senatori che lo Stato esprime. Con rare eccezioni in ciascuno Stato i grandi elettori vengono assegnati alla lista che prende il maggior numero di voti (\u00ab\"the winner takes all\"\u00bb). Il meccanismo elettorale spinge i candidati a concentrare i propri sforzi per ottenere i voti di pochi decisivi Stati nei quali il risultato \u00e8 incerto, trascurando invece gli Stati nei quali con ragionevole certezza il risultato finale \u00e8 scontato. La scelta del candidato alla presidenza avviene attraverso elezioni primarie che avvengono nel corso di diverse settimane, secondo un calendario che rispecchia la tradizione e vede nell'Iowa e nel New Hampshire i primi Stati interessati da questo tipo di voto.\nSe il presidente si rifiuta di firmare una legge (ponendo il suo diritto di \"veto\"), maggioranze di due terzi sia nella Camera sia nel Senato possono approvare una legge senza la firma del presidente, superandone il \"veto\". Talvolta le leggi passate dal Senato e dalla Camera sono diverse e in tal caso un comitato formato da senatori e rappresentanti (\u00ab\"conference committee\"\u00bb) si riunisce per cercare un compromesso accettabile per entrambe le camere: compromesso che spesso esprime pi\u00f9 le preferenze del comitato che delle due camere. Ciononostante molto spesso le leggi vengono approvate comunque. In tali battaglie politiche spesso il conflitto non \u00e8 a viso aperto: infatti spesso il presidente firma una legge approvata dai due terzi di ciascuna delle due camere (\u00ab\"a veto-proof majority\"\u00bb) pur dichiarandosi contrario.\nPer quanto riguarda la Costituzione pu\u00f2 essere emendata mediante due procedure:\nVari emendamenti si sono succeduti nella storia statunitense. Sono famose le modifiche dopo la guerra civile intese a proibire la schiavit\u00f9.\nClamoroso fu il XVIII emendamento, che proib\u00ec il consumo dell'alcol: esso fu successivamente abrogato dal XXI, emendamento che \u00e8 stato l'unico a essere approvato mediante convenzioni statali e l'unico ad abrogare un precedente emendamento (lo stesso XVIII).\nCostituzione.\nLa Costituzione degli Stati Uniti d'America, la pi\u00f9 antica ancora in vigore, fu completata nel 1787 e ratificata nel 1789.\nSuddivisioni amministrative.\nStati federati.\nIn origine la Dichiarazione di indipendenza fu firmata da tredici dei cinquanta Stati che avrebbero poi costituito i moderni Stati Uniti insieme al distretto federale di Columbia (la data fra parentesi nell'elenco sottostante indica l'epoca della loro entrata nella federazione):\nUn distretto separato sotto la diretta autorit\u00e0 del Congresso \u00e8 il , ossia Washington, che \u00e8 anche la capitale della federazione.\nInoltre ci sono anche alcuni territori esterni che dipendono dagli Stati Uniti:\nContee.\nIl secondo livello amministrativo \u00e8 generalmente quello delle contee. I cinquanta Stati sono suddivisi in 3\u00a0141 contee o entit\u00e0 amministrative assimilabili a esse. Il rapporto tra Stati, contee e livelli amministrativi inferiori \u00e8 regolato in modo autonomo nei diversi Stati dalla Costituzione di ognuno di essi.\nCitt\u00e0 principali.\nPur con importanti differenze nei diversi Stati il terzo livello amministrativo \u00e8 solitamente quello delle citt\u00e0 (\"city\" e \"borough\"). Una citt\u00e0 occupa in genere una parte del territorio di una contea, ma vi possono essere \"citt\u00e0 indipendenti\" il cui territorio non \u00e8 compreso in alcuna contea o le \u00ab\"consolidated city-county\"\u00bb, cio\u00e8 citt\u00e0 il cui territorio si sovrappone completamente a quello della contea di appartenenza. Un caso unico \u00e8 invece quello della citt\u00e0 di New York, il cui territorio copre cinque diverse contee (rappresentate dai cinque quartieri detti \u00ab\"borough\"\u00bb). I centri urbani maggiori sono tuttavia ben pi\u00f9 estesi dei loro confini cittadini e vengono identificati da un'area metropolitana. Le aree metropolitane censite dall'Ufficio del censimento degli Stati Uniti sono 363. Esse comunque non costituiscono un'entit\u00e0 amministrativa, ma hanno una funzione esclusivamente statistica. Nel 2008 l'83,6% della popolazione viveva in un'area metropolitana. Dall'anno 2000 la maggiore crescita demografica si \u00e8 registrata soprattutto nelle citt\u00e0 del sud (la cosiddetta \u00abSun Belt\u00bb), in particolare nelle aree metropolitane di Dallas, Houston, Phoenix, Miami e Atlanta, oltre alla California Meridionale.\nIstituzioni, enti e associazioni.\nForze di polizia.\nNegli Stati Uniti vi sono forze di polizia in ambito federale, statale, di contea e di citt\u00e0. Le agenzie federali con competenza in tutto il territorio nazionale sono:\nOgni Stato ha poi una polizia, mentre nelle contee la giurisdizione \u00e8 dello sceriffo. Nelle citt\u00e0 vi sono i dipartimenti di polizia e i pi\u00f9 conosciuti sono: Los Angeles Police Department, Chicago Police Department, New York City Police Department e Miami-Dade Police Department.\nForze armate.\nCon la caduta dell'Unione Sovietica nel 1990-1991 gli Stati Uniti sono rimasti l'unica superpotenza globale, nonostante i notevoli tagli di fondi destinati al settore della difesa. Nel corso degli anni (in particolar modo dopo la fine della seconda guerra mondiale), grazie alla ricerca di una sempre maggiore efficienza e superiorit\u00e0 tecnologica (piuttosto che numerica) nei confronti dei potenziali nemici, le forze armate statunitensi hanno raggiunto una capacit\u00e0 operativa molto elevata. I corpi militari sono cos\u00ec suddivisi:\nIl presidente detiene il titolo di comandante in capo della forze armate e nomina i suoi capi, il Segretario della Difesa e i comandi congiunti del personale. Il Dipartimento della difesa gestisce le forze armate, compresi esercito, marina, Corpo dei marines, e l'Air Force. La guardia costiera \u00e8 gestita dal Dipartimento di sicurezza della patria in tempo di pace e dal Dipartimento della marina in tempo di guerra. Nel 2011 i militari erano 1,43 milioni di personale in servizio attivo, insieme a diverse centinaia di migliaia di riserva, oltre alla guardia nazionale, per un totale di 2,3 milioni di soldati. Il Dipartimento della difesa impiega inoltre circa 700\u00a0000 civili.\nIl servizio militare \u00e8 volontario, anche se la coscrizione pu\u00f2 verificarsi in tempo di guerra. Le forze statunitensi possono essere impiegate rapidamente grazie alla grande flotta di aerei da trasporto e aerei cisterna di rifornimento dell'Air Force, oltre alle undici portaerei attive nelle flotte dislocate nell'oceano Atlantico e Pacifico. Al di fuori degli Stati Uniti i militari statunitensi sono schierati su 770 basi e strutture presenti in ogni continente tranne l'Antartide. La spesa totale in campo militare nel 2006 ammontava a pi\u00f9 di 528 miliardi di dollari, cio\u00e8 quasi il 46% della spesa militare globale. La spesa pro capite \u00e8 di 1\u00a0756 miliardi di dollari, circa dieci volte la media mondiale. Nel 2010 la spesa militare statunitense \u00e8 stata pari al 4,60% del PIL.\nBandiera.\nLa Bandiera degli Stati Uniti d'America, in inglese conosciuta come \"Stars and Stripes\" (\"Stelle e Strisce\") , \u00e8 composta da sei strisce bianche e sette rosse, che rappresentano le tredici colonie inglesi che si ribellarono e con la Rivoluzione Americana diedero vita agli Stati Uniti e un riquadro di 50 stelle bianche su sfondo blu, che rappresentano gli Stati che formano gli USA (48 contingui pi\u00f9 l'Alaska e le Hawaii).\nPolitica.\nPolitica estera.\nGli Stati Uniti esercitano a livello globale una grande influenza economica, politica e militare. Sono membro permanente delle Nazioni Unite e del Consiglio di sicurezza delle Nazioni Unite, e la citt\u00e0 di New York ospita la sede dell'ONU. Quasi tutti i Paesi hanno ambasciate a Washington e numerosi consolati sono presenti in tutto il Paese. Allo stesso modo quasi tutte le nazioni ospitano missioni diplomatiche statunitensi, ma Iran, Corea del Nord, Bhutan, Sudan e Taiwan non hanno formali relazioni diplomatiche con gli Stati Uniti.\nGli uomini del governo degli Stati Uniti percepiscono le minacce poste dai governanti di alcuni di questi Stati come una giustificazione per le proprie iniziative militari e di politica estera, come nel caso dei programmi per il missile anti-balistico, iniziative fondate sul timore che questi Stati non sarebbero (nell'infausta ipotesi di aggressione) dissuasi dalla cosiddetta distruzione mutua assicurata. Di conseguenza si giustifica l'adozione nei confronti di questi Stati di misure di difesa preventiva, regolamentata dalla Strategia di difesa nazionale (National Defense Strategy).\nGli Stati Uniti godono di un rapporto speciale con il Regno Unito e mantengono forti legami con Australia, Nuova Zelanda, Giappone, Israele, e tutti i membri della NATO. Lavorano inoltre a stretto contatto con i vicini continentali tramite l'Organizzazione degli Stati americani e accordi di libero scambio come il NAFTA con Canada e Messico. Nel 2005 gli Stati Uniti hanno speso 27 miliardi di dollari in aiuti pubblici allo sviluppo, il maggior Paese contributore del mondo. Tuttavia relativamente al reddito interno lordo gli Stati Uniti contribuiscono con il 0,22%, classificandosi al ventesimo posto tra i ventidue principali Stati donatori.\nEnti non governativi come fondazioni private, imprese e istituzioni religiose donano 96 miliardi di dollari e il totale complessivo sale cos\u00ec a 123 miliardi di $, il settimo in percentuale del reddito interno lordo. Sotto il profilo politico ed economico gli Stati Uniti sono stati tacciati di imperialismo culturale verso i paesi latino-americani e secondo alcuni verso l'intero mondo occidentale a partire dall'Ottocento (vedi imperialismo statunitense).\nGli Stati Uniti non aderiscono al Protocollo di Kyoto.\nGli Stati Uniti d'America sono (ottobre 2017) tra i firmatari che non hanno ratificato il trattato istitutivo dello Statuto di Roma della Corte penale internazionale.\nPolitica economica.\nLa politica economica degli Stati Uniti \u00e8 caratterizzata da un alternarsi di ricette liberiste, neo-liberiste e progressiste, in relazione al presidente in carica e alla contingenza geo-politica.\nEconomia.\nGli Stati Uniti hanno un sistema economico capitalista di tipo misto con un grande contributo delle imprese private nelle decisioni microeconomiche, regolate per\u00f2 dalle scelte del governo. Caratterizzata da alta produttivit\u00e0, alimentata da abbondanti risorse naturali e da una sviluppata rete di infrastrutture e che secondo il Fondo monetario internazionale, l'economia degli Stati Uniti genera un PIL annuale di 16\u00a0245 miliardi di dollari, che costituisce il 22% del prodotto interno lordo mondiale ai prezzi di mercato e quasi il 20% del prodotto mondiale lordo a parit\u00e0 di potere d'acquisto (PPA). \u00c8 la pi\u00f9 grande economia statuale del pianeta in termini di PIL (nominale) con circa lo stesso PIL combinato di tutti i Paesi dell'Unione europea a PPA generato nel 2012. Il PIL pro capite \u00e8 il decimo in termini nominali e il sesto in termini di PPA. Gli Stati Uniti sono il pi\u00f9 grande importatore di merci e il terzo maggiore esportatore, anche se le esportazioni pro capite sono relativamente basse. Canada, Cina, Messico, Giappone e Germania sono i principali partner commerciali. Le principali merci di esportazione sono macchinari elettrici, mentre i veicoli costituiscono la principale voce delle importazioni.\nIl settore privato costituisce la maggior parte dell'economia, mentre le attivit\u00e0 governative partecipano al 12,4% del PIL. L'economia \u00e8 prevalentemente postindustriale, con il settore dei servizi che contribuisce al 67,8% del PIL. Il principale settore in termini di giro di affari \u00e8 quello del commercio all'ingrosso e al dettaglio, ma in termini di reddito netto \u00e8 quello della finanza e assicurazioni. Gli Stati Uniti hanno avuto un collasso economico a partire dal 2008 e con loro anche gran parte delle nazioni del pianeta. Al settembre 2012 il debito estero ammontava a 16\u00a0000 miliardi di dollari, il pi\u00f9 alto del mondo, ma nel 2013 gli Stati Uniti hanno registrato un'ottima ripresa economica: infatti dal dicembre 2013 si \u00e8 registrato il minore tasso di disoccupazione al mondo e la creazione di nuovi posti di lavoro grazie all'apertura di nuove aziende o fabbriche per i disoccupati oltre che un notevole aumento del PIL e un forte aumento del turismo. Gli Stati Uniti sono la prima superpotenza economica mondiale e industriale con produzioni nell'industria chimica, nell'industria nucleare, nell'industria elettrica e nell'industria informatica, oltre che in tutta l'industria tecnologica e nel settore della ricerca, tanto da detenere il primato nel settore e in tutti i vari tipi di manifatturiera.\nIl New York Stock Exchange \u00e8 la pi\u00f9 grande borsa valori del mondo.\nRisorse.\nPetrolio.\nGli Stati Uniti sono il terzo pi\u00f9 grande produttore di petrolio del mondo, cos\u00ec come il pi\u00f9 grande importatore di questa materia prima.\nAcqua e altri minerali.\n\u00c8 al primo posto nella produzione di energia elettrica e nucleare, nell'estrazione di gas naturale, zolfo, fosfati e sale.\nAgricoltura.\nSebbene l'agricoltura rappresenti meno dell'1% del PIL, gli Stati Uniti sono i maggiori produttori mondiali di mais e soia.\nIndustria.\nNel 2005 la forza lavoro retribuita era pari a 155 milioni di persone, di cui l'80% a tempo pieno. Secondo stime del 2009 la maggioranza della forza lavoro, ossia il 77% del totale, era impiegata nel settore dei servizi.\nGrazie alla ricchezza di risorse minerarie gli Stati Uniti sono un Paese autosufficiente per quanto riguarda la maggior parte delle materie prime. I principali centri dell'industria meccanica sono Chicago e Detroit. In California oltre all'industria cinematografica di Hollywood si trova un'alta concentrazione di aziende specializzate nel comparto delle nuove tecnologie e dell'informatica.\nServizi.\nInsieme alla Cina e al Sudafrica gli Stati Uniti sono le sole nazioni industrializzate a non avere una copertura sanitaria universale; questo \u00e8 causa di un forte dibattito negli Stati Uniti sulla possibilit\u00e0 di ampliare a tutti le cure sanitarie.\nIl 25 marzo 2010 il presidente Barack Obama ha firmato la legge della riforma sanitaria: l'aumento del numero di persone tutelate dal sistema sanitario (32 milioni in pi\u00f9), la diminuzione della spesa governativa per la sanit\u00e0 (pari al 4% del pil nel 2007, il doppio della media delle nazioni facenti parte dell'OCSE). Inoltre si stima come la met\u00e0 delle bancarotte individuali siano cagionate da spese mediche improvvise e non coperte da tutela assicurativa: tale fenomeno dovrebbe pertanto subire un decremento.\nCon circa 15,5 milioni di persone il settore dell'assistenza sanitaria e assistenza sociale rappresentava il principale settore di occupazione. Circa il 12% dei lavoratori \u00e8 sindacalizzato, contro il 30% dell'Europa occidentale. La Banca Mondiale classifica gli Stati Uniti al primo posto per facilit\u00e0 nell'assunzione dei lavoratori. Tra il 1973 e il 2003 le ore lavorative medie per un lavoratore statunitense sono cresciute di 199 ore, pertanto gli Stati Uniti mantengono la pi\u00f9 alta produttivit\u00e0 del lavoro del mondo, anche se non in termini di produttivit\u00e0 per ora lavorata come fino ai primi anni novanta: i lavoratori di Norvegia, Francia, Belgio e Lussemburgo si trovano meglio piazzati in questo indicatore. Rispetto all'Europa negli Stati Uniti le tasse su propriet\u00e0 e reddito delle societ\u00e0 sono in genere pi\u00f9 elevate, mentre il lavoro sconta in genere aliquote fiscali pi\u00f9 basse.\nReddito e sviluppo umano.\nSecondo il Censimento degli Stati Uniti il reddito medio lordo delle famiglie statunitensi nel 2007 \u00e8 stato di 50\u00a0233 dollari, con medie che variano dai 68\u00a0080 dollari nel Maryland ai 36\u00a0338 dollari del Mississippi. A parit\u00e0 di potere di acquisto la media \u00e8 simile ai quella delle maggiori nazioni sviluppate. Dopo essere scesi bruscamente durante la met\u00e0 del XX secolo i tassi di povert\u00e0 si sono stabilizzati dai primi anni settanta, ma sono decisamente aumentati dalla fine degli anni novanta e la povert\u00e0 affligge oltre il 30% della popolazione. Lo Stato sociale \u00e8 ormai tra i pi\u00f9 austeri nel mondo sviluppato, ma mentre esso tutela e riduce la fascia debole tra la popolazione anziana, in proporzione poco \u00e8 fatto per la fascia pi\u00f9 giovane. Uno studio 2007 dell'UNICEF sul benessere dei bambini tra le ventuno nazioni pi\u00f9 industrializzate ha posto gli Stati Uniti tra gli ultimi posti.\nNonostante i forti aumenti di produttivit\u00e0, la bassa disoccupazione e la bassa inflazione, gli incrementi di reddito a partire dagli anni ottanta hanno avuto una crescita lenta rispetto ai precedenti decenni, oltre a essere stati meno ampiamente condivisi, e accompagnati da una maggiore insicurezza economica.\nTra il 1947 e il 1979 il reddito medio \u00e8 aumentato di oltre l'80% nell'insieme di tutte le classi di reddito, con i redditi pi\u00f9 bassi cresciuti a un ritmo pi\u00f9 elevato rispetto a quelli elevati. Il reddito familiare medio \u00e8 aumentato dal 1980 in gran parte a causa di un doppio reddito all'interno delle famiglie, della riduzione del divario tra i sessi e per il maggior numero di ore lavorate, ma la crescita \u00e8 stata pi\u00f9 lenta e maggiormente concentrata nei redditi pi\u00f9 elevati. Di conseguenza i redditi di gran lunga pi\u00f9 elevati, che corrispondono all'1% dei redditi, hanno generato il 21,8% del reddito totale prodotto nel Paese nel 2005, cifra che \u00e8 pi\u00f9 che raddoppiata dal 1980, rendendo gli Stati Uniti uno dei Paesi con la maggiore disparit\u00e0 di reddito tra nazioni sviluppate. La ricchezza come reddito \u00e8 estremamente concentrata: il 10% della popolazione \u00e8 la fascia pi\u00f9 ricca e possiede il 69,8% della ricchezza del Paese, la seconda quota pi\u00f9 elevata tra le nazioni sviluppate. L'1% posto al vertice possiede il 33,4% del patrimonio netto.\nSecondo le statistiche del 2012 il 24% degli statunitensi \u00e8 ricco (ha cio\u00e8 un reddito superiore ai 200\u00a0000 dollari annui), il 61% appartiene al ceto medio (ha un reddito che oscilla tra i 199\u00a0999 e i 28\u00a0000 dollari) e il 15% \u00e8 povero (cio\u00e8 guadagna in un anno meno di 28\u00a0000 dollari). La povert\u00e0 colpisce soprattutto una parte degli afroamericani e gli immigrati arrivati da poco (messicano-statunitensi, albanesi, slavi arrivati dopo il crollo del muro di Berlino e arabi). Nel corso degli anni il governo ha dato vita a numerose iniziative e strutture nel campo della solidariet\u00e0 sociale, la pi\u00f9 importante delle quali \u00e8 la Corporation for National and Community Service (CNCS), un'agenzia governativa nella quale a cominciare dal 1993 sono confluite attraverso un complesso processo di progressivo accorpamento numerose e diverse iniziative umanitarie e assistenziali interne, tra cui la AmeriCorps VISTA.\nTurismo.\nUn settore florido \u00e8 quello del turismo, sia interno sia internazionale, nelle varie zone ad alto interesse naturalistico (molti eretti a monumenti nazionali) e nelle grandi citt\u00e0 simbolo. Tra le aree naturali simbolo oltre ai tanti parchi naturali si ricordano:\nLe citt\u00e0 pi\u00f9 visitate sono:\nCultura.\nSebbene la classe dirigente abbia in maggioranza origini inglesi (i primi coloni giunsero sulla costa est degli Stati Uniti a seguito della repressione dei puritani dopo la restaurazione stuartiana), la maggior parte degli statunitensi ha origini tedesche. La composizione etnica della federazione varia molto a seconda della regione, ma la cultura statunitense nasce dalla fusione di numerose culture: europei, neri africani, ispanofoni e nativi americani.\nImportanti da segnalare sono le grosse differenze culturali e filosofiche fra le diverse regioni statunitensi. Spesso visti dall'estero come un'entit\u00e0 unica e \"unita\", la realt\u00e0 degli Stati Uniti \u00e8 tutt'altro: sulle coste prevalgono gli statunitensi \"progressisti\", mentre nel grande centro (con l'eccezione delle grandi citt\u00e0 come Chicago e Denver) rimane una visione pi\u00f9 tradizionale, legata maggiormente alla religione, che fanno parte della cosiddetta \u00abBible Belt\u00bb (cintura della Bibbia), forse la regione meno accessibile alla mentalit\u00e0 filosofica prevalente in Europa.\nSi usa l'acronimo WASP (White Anglo-Saxon Protestant) per indicare un tipo di statunitense: bianco, anglosassone e protestante. Nonostante ci\u00f2 la percentuale di statunitensi cattolici \u00e8 massiccia, composta in gran parte dai discendenti irlandesi, tedeschi, italiani e polacchi nel contesto europeo e di latinoamericani (principalmente dal Messico al primo posto seguito dalla Colombia e dalla Repubblica Dominicana).\nAl momento della rivoluzione statunitense (1775) oltre al rifiuto alle tasse imposte dal regime la nuova federazione si pone il problema di avere una propria cultura distinta da quella dell'Inghilterra, che fino ad allora aveva governato quei territori. Questo problema \u00e8 affrontato da Ralph Waldo Emerson in uno dei saggi cruciali della letteratura statunitense, \"Lo studioso statunitense\", che O. W. Holmes defin\u00ec \u00abla Dichiarazione di Indipendenza intellettuale statunitense\u00bb. Lo stesso problema \u00e8 affrontato in tutta l'opera di Emerson, tanto che Harold Bloom lo defin\u00ec \u00abla figura centrale nella cultura statunitense\u00bb.\nNel corso dei decenni gli apporti di altre culture si sono fatti sentire, a seconda dei flussi migratori che si sono succeduti: hanno contribuito l'Irlanda, l'Italia, l'Europa orientale (soprattutto a seguito della forte immigrazione ebraica dalla Russia, Polonia, Ucraina e Bielorussia) e in minor proporzione (ma non di minore importanza) la Grecia.\nNel frattempo si \u00e8 sviluppata in territorio statunitense tra mille contraddizioni e lacerazioni una cultura afro-americana, legata alla peculiare e travagliata storia degli statunitensi discendenti degli schiavi. Una delle realizzazioni pi\u00f9 rappresentative di questa cultura \u00e8 il jazz, il pi\u00f9 grande e innovativo contributo statunitense nel campo musicale. In modo ancora pi\u00f9 faticoso e drammatico \u00e8 cominciata a uscire dall'isolamento la cultura dei nativi americani, ridotti allo 0,8% della popolazione e confinati nelle riserve dove per\u00f2 hanno la possibilit\u00e0 di professare la loro religione e continuare a vivere secondo le proprie tradizioni.\nL'immigrazione dal Messico soprattutto e secondariamente dagli altri Paesi latinoamericani ispanofoni, quella dall'est asiatico e dall'India hanno contribuito a far s\u00ec che la cultura statunitense abbia assunto (non senza resistenze e incomprensioni) anche caratteri non-europei. La pi\u00f9 recente ondata immigratoria \u00e8 quella dai Paesi latinoamericani e islamici, che ancora non si pu\u00f2 dire abbia segnato la cultura statunitense nel suo complesso (per quanto l'islam si sia diffuso gi\u00e0 a partire dagli anni 1930 tra gli afro-americani), ma bisogna per\u00f2 considerare che nonostante l'origine il 55% degli immigrati dai Paesi arabi \u00e8 di fede cristiana.\nPer quanto riguarda la cultura degli Stati Uniti ci\u00f2 che subito salta all'occhio \u00e8 lo smodato utilizzo dell'intrattenimento, ossia la spettacolarizzazione degli eventi. Tutto o quasi negli Stati Uniti \u00e8 reso pubblico sotto forma di spettacolo e anche le elezioni sono estremamente spettacolarizzate, con fastosi raduni e convegni. Un'importante componente della cultura statunitense si sta ponendo in questione tra i progressisti nel film e il sogno americano dove l'idea che con il duro lavoro, il coraggio e l'autodeterminazione una persona possa guadagnarsi una vita migliore.\nScienza e tecnologia.\nGli Stati Uniti sono sede di importanti centri di ricerca quali: Fermilab, Brookhaven National Laboratory, Bell Laboratories, SLAC, Oak Ridge National Laboratory, Institute for Advanced Study e Los Alamos National Laboratory sede operativa del famoso progetto Manhattan. Altri centri di ricerca importanti sono la NASA, il NOAA, il NCAR e NCEP. Scienziati e Matematici importanti (molti anche naturalizzati statunitensi) furono: Benjamin Franklin, Thomas Jefferson, Thomas Morgan, Thomas Alva Edison, Joseph Henry, Elisha Gray, Alexander Graham Bell, Nikola Tesla, Albert Einstein, Kurt G\u00f6del, Enrico Fermi, Robert Oppenheimer, John Von Neumann, Richard Feynman, Carl David Anderson, Virginia Apgar (ideatrice, nel 1952, dell'indice di Apgar, sul controllo delle funzioni vitali primarie dei neonati), Ernest Lawrence, Karl Schwarzschild, James Van Allen, Katherine Johnson, Wernher von Braun, Norbert Wiener, MurrayGell-Mann, Claude Shannon, John Bardeen, John Nash, Milton Friedman, William Shockley, Robert Millikan, Clinton Davisson, Arthur Compton, Percy Bridgman, Willis Lamb, Irving Langmuir, Charles Townes, Robert Goddard, Owen Chamberlain, Walter Brattain, Theodore Maiman, Harold Urey, Luis \u00c1lvarez, Leon Cooper, George Heilmeier, Norman Ramsey, Clifford Shull, Emilio Segr\u00e8, Jack Kilby, Edwin McMillan, William Fowler, John Schrieffer, John Wheeler, Stanley Cohen, Kenneth Wilson e Russell Ohl.\nE ancora l'importante impegno all'ambientalismo con Rachel Carson, autrice del libro Primavera silenziosa (1962), che diede un importante contributo alla nascita del moderno movimento ecologista. Dal manifesto ambientalista del libro della Carson nacque la Giornata della Terra, che si celebra il 22 aprile.\nIl primo uomo sulla Luna.\nIl 20 luglio 1969 l'astronauta statunitense Neil Armstrong, durante la missione spaziale Apollo 11, fu il primo uomo a mettere piede sulla Luna: assieme a lui l'astronauta, anch'egli statunitense, Buzz Aldrin: la missione prendeva origine dal Programma Apollo e fu uno degli avvenimenti pi\u00f9 significativi del XX secolo.\nFilosofia.\nLa filosofia negli Stati Uniti \u00e8 sempre stata al centro dell'attenzione proprio per il pensiero completamente statunitense del \"sogno americano\" o del discorso di Martin Luther King Jr. \"I have a dream\".\nMolto importante \u00e8, inoltre, il movimento filosofico del pragmatismo, il cui padre ispiratore fu Ralph Waldo Emerson (1803-1882).\nTra i filosofi statunitensi vissuti tra il XIX e il XX secolo spicca Charles Sanders Peirce, fondatore del pragmatismo assieme a William James di origine irlandese, e tra i padri della semiotica moderna e John Dewey, importante pedagogista e esponente del cosiddetto pragmatismo classico.\nLetteratura.\nI primi scrittori popolari a livello internazionale negli Stati Uniti sono stati Washington Irving con il racconto \"La leggenda di Sleepy Hollow\" (1819) e James Fenimore Cooper con \"L'ultimo dei Mohicani\" (1826) nel XIX secolo. Hanno dipinto un paesaggio letterario statunitense pieno di umorismo e avventura. A questi autori sono seguiti Nathaniel Hawthorne, Edgar Allan Poe, Herman Melville, celebre autore di Moby Dick (1851), opera appartenente alla cosiddetta American Renaissance, Ralph Waldo Emerson, Henry Wadsworth Longfellow e Henry David Thoreau, che hanno stabilito una voce letteraria distintiva statunitense nella met\u00e0 del XIX secolo. E ancora \u00e8 da ricordare Louisa May Alcott, nota autrice di Piccole donne (1868).\nMark Twain, Henry James e il poeta Walt Whitman erano figure importanti nella seconda met\u00e0 del secolo, mentre Emily Dickinson, praticamente sconosciuta durante la sua vita, sarebbe stata riconosciuta come un altro poeta essenziale degli Stati Uniti. Undici cittadini statunitensi hanno vinto il premio Nobel per la letteratura, tra cui John Steinbeck, William Faulkner, Eugene O'Neill, Pearl S. Buck, T. S. Eliot e Sinclair Lewis. E ancora J. D. Salinger, autore de Il giovane Holden (1951). Il premio Nobel del 1954 Ernest Hemingway \u00e8 invece spesso indicato come uno degli scrittori pi\u00f9 influenti del ventesimo secolo.\nOpere che hanno catturato gli aspetti fondamentali dell'esperienza nazionale e il carattere statunitense sono \"Moby Dick\" (1851) di Melville, \"Le avventure di Huckleberry Finn\" (1885) di Twain e \"Il grande Gatsby\" (1925) di Francis Scott Fitzgerald, ognuno dei quali reputato grande romanzo statunitense. Generi letterari popolari come il romanzo poliziesco sono stati sviluppati negli Stati Uniti. Altri romanzi, come \"Sulla strada\" (\"On the road\") di Jack Kerouac, hanno ispirato intere generazioni.\nNoti romanzi della letteratura statunitense moderna con successo internazionale sono la saga vampiresca di \"Twilight\" (di Stephenie Meyer) e la trilogia di \"Hunger Games\" (di Suzanne Collins), da cui in entrambi i casi sono stati tratti dei lungometraggi.\nE ancora da ricordare la poesia confessionale, cui importanti esponenti furono Sylvia Plath e Anne Sexton.\nTra le scrittrici afroamericane di fantascienza ricordiamo Octavia E. Butler (1947-2006), una delle poche autrici afroamericane a essersi affermata in questo campo.\nCinema.\nGli Stati Uniti sono la patria del cinema moderno con i suoi studi di Hollywood, avendo influenzato profondamente la produzione cinematografica di molti altri Stati occidentali, nonch\u00e9 la visione a livello mondiale delle sue produzioni. Tra i cineasti pi\u00f9 famosi si ricordano Walt Disney, Alfred Hitchcock e Stanley Kubrick. Appartiene alla cultura cinematografica statunitense e mondiale il premio Oscar con la sua cerimonia di premiazione.\nI fumetti e le serie animate.\nIl 18 novembre 1928 fa il suo debutto cinematografico il celebre personaggio immaginario dei fumetti e dei cartoni animati di Topolino, ideato da Walt Disney e Ub Iwerks. Successivamente, nel 1929, fa la sua prima apparizione il personaggio di Braccio di Ferro, creato da E. C. Segar; nel 1938 \u00e8 la volta de La famiglia Addams, dapprima a serie di vignette, i cui personaggi sono stati creati dal disegnatore Charles Addams, e il 30 maggio 1939 fa la sua prima apparizione la storia a fumetti di Batman ideato dai fumettisti statunitensi Bob Kane e Bill Finger. Inventore e fumettista fu anche Jim Henson, ideatore dei Muppet (1955). Il 30 settembre 1960 fa invece la sua prima apparizione in TV la nota serie a cartoni animati de Gli antenati (o Flintstones), creata da William Hanna e Joseph Barbera. Tra il XX e il XXI secolo si afferm\u00f2 la cosiddetta sitcom animata: tra i pi\u00f9 illustri rappresentanti di questo soggetto ricordiamo, tra gli altri, Matt Groening, autore della fortunata serie de I Simpson (1987), Futurama (1999) e Disincanto (2018). Nell'ambito dell'animazione ricordiamo Art Clokey, pioniere della claymation.\nMusica.\nAssieme al Regno Unito gli Stati Uniti sono la patria di numerosi generi musicali come jazz, rock, pop, folk, country, dance, gospel, soul e altri ancora. Numerosi sono gli artisti e i gruppi di fama internazionale che hanno segnato le scene e i palcoscenici musicali di tutto il mondo.\nDanza.\nPer quanto concerne la danza, nel XX secolo si sono affermate importanti personalit\u00e0 che hanno contributo allo sviluppo della danza stessa: tra le varie personalit\u00e0 possiamo ricordiamo in particolare Martha Graham, \"madre\" della danza moderna e la pi\u00f9 grande danzatrice statunitense del XX secolo. Altra importante ballerina vissuta tra il XX e il XXI secolo fu Maria Tallchief, inserita nella National Women's Hall of Fame.\nArte.\nNel XX secolo si distinse la figura di Jackson Pollock, importante esponente dell'espressionismo astratto (o Action painting).\nEsponente illustre della pop art fu l'artista Andy Warhol.\nNel XX secolo, per la scultura, si distinse, tra gli altri, Alexander Calder, noto, in particolare, per delle opere di arte cinetica chiamate \"mobile\". Nel campo dell'architettura figura, tra gli altri, Frank Lloyd Wright, uno dei maggiori esponenti del Movimento Moderno del XX secolo. Sono inoltre da ricordare i coniugi Christo e Jeanne-Claude, importanti esponenti della Land art. Noto illustratore e pittore del XX secolo \u00e8 stato anche Norman Rockwell.\nPatrimoni dell'umanit\u00e0.\nAl 2021, Sono 23 i siti statunitensi iscritti nella Lista dei patrimoni dell'umanit\u00e0 dell' UNESCO.\nArcheologia.\nIn campo archeologico ricordiamo la scoperta della citt\u00e0 inca di Machu Picchu, avvenuta il 24 luglio 1911 per opera dell'archeologo statunitense Hiram Bingham.\nEsplorazioni.\nNel XVIII secolo da ricordare l'impresa di Robert Gray: primo statunitense a circumnavigare il mondo.\nMedia.\nTra le emittenti televisive statunitensi ricordiamo la ABC, fondata il 12 ottobre 1943.\nGastronomia.\nLa cucina statunitense \u00e8 differente e varia a seconda delle varie zone, come per esempio nel nord-est, nord ovest, ecc.\nSport.\nLo sport \u00e8 molto importante nella cultura statunitense, tanto che le universit\u00e0 statunitensi affiancano spesso alla funzione educativa primaria l'organizzazione di squadre sportive formate da studenti con borse di studio per attrarre i giovani atleti pi\u00f9 promettenti e con la concessione di lauree per meriti sportivi. I tornei universitari per tutte le discipline sono organizzati dalla National Collegiate Athletic Association (NCAA).\nTra gli sport professionistici con il maggior numero di spettatori vi sono:\nFra gli sport individuali molto praticati negli Stati Uniti sono l'atletica leggera, il nuoto, il tennis, lo sci alpino e il poker sportivo.\nCalcio.\nIl calcio (noto negli Stati Uniti come \"soccer\") \u00e8 lo sport pi\u00f9 praticato dalle ragazze (la rappresentativa statunitense ha vinto quattro degli otto campionati mondiali femminili e quattro delle sei Olimpiadi), ma non conta molti spettatori. Ciononostante l'organizzazione da parte degli Stati Uniti del Mondiale 1994 ha suscitato un discreto interesse per lo sport e per il campionato locale della MLS (Major League Soccer), fondato nel 1993, la cui prima edizione si \u00e8 svolta nel 1996, proprio come un impulso alla diffusione del calcio statunitense dopo i Mondiali nel 1994.\nLa Nazionale di calcio degli Stati Uniti d'America ha ottenuto buoni risultati in ambito internazionale e occupa il 13\u00ba posto in graduatoria nella Classifica mondiale della FIFA, ha vinto sei volte la CONCACAF Gold Cup e la medaglia di bronzo nel Campionato mondiale di calcio 1930, i capocannonieri della Nazionale statunitense, con 57 reti, sono Landon Donovan e Clint Dempsey.\nPallacanestro.\nPer il Basket la Nazionale di pallacanestro degli Stati Uniti d'America \u00e8 una delle pi\u00f9 prestigiose a livello internazionale avendo conseguito cinque titoli mondiali e quindici titoli olimpici.\nPallavolo.\nIl 9 febbraio 1895 William Morgan, istruttore di educazione fisica statunitense, inventa la pallavolo. La nazionale di pallavolo maschile degli Stati Uniti d'America ha ottenuto il titolo di campione nella Coppa del Mondo del 1985 e del 2015.\nTennis.\nAnche nel tennis gli Stati Uniti hanno importanti personalit\u00e0: ricordiamo, tra gli altri, Andre Agassi, vincitore di ben 60 titoli ATP e 8 tornei dello Slam, e Pete Sampras, vincitore di 14 titoli del Grande Slam.\nPugilato.\nPer il pugilato da ricordare Muhammad Ali, tra i migliori pesi massimi di tutti i tempi.\nBaseball.\nLo statunitense Alexander Cartwright \u00e8 considerato l'inventore del moderno sport del baseball. La nazionale di baseball degli Stati Uniti d'America ha ottenuto importanti risultati tra cui un primo posto ai Giochi olimpici del 2000.\nCiclismo.\nPer il ciclismo da ricordare, Greg LeMond, Andrew Hampsten, John Tomac, Lance Armstrong e Floyd Landis.\nGolf.\nGli Stati Uniti hanno avuto forse i due pi\u00f9 grandi golfisti della storia: Jack Nicklaus e Tiger Woods, tra l'altro il primo sportivo a raggiungere il miliardo di dollari di patrimonio. Inoltre il golfista Xander Schauffele e la golfista Nelly Korda hanno vinto la medaglia d'oro alle Olimpiadi di , il primo nel torneo maschile e la seconda nel torneo femminile, nella seconda edizione dalla riammissione dello sport alle olimpiadi.\nRugby.\nIl rugby \u00e8 uno degli sport meno seguiti del paese. Per incrementare la popolarit\u00e0, nel 2018 la federazione cre\u00f2 la Major League Rugby, ad oggi la prima e pi\u00f9 grande competizione professionistica per club del paese.\nLa nazionale di rugby degli Stati Uniti, sebbene stabile nella top 20 mondiale, non ottiene frequentemente buoni risultati. D'altro canto la controparte femminile pu\u00f2 vantare un titolo mondiale nella stagione inaugurale della competizione.\nGiochi olimpici.\nOtto edizioni dei Giochi olimpici si sono svolte negli Stati Uniti: quattro olimpiadi estive (, , e ) e quattro invernali (, , e ).\nGli Stati Uniti sono anche al primo posto nel medagliere complessivo dei Giochi olimpici. Fu uno statunitense il primo campione olimpico della storia dei Giochi moderni: James Connolly, che vinse l'oro nel salto triplo alle Olimpiadi di Atene del 1896. Statunitense \u00e8 anche l'atleta pi\u00f9 medagliato della storia delle Olimpiadi moderne: si tratta del nuotatore Michael Phelps, vincitore di 23 ori, 3 argenti e 2 bronzi."}
{"id": "1563741", "revid": "1346043", "url": "https://it.wikipedia.org/wiki?curid=1563741", "title": "Earth Cape Misaki", "text": " \u00e8 un manga \"sh\u014dnen\" scritto e disegnato da Y\u016bji Iwahara, pubblicato in Giappone da Kadokawa Shoten sulla rivista \"Sh\u014dnen Ace\" dal 2000 al 2002. I capitoli della serie sono stati raccolti in tre volumi \"tank\u014dbon\". Flashbook ha edito una versione italiana del fumetto dal 17 novembre 2012 al 23 marzo 2013.\nTrama.\nLa storia segue la giovane Makishima Misaki ed il suo ritorno nella casa del nonno dopo la sua morte. \u00c8 accompagnata da suo padre, Kyoichi, vedovo. Una volta l\u00ec, la ragazza scopre che in quanto unica parente di sangue del nonno, \u00e8 divenuta l'unica proprietaria legittima della casa del nonno. A causa di ci\u00f2 deve abbandonare la sua scuola ed i suoi amici. Comunque, riesce a farsene di nuovi, anche uno oltre la sua immaginazione!\nMentre cerca di risolvere il mistero che circonda il suo nuovo amico Neo, Misaki deve anche riuscire a proteggere il ragazzo dalle persone che vogliono fargli del male. In pi\u00f9, Misaki deve anche difendere suo padre dal corteggiamento di una sua amica d'infanzia, Aoi."}
{"id": "1563746", "revid": "767487", "url": "https://it.wikipedia.org/wiki?curid=1563746", "title": "Shortbus - Dove tutto \u00e8 permesso", "text": "Shortbus - Dove tutto \u00e8 permesso (\"Shortbus\") \u00e8 un film del 2006 scritto e diretto da John Cameron Mitchell.\nTrama.\nNew York dopo l'11 settembre. Sofia \u00e8 una sessuologa totalmente inappagata sessualmente, che finge costantemente di essere soddisfatta durante i rapporti sessuali con suo marito Rob. James e Jamie sono una coppia gay in crisi, uno dei quali aspira al suicidio. Severin \u00e8 una ragazza sola e complessata, che si prostituisce nel ruolo di femmina dominatrice al servizio di improbabili clienti masochisti, in incontri che si svolgono in un appartamento di fronte a \"Ground Zero\". I personaggi convergono incontrandosi allo Shortbus, locale fuori dalle convenzioni, dove si mescolano sesso, arte e politica, ideato alla fine degli anni Sessanta e gestito dalla drag queen Justin Bond.\nColonna sonora.\nLa colonna sonora del film \u00e8 stata realizzata da Scott Matthew, che compare in alcune scene del film sul palco dello Shortbus.\nDistribuzione.\nIl film \u00e8 stato presentato fuori concorso al 59\u00ba Festival di Cannes."}
{"id": "1563748", "revid": "46291", "url": "https://it.wikipedia.org/wiki?curid=1563748", "title": "Kalanchoe fedtschenkoi", "text": "Kalanchoe fedtschenkoi \u00e8 una pianta succulenta appartenente alla famiglia delle Crassulaceae, endemica del Madagascar.\nDescrizione.\nNon supera il mezzo metro di altezza.\n\u00c8 spesso dotata di radici aeree e ha foglie tondeggianti dai margini ondulati, di colore verde-grigio. Produce fiori rossi durante la stagione invernale.\nLa sottospecie \"Kalanchoe fedtschenkoi marginata\" \u00e8 di facile reperibilit\u00e0 ed \u00e8 dotata di margini giallo chiaro sulle foglie."}
{"id": "1563749", "revid": "767487", "url": "https://it.wikipedia.org/wiki?curid=1563749", "title": "Zadig", "text": "Zadig o il destino. Storia orientale \u00e8 un racconto filosofico di Voltaire, scritto tra il 1745 e il 1747, e pubblicato incompleto per la prima volta nel 1747 con il titolo di \"Memnon, histoire orientale\". L'anno successivo usc\u00ec l'edizione definitiva, con l'aggiunta di tre capitoli rispetto alla versione precedente, intitolata \"Zadig ou la Destin\u00e9e. Histoire orientale\". Successivamente, il testo venne rielaborato e vennero aggiunti come appendice due capitoli nell'edizione di Kehl del 1784, i quali si situavano narrativamente uno prima dell'arrivo del protagonista in Siria, e l'altro dopo il capitolo XIII.\nVoltaire per il racconto del cap. 3, \"Il cane e il cavallo\", trasse spunto dal libro \"Peregrinaggio di tre giovani figliuoli del re di Serendippo\" di Cristoforo Armeno, probabilmente nella traduzione francese di Simon Gueulette, pubblicata nel 1712.\nZadig, ambientato nel medioevo, nell'anno 837 dell'egira, \u00e8 una delle opere pi\u00f9 apprezzate di Voltaire, in cui l'autore mostra tutto il suo stile vivo e brillante, ironizzando contro i pregiudizi del tempo. La vivacit\u00e0 della narrazione, disseminata di peripezie, sottolinea come, per quanto l'esistenza sia piena di cambiamenti, resti comunque legata al suo destino.\nOrigine del nome.\nIl nome del protagonista, Zadig, viene dall'ebraico \"Zaddiq\" (ebr. \u05e6\u05d3\u05d9\u05e7) a sua volta imparentato con l'arabo \"\u1e63\u0101diq\" (ar. \u0635\u0627\u062f\u0642), che significa \"giusto\", \"retto\".\nIl riferimento alle qualit\u00e0 morali del protagonista del racconto di Voltaire \u00e8 evidente.\nTrama.\nZadig \u00e8 un giovane uomo ricco e pieno di qualit\u00e0, che crede di avere tutto ci\u00f2 di cui ha bisogno per essere felice.\nDiventa invece vittima di una serie di disavventure, che lo portano a credere che sia impossibile per l'uomo sfuggire alla sfortuna e alla malasorte, finch\u00e9 incontra un eremita che gli rivela il segreto della felicit\u00e0. \nDifatti, \u00e8 solamente sottostando ai decreti della Provvidenza che Zadig riesce infine ad ottenere ci\u00f2 che pi\u00f9 desidera, e ad essere felice.\nTemi.\nI temi su cui la storia ruota sono riscontrabili in molti testi dell'illuminismo. Infatti questa storia \u00e8 una critica al sistema politico e religioso della societ\u00e0 parigina del '700. Oltre al fanatismo religioso, il problema della monarchia senza giustizia (con la corruzione), \u00e8 aggiunto il tema della ricerca della felicit\u00e0 ostacolata dagli interessi dei politici e dei religiosi dell'epoca. Infine, la scelta dei luoghi orientali \u00e8 stata fatta non solo perch\u00e9 era in voga in quel tempo, ma anche per criticare attraverso l'ironia i personaggi potenti non illuminati europei; per evitare di essere sottomesso a censura e per non essere n\u00e9 esiliato, n\u00e9 carcerato."}
{"id": "1563759", "revid": "110157", "url": "https://it.wikipedia.org/wiki?curid=1563759", "title": "Coppa Italia 2007-2008 (calcio femminile)", "text": "L'edizione 2007-2008 \u00e8 la trentaseiesima della storia della Coppa Italia di calcio femminile. Il trofeo \u00e8 stato vinto dalla Torres, che nella doppia finale ha sconfitto il grazie alla regola dei gol in trasferta, dopo aver ribaltato la sconfitta dell'andata.\nSquadre partecipanti.\nAll'edizione 2007-2008 sono ammesse d'ufficio tutte le squadre componenti l'organico dei campionati nazionali di Serie A, Serie A2 e Serie B.\nFormula del torneo.\nNella prima fase del torneo le 96 squadre ammesse alla Coppa Italia sono suddivise in 19 gironi all'italiana. Il Bardolino Verona, campione in carica, \u00e8 ammesso direttamente agli spareggi per l'ammissione agli ottavi di finale.\nLe vincenti dei gironi della prima fase si qualificano agli ottavi di finale, dove vengono accoppiate in una griglia preformulata. Le fasi a eliminazione diretta vengono disputate con gare di andata e ritorno.\nGli scontri diretti che terminano in parit\u00e0 prevedono la regola dei gol in trasferta, dei tempi supplementari ed eventualmente dei tiri di rigore.\nOttavi di finale.\nL'andata si \u00e8 giocata l'8 e il 9 marzo 2008, tranne le gare Roma - Torres (20 febbraio), Brixen - Bardolino Verona (27 febbraio), Torino - Fiammamonza (19 marzo) e Venezia1984 - Tavagnacco (20 marzo).Il ritorno si \u00e8 giocato il 26 e il 27 aprile 2008, tranne le gare Torres - Roma e Bardolino Verona - Brixen (25 aprile).\nQuarti di finale.\nLe partite di andata si sono giocate il 1\u00ba maggio 2008, mentre le partite di ritorno si sono giocate il 10 e l'11 maggio 2008."}
{"id": "1563761", "revid": "36426", "url": "https://it.wikipedia.org/wiki?curid=1563761", "title": "Baldovino conte di Fiandra", "text": ""}
{"id": "1563764", "revid": "287204", "url": "https://it.wikipedia.org/wiki?curid=1563764", "title": "Baldovino I", "text": ""}
{"id": "1563765", "revid": "143542", "url": "https://it.wikipedia.org/wiki?curid=1563765", "title": "Johan de Witt", "text": "Figura chiave nella politica della Repubblica delle Sette Province Unite, nel periodo che va sotto il nome di Secolo d'oro olandese. Con lo zio Cornelis de Graeff, de Witt ha dominato le istituzioni olandesi del tempo.\nGli anni giovanili.\nJohan de Witt era figlio di Jacob de Witt, un influente membro della famiglia De Witt, patriziato cittadino di Dordrecht, che, nel diciassettesimo secolo, era una delle pi\u00f9 importanti citt\u00e0 della Provincia d'Olanda. Johan e suo fratello maggiore Cornelis de Witt crebbero in un ambiente privilegiato, in particolare per quanto riguarda l'educazione; suo padre contava infatti tra le sue migliori conoscenze molti importanti eruditi e scienziati, come Isaac Beeckman, Jacob Cats, Gerhard Vossius ed Andreas Colvius. Inoltre Jacob de Witt teneva in grande considerazione anche lo stoicismo.\nJohan e Cornelis frequentarono entrambi la Scuola di latino di Dordrecht, che lasci\u00f2 in loro profondamente impressi i valori dell'Antica Roma d'et\u00e0 repubblicana. Johan prov\u00f2 inoltre di essere un allievo di grande talento ed intelligenza e tra le varie cose fu prescelto per recitare il ruolo di Giulio Cesare in un lavoro teatrale della scuola.&lt;br&gt;\nDopo aver terminato gli studi presso la Scuola di latino a Dordrecht, Johan entr\u00f2 all'Universit\u00e0 di Leida dove rivel\u00f2 una straordinaria inclinazione per la matematica ed il diritto. Ricevette la laurea dall'Universit\u00e0 di Angers nel 1645. Esercit\u00f2 l'avvocatura a L'Aia presso lo studio forense di Frans van Schooten.\nLa carriera politica.\nNel 1650 fu nominato capo della delegazione di Dordrecht per gli Stati Generali delle Sette Province; nello stesso anno moriva il Principe d'Orange, mentre sua moglie Maria Enrichetta dava alla luce il figlio Guglielmo, futuro Statolder e Re d'Inghilterra, Scozia e Irlanda. Nel 1653 suo zio, Cornelis de Graeff, lo nomin\u00f2 Pensionario del Consiglio d'Olanda e, allo stesso tempo, l'effettivo capo del governo. Controllando la Contea d'Olanda, la pi\u00f9 potente delle Sette Province, divenne ben presto la pi\u00f9 importante figura politica dell'intera repubblica, posizione che gli fece ottenete la ben pi\u00f9 prestigiosa carica di Gran Pensionario, titolo che conserver\u00e0 fino alla morte.\nJohan de Witt e De Graeff favorirono l'apertura di trattative di pace con l'Inghilterra al termine della Prima guerra anglo-olandese, coronate con la firma del Trattato di Westminster nel 1654. Il documento, tuttavia, conteneva una clausola segreta, l'Atto di Esclusione (\"Act of Seclusion\"), che impediva agli olandesi di nominare l'erede del defunto Guglielmo II d'Orange nuovo Statolder delle Province Unite. Questa clausola venne apposta per il deliberato volere di Cromwell, il quale riteneva che un parente in linea diretta di Carlo I, il Re d'Inghilterra processato e condannato a morte dal Parlamento, sarebbe stato contro gli interessi del Commonwealth. De Witt sembr\u00f2 piegarsi al volere di Cromwell e fece tutto il possibile per impedire che qualsiasi membro della Casa d'Orange salisse al potere, spingendo alcune province ad abolire persino la carica di Statolder. Influenzato dai valori romani d'et\u00e0 repubblicana appresi in giovent\u00f9, egli sostenne una politica improntata alla teoria del repubblicanesimo. \u00c8 noto che egli contribu\u00ec personalmente a \"L'interesse dell'Olanda\", un pamphlet di stampo radicale pubblicato nel 1662 dal suo sostenitore Pieter da la Court.\nNel 1660 le Province Unite sotto la guida di De Witt, reggente De Graeff con il figlio Pieter de Graeff e Gillis Valckenier, decisero di farsi carico dell'educazione di Guglielmo III d'Orange per assicurarsi che egli avrebbe acquisito le necessarie abilit\u00e0 per assolvere le future ed ancora non ben determinate funzioni.\nDe Witt poneva le basi del suo potere sull'appoggio della ricca classe mercantile, tra le cui fila si contavano molti membri della cosiddetta \"Fazione degli Stati\", che si opponeva all'altra potente avversaria, la \"Fazione degli Orange\". Questa divisione della societ\u00e0 olandese rispecchiava anche l'antagonismo tra le due correnti all'interno del Calvinismo, quella pi\u00f9 moderata e quella conservatrice. Nel periodo che segu\u00ec la ratifica del Trattato di Westminster le Province Unite, sotto la guida di de Witt, ebbero un fiorire del commercio e dell'influenza nella politica europea. Il Gran Pensionario dispose la ricostruzione e il potenziamento dell'imponente flotta della repubblica, nominando uno dei suoi collaboratori politici, l'Ammiraglio Jacob van Wassenaer Obdam, comandante supremo della marina da guerra. In seguito De Witt strinse amicizia anche con l'Ammiraglio Michiel de Ruyter, uno dei pi\u00f9 famosi della storia dei Paesi Bassi. \nIl 4 marzo 1665, dopo alcuni incidenti coloniali avvenuti in Africa e nelle Americhe, l'Inghilterra dichiar\u00f2 guerra alle Province Unite dando inizio alla Seconda guerra anglo-olandese. La guerra and\u00f2 avanti tra alterne vicende fino al 1667, quando gli olandesi riportarono la sfolgorante vittoria sul Medway, annientando la flotta inglese posta all'\u00e0ncora nella rada di Chatham. Nel 1667 De Witt, Andries de Graeff, Gaspar Fagel e Gillis Valckenier favor\u00ec l'apertura dell'editto eterno (\"Eeuwig Edict\"), un editto di abrogazione del governatorato della Casa d'Orange-Nassau. Questa devastante sconfitta spinse re Carlo II ad aprire trattative di pace che si chiusero con la firma del Trattato di Breda (1667), un accordo che risult\u00f2 abbastanza favorevole per le Province Unite e che segn\u00f2 il trionfo della politica di de Witt.\nIl \"rampjaar\" e la morte.\nLa politica francofila di de Witt, tuttavia, fin\u00ec per decretare la sua fine. Nel 1672, in quello che passer\u00e0 negli annali della storia olandese come il \"rampjaar\" (l'anno disastroso), e che coincide con la Terza guerra anglo-olandese, Francia ed Inghilterra entrarono in guerra contro la Repubblica delle Sette Province Unite. Le armate del Re Sole invasero i territori olandesi arrivando fino a stringere d'assedio Utrecht. L'inadeguadezza e la scarsa preparazione mostrata dall'esercito olandese nel contrastare l'invasione, nonostante la straordinaria abilit\u00e0 strategica dell'appena ventiduenne Guglielmo d'Orange, nominato Statolder nello stesso anno, spinsero gli Orangisti ad un colpo di Stato, prendendo il potere con la forza e deponendo de Witt dalla sua carica. Salvatosi da un iniziale tentativo di omicidio, fu assassinato a L'Aia da un ben organizzato linciaggio da parte della folla dopo una visita a suo fratello Cornelis, che era stato arrestato e imprigionato qualche settimana prima.\nDopo l'arrivo di Johan de Witt la scorta di guardia alla prigione fu allontanata con un falso messaggio con l'ordine di arrestare alcuni saccheggiatori, che per\u00f2 non vennero mai trovati. Senza alcuna protezione dalla folla sempre pi\u00f9 minacciosa, la sorte dei due fratelli fu segnata. Furono trascinati fuori dalle prigioni e massacrati, i loro corpi vennero sventrati e squartati per poi essere esposti pubblicamente. Inoltre, i loro fegati vennero arrostiti e mangiati.\nGottfried Wilhelm von Leibniz, in seguito a un colloquio con Baruch Spinoza avvenuto quattro anni dopo all'Aia, annot\u00f2 sul suo diario che il filosofo olandese, estimatore dello statista trucidato, gli aveva detto \u00abche il giorno dell'orrenda uccisione dei de Witt voleva uscire di notte per andare a porre una lapide sul luogo del massacro, con sopra scritto \"ultimi barbarorum\" [traducibile come \u00abi peggiori dei barbari\u00bb, riferito agli autori del linciaggio]; ma il suo padrone di casa era poi riuscito a impedirglielo, chiudendo la porta a chiave, per timore che anch'egli fosse fatto a pezzi\u00bb.\nFilmografia.\nL'importante ruolo di Johan de Witt nella politica olandese e il suo atroce omicidio, sono stati rappresentati nel film olandese \"Armada - Sfida al confine del mare\" (2015)."}
