{"id": "1565085", "revid": "120282641", "url": "https://it.wikipedia.org/wiki?curid=1565085", "title": "Silvestro dell'Aquila", "text": "Considerato il pi\u00f9 grande scultore del rinascimento abruzzese, sintetizz\u00f2 nelle sue opere la cultura fiorentina, l'eclettismo romano e la raffinatezza urbinate e portando la produzione artistica aquilana tra le pi\u00f9 prestigiose a livello nazionale. Seguace di Andrea Bregno e Donatello, fu particolarmente attivo nell'arte funeraria d'ispirazione classica; i suoi lavori principali sono i mausolei di San Bernardino e di Maria Pereyra Camponeschi.\nAll'attivit\u00e0 da scultore, Silvestro affianc\u00f2 quella da architetto. Fu attivo sulla facciata della chiesa di Santa Maria del Soccorso e nella prima fase costruttiva della basilica di San Bernardino, oltre che in alcune importanti residenze nobiliari aquilane quali palazzo Carli Benedetti e palazzo Franchi Fiore.\nBiografia.\nMalgrado la notoriet\u00e0 ricevuta, la sua biografia risulta abbastanza scarna con le prime notizie datate al 1471, quando l'artista era gi\u00e0 in et\u00e0 adulta.\nLa data di nascita \u00e8 riconducibile alla met\u00e0 del XV secolo, intorno al 1450. Il luogo di nascita \u2014 convenzionalmente stabilito all'Aquila, come da pseudonimo principale (\"Silvestro dell'Aquila\" o \"Silvestro Aquilano\") \u2014 \u00e8, invece, questione particolarmente dibattuta tra gli storici poich\u00e9 il padre, l'orafo Giacomo di Paolo, era con ogni probabilit\u00e0 sulmonese ed \u00e8 possibile che anche Silvestro fosse originario della valle Peligna, sebbene non esistano documenti al riguardo. Un'ulteriore teoria, contestata dal critico d'arte Mario Chini negli anni Trenta, ipotizz\u00f2 invece la nascita dell'artista ad Arischia (centro posto poco a nord dell'Aquila ed oggi frazione comunale) da cui deriverebbe lo pseudonimo, meno noto, di \"Silvestro Ariscola\". \u00c8 da rimarcare che l'unica opera firmata dell'artista, il mausoleo di Amico Agnifili nel Duomo dell'Aquila, reca la dicitura \u00ab\u00bb.\nNel 1467 il padre fu membro del consiglio cittadino aquilano; pertanto, a quella data, la famiglia era residente all'Aquila, presumibilmente nel locale della Torre all'interno del quarto di San Giorgio dove, nel 1481, Silvestro compr\u00f2 casa e da cui deriverebbe l'appellativo di \"Silvestro di Giacomo della Torre\".\nAttivit\u00e0 artistica.\nFormazione ed influenze.\nTra il 1466 e il 1469 si form\u00f2 viaggiando tra Firenze, Roma e Napoli. In terra toscana, Silvestro fu certamente suggestionato dalle opere del Verrocchio; secondo alcune fonti, non \u00e8 escluso che l'artista, giovanissimo, possa aver lavorato nella bottega del Donatello o addirittura in quella di Sandro Botticelli.\nGli ultimi studi, tuttavia, tendono a evidenziare l'influenza sull'artista della scena artistica romana e in particolare dello scultore lombardo Andrea Bregno, assai attivo in quel periodo nella capitale; si ritiene che Silvestro possa aver collaborato con il Bregno all'arcispedale di Santo Spirito in Saxia (1471-1478), realizzandovi le dodici statue degli apostoli che decorano la corsia Sistina. Per quanto riguarda l'ambito figurativo, un certo influsso dovette averlo il pittore Antoniazzo Romano, tra i collaboratori del Bregno.\nSuccessivamente, intorno al 1480, cominci\u00f2 la collaborazione con il toscano Francesco Trugi, gi\u00e0 attivo all'Aquila, e da cui fu fortemente influenzato.\nGli inizi e l'affermazione.\nLa sua attivit\u00e0 artistica \u00e8 documentata a partire dal 1471, quando l'artista apr\u00ec bottega nella zona della Lauretana insieme al collega Giovanni di Biasuccio, con cui lavor\u00f2 sulla ricostruzione degli edifici danneggiati dal terremoto dell'Aquila del 1461. Nel 1476 realizz\u00f2 un \"San Giacomo\" andato perduto e probabilmente destinato, in origine, al Duomo dell'Aquila.\nNello stesso periodo inizi\u00f2 la sua notevole produzione di arte funeraria realizzando, sempre per la cattedrale aquilana, il mausoleo di Amico Agnifili (1476-1480), di cui oggi rimangono solo alcuni resti; nel contratto compare, in veste di testimone, anche un giovanissimo Saturnino Gatti che negli anni seguenti si form\u00f2 nella bottega di Silvestro. A differenza dei sepolcri in uso in quegli anni, il mausoleo Agnifili venne concepito nella tipologia dell'arcosolio e nello stile dell'eclettismo di matrice romana, con chiari riferimenti al monumento funebre di Carlo Marsuppini di Desiderio da Settignano per la fiorentina basilica di Santa Croce, ma anche al mausoleo di Alessandro Tartegni di Francesco di Simone Ferrucci per la bolognese basilica di San Domenico. Una porzione del mausoleo Agnifili, ossia il bassorilievo contenente la \"Madonna con Bambino benedicente e due serafini\", si trova oggi nella lunetta del portale principale della chiesa dei Santi Marciano e Nicandro.\nAl 1478 \u00e8 datato il pregevole \"San Sebastiano\", scultura lignea policromata destinata alla chiesa di Santa Maria del Soccorso ed oggi conservata nel museo nazionale d'Abruzzo; d'influenza toscana ma con richiami all'arte umbra-urbinate, come evidenziato dal Bologna, la statua riprende le opere di Antonio Rossellino (\"San Sebastiano\") e del Verrocchio (\"David\"), oltre che del gi\u00e0 citato Desiderio da Settignano (\"Maddalena penitente\"). Un secondo \"San Sebastiano\", attribuito all'ultimo periodo d'attivit\u00e0 di Silvestro, \u00e8 presente nella chiesa di Santa Maria ad Nives a Rocca di Mezzo, paese natale del cardinale Agnifili.\nPoco dopo, nel 1480, Silvestro realizz\u00f2 un raffinato gruppo scultoreo (la \"Madonna delle Grazie\") per il monastero di Sant'Angelo delle donne di Teramo, conosciuto oggi come il santuario della Madonna delle Grazie proprio in virt\u00f9 dell'opera dell'artista aquilano.\nI mausolei per la basilica di San Bernardino.\nAl culmine della sua fama \u2014 tra il 1488 e il 1504, anno della sua morte \u2014 Silvestro si dedic\u00f2 alle sue opere principali per la basilica di San Bernardino all'Aquila.\nSu commissione della famiglia Camponeschi, realizz\u00f2 il mausoleo di Maria Pereyra e Beatrice (1488-1490), la pi\u00f9 commovente delle sue opere nonch\u00e9 la pi\u00f9 prestigiosa per la raffinatezza e il dettaglio della scultura. Come nel precedente monumento al vescovo Agnifili, la tipologia utilizzata \u00e8 quella dell'arcosolio con arco a tutto sesto, caratterizzato questa volta da un fondale dipinto di rosso, simile al porfido; al centro \u00e8 l'elegante sarcofago di Maria Pereyra \u2014 raffigurata \"en gisant\", come da tradizione \u2014 sotto al quale compare la piccola scultura della figlia Beatrice, morta prematura a quindici mesi. Il mausoleo \u00e8 collocato nella cappella maggiore della basilica, alla sinistra dell'altare.\nAppena terminato il sepolcro Camponeschi, gli fu commissionato il mausoleo di San Bernardino (1489-1505), considerato il suo capolavoro e la pi\u00f9 importante delle opere rinascimentali in Abruzzo. Il committente fu Jacopo di Notar Nanni \u2014 la cui figura compare nel bassorilievo (\"Madonna con bambino tra San Bernardino e Jacopo di Notar Nanni\") del fronte principale \u2014 ed il compenso pattuito fu di circa ducati. L'opera costituisce il principale monumento dell'intera basilica ed \u00e8 collocata in un'apposita cappella posta alla met\u00e0 della navata destra. Si tratta di una grande arca a base quadrata, in pietra e marmo, a due ordini con massiccia trabeazione a tutto sesto. Per la tipologia del monumento e lo studio dei volumi, ne fanno una delle prime opere caratterizzanti dell'arte rinascimentale dopo il tempietto di San Pietro in Montorio del Bramante (1502); insieme a Silvestro, vi lavorarono gli allievi Salvato di Girolamo Romano e Angelo d'Arischia che portarono a conclusione l'opera un anno dopo la morte dell'artista.\nIl ciclo di sculture mariane e le opere architettoniche.\nNell'ultimo decennio del XV secolo, Silvestro si dedic\u00f2 inoltre ad un corposo gruppo di sculture mariane avente come soggetto la \"Madonna con Bambino in trono\". La prima di queste, denominata \"Madonna della Pace\", \u00e8 ritenuta essere quella del 1489 per la chiesa di Santa Maria della Pace di Ancarano, su modello della cosiddetta \"Madonna di Civitella\" del collega Giovanni di Biasuccio. Dello stesso periodo \u00e8 la \"Madonna adorante\" (originariamente anch'essa \"Madonna con Bambino in trono\") facente oggi parte di una collezione privata fiorentina.\nTra il 1490 e il 1495 \u00e8 datata la \"Madonna con Bambino in trono\" per la cappella dei Notar Nanni nella basilica di San Bernardino, caratterizzata da un insolito spillone con testa a forma di cherubino collocato nella veste della donna; di dubbia attribuzione \u00e8 invece quella per la basilica di Santa Maria di Collemaggio (1494), secondo alcuni opera di Giovanni Francesco Gagliardelli mentre altri la riferiscono a Saturnino Gatti. Infine, al 1495 risale quella per la chiesa di Santa Maria in Platea di Campli, meglio conosciuta come \"Madonna dei Lumi\" o anche \"Madonna di Campli\", erroneamente attribuita a Giovanni di Biasuccio fino alla met\u00e0 del XX secolo; l'opera \u00e8 tra le pochissime del Silvestro ad avere l'iscrizione della data ed ha consentito di individuare cronologicamente l'intero ciclo.\nSilvestro fu anche architetto e, sebbene non vi siano documenti ufficiali al riguardo, gli sono attribuite alcune residenze aquilane. La pi\u00f9 celebre \u00e8 il palazzo Carli Benedetti in Via Accursio, edificato tra il 1494 e l'inizio del XVI secolo per la famiglia Carli, con cui l'artista aveva rapporti consolidati; il palazzo, tra i pi\u00f9 caratteristici delle dimore rinascimentali abruzzesi, \u00e8 caratterizzato da un raffinato cortile i cui elementi architettonici rimandano allo stile di Silvestro. Nello stesso stile \u00e8 il palazzo Franchi Fiore in Via Sassa, la cui attribuzione \u00e8 discussa a causa di alcune incongruenze cronologiche.\nL'artista fu attivo anche nell'architettura religiosa. Al 1496 \u00e8 datata la facciata della Chiesa di Santa Maria del Soccorso, eretta per volere di Jacopo di Notar Nanni e per la quale il Silvestro aveva gi\u00e0 realizzato la statua lignea di \"San Sebastiano\"; pur in assenza di fonti certe, data l'alta qualit\u00e0 del disegno architettonico, l'opera \u00e8 ricondotta a Silvestro sia dal Leosini che dal Chini. In virt\u00f9 del risultato ottenuto con Santa Maria del Soccorso, Silvestro venne poi chiamato a San Bernardino dove \u2014 contemporaneamente alla realizzazione dei due mausolei \u2014 progett\u00f2 il rifacimento della facciata di Giacomo della Marca, completata nel 1468. La facciata silvestriana rimase, tuttavia, incompleta e fu sostituita, nel secolo successivo, dall'attuale fronte disegnato da Cola dell'Amatrice.\nL'artista mor\u00ec nel 1504, probabilmente in seguito all'epidemia di peste che colp\u00ec la citt\u00e0 in quell'anno."}
{"id": "1565088", "revid": "124170452", "url": "https://it.wikipedia.org/wiki?curid=1565088", "title": "Carlo Vanvitelli", "text": "Biografia.\nCarlo Vanvitelli \u00e8 il primogenito di Luigi Vanvitelli, oltre a lui anche i fratelli Pietro Vanvitelli (Roma, 1741 \u2013 ?) e Francesco Vanvitelli (Roma, 1745 \u2013 ?) diverranno architetti. Gaspare Vanvitelli, altro fratello, invece prender\u00e0 la carriera forense. La sua formazione \u00e8 pervenutaci attraverso le epistole tra il Vanvitelli e il fratello Urbano.\nCarlo e Pietro ebbero una formazione parallela, entrambi si esercitarono nel cantiere della Reggia di Caserta e furono attivi nei cantieri dell Acquedotto Carolino insieme a Francesco Collecini e Pietro Bernasconi. Nel 1759 collaboranono col padre ai rilievi del Foro Carolino. L'ultimo lavoro insieme dei due fratelli \u00e8 una collaborazione con il Collecini per il rilievo del Casino di San Nicadro a Barra, questo lavoro fu alquanto impegnativo poich\u00e9 \u00e8 intervenuto anche il Vanvitelli stesso a risolvere alcuni problemi. Luigi prese la decisione di lasciare Carlo a Napoli e Caserta per seguire i lavori paterni, mentre Pietro e Francesco partirono per la Spagna con Francesco Sabatini e Marcello Fonton. In una lettera il Vanvitelli dichiar\u00f2 di avere pi\u00f9 di sessant'anni, sofferente di gotta, si stabil\u00ec ad Ischia per cure termali; Carlo nel frattempo risiedeva a Caserta per dirigere il cantiere sotto stretta supervisione paterna, fino alla sua morte.\nAlla morte del padre avvenuta il 1\u00ba marzo 1773, Carlo acquis\u00ec la direzione del cantiere della Reggia e vi esegu\u00ec anche alcuni lavori di pregevole interesse architettonico, tra questi il giardino all'inglese e le decorazioni degli ambienti. Questo periodo fu anche molto travagliato a causa di cambiamenti culturali diretti verso il neoclassicismo dove Carlo rimase incerto nelle sue soluzioni architettoniche.\nLa sua formazione era avvenuta sotto stretto contatto paterno e fu determinante anche nella produzione matura dell'architetto, ma non produsse soluzioni architettoniche originali, rimanendo fedele al linguaggio classicista espresso da Luigi Vanvitelli nella Reggia di Caserta."}
{"id": "1565090", "revid": "599013", "url": "https://it.wikipedia.org/wiki?curid=1565090", "title": "Aaron Hughes", "text": "Hughes era in grado di giocare difensore centrale, terzino destro o sinistro, cos\u00ec come a centrocampo. Egli di solito \u00e8 stato mandato in campo in posizione centrale sia per il suo club sia per la nazionale, ed \u00e8 stato capitano dell'Irlanda del Nord. Hughes \u00e8 famoso per la sua correttezza in campo, infatti egli detiene il record di aver giocato pi\u00f9 di 400 partite in Premier League senza essere espulso, che \u00e8 il terzo nella storia della lega.\nCarriera.\nClub.\nNewcastle United.\nNato a Cookstown, nella contea di Tyrone, Hughes \u00e8 arrivato nel mondo del calcio grazie al Newcastle United, dove \u00e8 diventato un titolare nel club inglese. Ha fatto il suo debutto in prima squadra al Camp Nou in un match tra Newcastle e Barcellona il 26 novembre 1997. Il suo debutto in campionato \u00e8 avvenuto contro lo Sheffield Wednesday Football Club nel girone di ritorno della stessa stagione. Le sue apparizioni in prima squadra dopo questo erano poche e lontane tra loro, ma si era diventato titolare i prima squadra dalla stagione 1999-2000. Durante il suo tempo a Tyneside, Hughes ha giocato 279 partite per i Magpies in tutte le competizioni e ha segnato sette gol. Ha detenuto il record come pi\u00f9 giovane esordiente dei Magpies nelle competizioni europee fino a quando non \u00e8 stato superato da Andy Carroll nel novembre 2006.\nA Hughes gli viene assegnata la maglia con il numero 18 da Ruud Gullit all'inizio della stagione 1999-2000 al Newcastle. Da allora non ha mai indossato un altro numero a livello di club. Anche a livello internazionale, ha indossato il numero dal 2002.\nAston Villa.\nIl 20 maggio 2005, Hughes \u00e8 stato venduto ad un'altra squadra della Premier League: all'Aston Villa per una cifra di un milione di sterline. Durante la sua permanenza nel club delle West Midlands, ha totalizzato 64 presenze tra tutte le competizioni per il suo club.\nFulham.\nIl 27 giugno 2007, Hughes \u00e8 stato annunciato come un nuovo acquisto da una squadra di Londra che milita nella massima serie della Premier League: passa al Fulham.\nHughes dice: \"Sono felice di entrare a far parte del Fulham e non vedo l'ora di lavorare con Lawrie Sanchez a livello di club. Ho apprezzato il mio tempo all'Aston Villa, ma quando si \u00e8 presentata questa occasione non ho avuto alcuna esitazione a venire a giocare in questa squadra piena di ambizioni, che sono di grande interesse per me ovviamente. Sono felice di aver firmato prima dell'inizio del pre-campionato, che mi offre l'opportunit\u00e0 di stare con i compagni fin dal primo giorno\". Ha preso la fascia da capitano in assenza di Brian McBride e, ultimamente, Danny Murphy. Il 4 dicembre 2009, Hughes ha firmato un nuovo accordo con la societ\u00e0, che vedr\u00e0 il capitano dell'Irlanda del Nord rimanere a Craven Cottage fino all'estate del 2013.\nHa segnato il suo primo gol per il Fulham il 26 dicembre 2010, contro il West Ham United al Craven Cottage.\nQPR e Brighton.\nIl 31 gennaio 2014 firma da svincolato con il QPR, siglando un contratto fino al termine della stagione. Non essendosi trovato un accordo per il rinnovo, viene ingaggiato a parametro zero dal Brighton &amp; Hove Albion, con cui firma un contratto annuale.\nNazionale.\nHughes ha fatto il suo debutto per l'Irlanda del Nord il 25 marzo 1998, contro la Slovacchia. Egli divenne per la prima volta capitano del suo paese il 17 aprile 2002, contro la Spagna a Belfast. Era il capitano regolarmente dal 2003 fino al suo ritiro nel 2011, portando la squadra nelle vittorie pi\u00f9 importanti contro l'Inghilterra, la Spagna e la Svezia. Con Hughes infortunato, il compagno di squadra al Fulham, Chris Baird, gli \u00e8 stato dato l'onore della fascia di capitano dell'Irlanda del Nord per le prime partite dal manager Nigel Worthington. Hughes ha segnato il suo primo e unico gol internazionale, tredici anni e mezzo e 77 partite dopo il suo debutto, contro le Isole Faroe il 10 agosto 2011. Un infortunio ha fatto s\u00ec che non potesse giocare le ultime partite ad Euro 2012 di qualificazione.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 19 maggio 2019.\"\nCronologia presenze e reti in nazionale.\n "}
{"id": "1565092", "revid": "1543377", "url": "https://it.wikipedia.org/wiki?curid=1565092", "title": "Federazione calcistica di Aruba", "text": "La Federazione calcistica di Aruba, ufficialmente \"Arubaanse Voetbal Bond (AVB)\", fondata nel 1932, \u00e8 il massimo organo amministrativo del calcio ad Aruba. Affiliata alla FIFA dal 1988, essa \u00e8 responsabile della gestione del campionato di calcio di Aruba e della nazionale di calcio di Aruba."}
{"id": "1565093", "revid": "197778", "url": "https://it.wikipedia.org/wiki?curid=1565093", "title": "Inno polacco", "text": ""}
{"id": "1565095", "revid": "1372005", "url": "https://it.wikipedia.org/wiki?curid=1565095", "title": "Luigi di Blois", "text": "Origine.\nSecondo il documento n\u00b0 XXV degli \"Archives de la Maison-Dieu de Ch\u00e2teaudun\", Luigi era figlio del conte di Blois, Ch\u00e2teaudun, Chartres e Provins, Tebaldo V di Blois e, come conferma anche la \"Chronica Albrici Monachi Trium Fontium\" di Alice di Francia che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", era la figlia secondogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Sia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Tebaldo V di Blois era il figlio maschio secondogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.&lt;br&gt;Sua madre, Alice era la sorellastra del re di Francia, Filippo Augusto (figli dello stesso padre), ma anche dei re d'Inghilterra, Riccardo Cuor di Leone e Giovanni Senzaterra (figli della stessa madre).\nBiografia.\nLuigi viene citato in due documenti degli \"Archives de la Maison-Dieu de Ch\u00e2teaudun\", inerente a donazioni, assieme al padre o con entrambi i genitori:\nSuo padre, Tebaldo V partecip\u00f2 alla terza crociata, e sua madre, Alice, nel 1190, alla partenza del marito, assunse la reggenza della contea, come conferma il documento n\u00b0 XXXIII datato 1190, degli \"Archives de la Maison-Dieu de Ch\u00e2teaudun\"; molto probabilmente, nella reggenza fu affiancata da Luigi, che nel documento n\u00b0 CXXIV delle \"Chartes Vend\u00f4moises\", viene citato come conte di Blois e di Clermont (\"Louis C. de Blois et de Clermont\"), assieme alla madre, Alice (\"Adelicie comitisse Blessensis matris\") e alla moglie, Caterina (\"Catharina uxore\").\nSecondo lo storico britannico e noto medievalista e bizantinista, Steven Runciman, suo padre, Tebaldo V, mor\u00ec di dissenteria, all'Assedio di San Giovanni d'Acri (1189-1191); anche il cronista e monaco benedettino inglese, Matteo di Parigi, elenca Tebaldo assieme al fratello Stefano, conte di Sancerre (\"Theodbaldus Bloeensis comes, Stephanus frater eius comes\"), nei nobili che morirono durante l'assedio.&lt;br&gt;Alla morte del padre, Luigi gli succedette come conte di Blois, Ch\u00e2teaudun, Chartres e Provins.\nIn quello stesso anno, 1191, mor\u00ec anche il suocero, Raul I, conte di Clermont, molto probabilmente all'Assedio di San Giovanni d'Acri (1189-1191), come conferma il \"Gisleberti Chronicon Hanoniense\", citandolo tra i morti della terza crociata, per cui Luigi, per diritto di matrimonio, eredit\u00f2 il titolo di conte di Clermont.\nSi alle\u00f2 con Riccardo Cuor di Leone contro Filippo II di Francia. Il 7 giugno 1196 firm\u00f2 una carta che aboliva la schiavit\u00f9 nella sua contea.\nIn quegli anni, Luigi viene citato in diversi documenti:\nA seguito dell'appello del papa Innocenzo III del 1198, Luigi, assieme a tutti i partecipanti al torneo, organizzato nel 1199, nel suo castello di \u00c9cry-sur-Aisne, da suo cugino (figlio della zia, Maria di Francia, la sorella di sua madre), Tebaldo III, conte di Champagne, decise di aderire alla IV crociata; tra i partecipanti figuravano: Goffredo di Villehardouin, siniscalco della Champagne, col nipote Goffredo I di Villehardouin, futuro Principe di Acaia ed anche Simone IV di Montfort, signore di Montfort-l'Amaury e quinto conte di Leicester e futuro comandante della crociata albigese, Gualtieri III di Brienne, conte di Brienne e futuro Principe di Taranto, Duca di Puglia, Conte di Lecce e Re titolare di Sicilia e molto probabilmente Giovanni di Brienne, futuro re di Gerusalemme e imperatore latino di Costantinopoli. Pochi mesi dopo, nel febbraio del 1200, aderirono alla crociata anche i cognati di Tebaldo III, Baldovino IX, Conte delle Fiandre e di Hainaut che fu il primo imperatore dell'impero latino di Costantinopoli, assieme a suo fratello Enrico e nel corso di quello stesso anno, Tebaldo III, venne designato ad essere il capo della IV crociata; la scelta fu gradita anche da papa Innocenzo III.&lt;br&gt;Fu presa la decisione di iniziare l'impresa dall'Egitto, anzich\u00e9 dalla Palestina e per questo fu deciso di arrivare in Egitto via mare. Goffredo di Villehardouin firm\u00f2 un contratto col doge di Venezia, Enrico Dandolo, che per 94000 marchi d'argento la flotta veneziana, nel 1202 avrebbe provveduto al trasporto da Venezia all'Egitto di 4500 cavalieri coi rispettivi cavalli, 9000 scudieri e 20000 fanti, il doge inoltre garantiva una scorta di 50 galee in cambio di met\u00e0 delle future conquiste; il contratto fu ratificato dal papa.&lt;br&gt;Quando la delegazione si rec\u00f2 nella Champagne, per riferire a Tibaldo III, lo trovarono gravemente ammalato ed infatti, dopo poco, mor\u00ec nel suo palazzo di Troyes, come conferma anche il \"Recueil des historiens des croisades. Historiens occidentaux.\", e a capo della crociata fu nominato il marchese del Monferrato Bonifacio I.\nNel 1202, Luigi part\u00ec, raggiunse Venezia, dove si imbarc\u00f2 per la Quarta Crociata, che conquist\u00f2 Bisanzio due anni dopo fondando l'Impero latino ed il primo imperatore fu Baldovino I, Conte delle Fiandre e di Hainaut. \nA Luigi fu dato il titolo di duca di Nicea, bench\u00e9 la citt\u00e0 non fosse stata conquistata dai crociati (Nicea fu difesa dai Bizantini e divenne la capitale dell'Impero di Nicea, che contrast\u00f2 l'Impero latino). \nMa nel febbraio 1205 i Greci, che non gradivano che le loro chiese fossero governate da vescovi latini si ribellarono e furono aiutati dallo zar di Bulgaria Kaloyan, la cui proposta di alleanza era stata rifiutata da Baldovino I. La guarnigione fedele a Baldovino fu espulsa da Adrianopoli. Baldovino allora assieme a Enrico Dandolo, Luigi di Blois, e Goffredo di Villehardouin, lo storico e trovatore, marci\u00f2 sulla citt\u00e0 nell'intento di assediarla, ma l'esercito franco, il 14 aprile 1205, fu sconfitto, Baldovino cadde prigioniero dello Zar e Luigi rimase ucciso; gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano la morte di Luigi (\"Ludovicus comes Blesensis\") il 15 aprile (\"XVII Kal Mai\") e che la madre e la moglie fecero una donazione per la sua anima.\nAlla morte di Luigi, nelle varie contee, gli succedette il figlio Tebaldo VI\nMatrimonio e discendenza.\nNel 1184 Luigi aveva sposato Caterina di Clermont, che secondo il documento n\u00b0 CCLX del \"Cartulaire de l'abbaye de Notre-Dame d'Ourscamp de l'ordre de Citeaux\", datato 1178, era figlia del conte di Clermont, Rodolfo I, e della moglie Alice di Breteuil (\u2020 1196), figlia di Valerano III, Signore di Breteuil, discendente del Casato di Breteuil e della prima moglie, Holdeburge signora d'Ailly-sur-Noye e di Tartigny.&lt;br&gt; Da Caterina di Clermont aveva avuto tre figli:"}
{"id": "1565096", "revid": "27108", "url": "https://it.wikipedia.org/wiki?curid=1565096", "title": "Arubaanse Voetbal Bond", "text": ""}
{"id": "1565098", "revid": "228587", "url": "https://it.wikipedia.org/wiki?curid=1565098", "title": "I santoni di Aidone", "text": " \nI santoni, statue gigantesche, rappresentanti i dodici apostoli, sono l'attrazione principale della settimana santa di Aidone, un comune della provincia di Enna situato al centro della Sicilia. \n\"I santun\"'.\nCon questo nome, che in dialetto galloitalico suona i \"santui\", gli aidonesi chiamano le statue gigantesche dei dodici apostoli, alte tre metri circa e cave all'interno. In effetti gli aidonesi da sempre affettuosamenti chiamano i loro dodici apostoli \"i sant\", e, quando vogliono mandare bonariamente qualcuno fuori dai piedi, dicono: \"va vida curr'r' i sant nto cciangh\", \"vai a vedere correre i santi in piazza\".\nVengono fatti sfilare nella processione della domenica delle Palme, nella giunta di Pasqua e a volte anche per . \nSono senz'altro il retaggio della tradizione spagnola, ancora oggi in alcune citt\u00e0 dell'Andalusia sfilano nelle processioni della settimana santa.\nI nostri sono costituiti da un'intelaiatuta di legno che fa da busto, vestito da tunica e mantello dai colori sgargianti; gli acroliti della testa e delle mani sono di cartapesta. \nOltre ai colori degli abiti ogni santone \u00e8 contraddistinto dagli oggetti simbolici che porta in mano: san Pietro ha la tunica rossa, il mantello blu e nella destra porta un mazzo di chiavi, san Filippo ha la tunica gialla e il mantello blu, nella destra porta un libro, e cos\u00ec via. Tutti i santoni nella mano sinistra portano un mazzo di fiori, simboleggianti la primavera e la gioia che contraddistingue appunto la processione delle Palme e la Pasqua.\n\"I santar\"'.\n I santoni vengono portati da \"i santari\", in genere dei volontari, che si infilano nella statua e vedono l'esterno solo dagli occhielli ricavati nella veste all'altezza della pancia. Quando il santaro \u00e8 esperto ne gode il portamento, la camminata o addirittura la corsa, nonch\u00e9 l'inchino.\nOrigine.\nNon si conosce l'origine, n\u00e9 l'autore di queste statue; risalgono senz'altro al Seicento, il secolo della controriforma, che in Sicilia vede una intensa opera di rievangelizzazione e rieducazione religiosa anche attraverso le sacre rappresentazioni, come tali possono configurarsi le due processioni e i rituali di cui stiamo parlando (giunta di Pasqua e la funzione delle Palme). I dodici sono Giovanni, Giacomo maggiore, Pietro, Mattia, Filippo, Matteo, Giuda Taddeo, Andrea, Giacomo minore, Bartolomeo, Tommaso, Simone.\nPer i visi e i simboli l'anonimo autore si ispir\u00f2 agli apostoli che coronano la facciata di San Pietro in Vaticano. \nIn Sicilia sono presenti anche a Caltagirone, solo San Pietro, e a Barrafranca; in genere vengono chiamati \"giganti\" o \"Sanpaoloni\"."}
{"id": "1565099", "revid": "124414532", "url": "https://it.wikipedia.org/wiki?curid=1565099", "title": "Gia (Eneide)", "text": "Gia () \u00e8 un personaggio dell\"Eneide\" di Virgilio.\nIl mito.\nGiovane luogotenente di Enea, nel quinto libro dell\"'Eneide\" Gia comanda la \"Chimera\", la pi\u00f9 grande delle quattro navi che partecipano alla gara indetta in Sicilia per commemorare la morte di Anchise, avvenuta un anno prima.\nNella gara Gia, dopo aver tenuto a lungo la prima posizione, la perde perch\u00e9 il suo timoniere Menete, per prudenza, si tiene troppo lontano dagli scogli. Quando Cloanto lo supera, Gia si infuria e si sfoga su Menete gettandolo in mare e costringendolo a raggiungere a nuoto la riva dove gli altri assistono alla competizione.\nAlla fine, la sua nave arriva al terzo posto.\nNella guerra fra Troiani e Italici, Gia ha modo di distinguersi durante uno scontro tagliando la testa a Ufente, uno dei principali nemici, come \u00e8 scritto nel dodicesimo libro del poema.\nOmonimia.\nQuesto Gia non va confuso con un omonimo presente nel poema, partecipante anch'egli alla guerra troiano-italica (un latino figlio di Melampo che viene ucciso da Enea insieme al fratello Cisseo)."}
{"id": "1565100", "revid": "599013", "url": "https://it.wikipedia.org/wiki?curid=1565100", "title": "Steven Davis", "text": "Caratteristiche tecniche.\nMediano moderno, polivalente (pu\u00f2 coprire ogni posizione a centrocampo), \"box to box\", in grado di svolgere con efficacia entrambe le fasi di gioco. Dotato di buona visione di gioco, sotto la guida di Koeman viene adattato a rifinitore alle spalle degli attaccanti, con ottimi risultati.\nCarriera.\nClub.\nDopo aver trascorso tre anni all'Aston Villa, il 5 luglio 2007 - su richiesta di Lawrie Sanchez, suo ex CT in nazionale - passa al Fulham in cambio di 4 milioni di sterline, legandosi ai \"Cottagers\" per quattro stagioni.\nIl 31 gennaio 2008 passa in prestito ai , in Scozia. Esordisce con gli scozzesi - e nelle competizioni europee - il 13 febbraio contro il Panathinaikos, incontro valido per i sedicesimi di finale di Coppa UEFA.\nIl 16 marzo 2008 segna uno dei tre rigori realizzati dai \"Gers\" nella finale di Scottish League Cup contro il Dundee Utd, consentendo alla squadra di sollevare il trofeo dopo che i tempi supplementari si erano conclusi sul punteggio di 2-2. A questo successo seguir\u00e0 quello della Coppa di Scozia.\nAlla luce delle ottime prestazioni fornite nel periodo trascorso in prestito, il 21 agosto i Rangers ne acquistano il cartellino in cambio di 3 milioni di sterline. Il 9 maggio 2009 segna il goal vittoria nell'Old Firm vinto dai Rangers per 1-0, che si riveler\u00e0 decisivo nella vittoria del campionato.\nIn seguito al fallimento della societ\u00e0, il 6 luglio 2012 lascia la squadra scozzese - di cui \u00e8 stato anche capitano - firmando un triennale con il Southampton dopo aver risolto alcuni problemi burocratici fatti emergere da Charles Green, presidente della NewCo Rangers (la nuova societ\u00e0 fondata al posto del fallito Rangers) grazie all'intervento della FIFA.\nDopo 6 anni e mezzo con i Saints, Davis fa ritorno in prestito ai Rangers con la formula del prestito fino a fine stagione.\nNazionale.\nDopo aver disputato a vari incontri con le selezioni giovanili, il 9 febbraio 2005 esordisce in nazionale da titolare contro il Canada in un'amichevole vinta dagli avversari 1-0.\nIl 21 maggio 2006 scende in campo contro l'Uruguay con la fascia da capitano al braccio per la prima volta, diventando a poco pi\u00f9 di 21 anni, il pi\u00f9 giovane nordirlandese di sempre a disputare un incontro nelle vesti di capitano.\nIn seguito al temporaneo ritiro di Aaron Hughes nel 2011, viene nominato nuovo capitano della selezione britannica. Viene convocato per gli Europei 2016 in Francia. Esordisce nella manifestazione il 12 giugno contro la Polonia.\nIl 7 settembre 2020 eguaglia il record di 119 presenze in Nazionale di Pat Jennings in occasione della sconfitta per 1-5 contro la Norvegia.\nL'8 ottobre 2020, in occasione della semifinale per i play-off di qualificazione a Euro 2020 contro la (vinta ai rigori dai nordirlandesi), raggiunge quota 120 presenze in Nazionale diventando il primatista assoluta di presenze dell'Irlanda del Nord.\nStatistiche.\nPresenze e reti nei club.\n\"Statistiche aggiornate al 1 aprile 2021\"."}
{"id": "1565101", "revid": "729019", "url": "https://it.wikipedia.org/wiki?curid=1565101", "title": "Nucleo soprachiasmatico", "text": "Il nucleo soprachiasmatico \u00e8 un nucleo dell'ipotalamo, formato da gruppi di neuroni, che contribuisce alla regolazione dei ritmi circadiani endogeni, l'orologio biologico, mantenendo invariati processi fisiologici ripetitivi come i cicli della fame e del sonno.\nIl nucleo contiene alcuni tipi di cellule, vari peptidi, come la vasopressina e il peptide intestinale vasoattivo, e neurotrasmettitori, che consentono l'interazione con molte altre parti del cervello.\nIl nucleo soprachiasmatico riceve le informazioni dalle cellule gangliari retiniche fotosensibili, che contengono un pigmento chiamato melanopsina e seguono un tragitto chiamato tratto retino-ipotalamico, che le collega al nucleo soprachiasmatico. Il nucleo, inoltre, \u00e8 influenzato anche da ormoni prodotti da altre ghiandole, come la ghiandola pineale, la quale produce l'ormone melatonina."}
{"id": "1565102", "revid": "71155", "url": "https://it.wikipedia.org/wiki?curid=1565102", "title": "Mosaico di pace", "text": ""}
{"id": "1565106", "revid": "767487", "url": "https://it.wikipedia.org/wiki?curid=1565106", "title": "Max Eberl", "text": "Carriera.\nIn carriera conta 104 presenze in Bundesliga e 111 in Zweite Bundesliga."}
{"id": "1565112", "revid": "1543377", "url": "https://it.wikipedia.org/wiki?curid=1565112", "title": "Federazione calcistica delle Bahamas", "text": "La Federazione calcistica delle Bahamas, ufficialmente \"Bahamas Football Association (BFA)\", fondata nel 1967, \u00e8 il massimo organo amministrativo del calcio nelle Bahamas. Affiliata alla FIFA dal 1968 e alla CONCACAF dal 1973, essa \u00e8 responsabile della gestione del campionato di calcio delle Bahamas e della nazionale di calcio delle Bahamas."}
{"id": "1565115", "revid": "367445", "url": "https://it.wikipedia.org/wiki?curid=1565115", "title": "Albi (Italia)", "text": "Albi (\"I\u00e0rbi\" in calabrese) \u00e8 un comune italiano di 863 abitanti della provincia di Catanzaro, situato nei pressi della Sila Piccola.\nStoria.\nLe origini di Albi sono strettamente legate a quelle dell'attuale Taverna alla cui storia, pertanto, bisogna brevemente rifarsi.\nUn periodo di lotte e di sconvolgimenti aveva investito la Calabria nella seconda met\u00e0 del secolo XV: alle agitazioni di carattere politico si erano aggiunte rivendicazioni economico-sociali di estrema gravit\u00e0, preludio alla rivolta che di l\u00ec a qualche anno metter\u00e0 in serio pericolo il trono di Ferdinando II.\nSe a questi sconvolgimenti si aggiungono gli scontri sanguinosi tra le fazioni di Aragonesi e degli Angioini dei quale la Calabria era stata teatro in precedenza e le discordie tra Antonio Centelles, marchese di Crotone e conte di Catanzaro ed i sovrani di Napoli, discordie che portarono un po' dovunque, ma soprattutto nei paesi facenti parte dell'aggregato feudale dei Ruffo (con i quali il Centelles si era imparentato sposando Enrichetta, contessa di Catanzaro, che il re avrebbe voluto dare in moglie al suo amico Innico Davalos), distruzioni e rovine, si comprender\u00e0 come la prima met\u00e0 del secolo XV e gli inizi della seconda non siano stati per la Calabria tempi tranquilli ma sanguinosamente burrascosi e incerti.\nTaverna sub\u00ec distruzioni e rovine tali che i suoi abitanti non credettero pi\u00f9 conveniente ricostruire la loro citt\u00e0 nello stesso luogo.\n\"\"Rovinata Taverna\" \u2014 scrive padre Giovanni Fiore, storico capuccino di Cropani \u2014 \"tutte le famiglie principali ci ricoverarono ove meglio poterono, singolarmente in San Pietro, habitatione poco distante et ove haveano le lor possesioni co' loro casini, in Bompignano, villaggio pi\u00f9 lontano tanto pi\u00f9 sicuro dalle scorrerie nemiche, e negli Albi, che per le qualit\u00e0 del sito eminente trasse molti a popolarlo\"\".\n\u00c8 da respingere come fantastica l'opinione che l'origine del nome Albi debba ricercarsi nell'aggettivo latino albus, bianco. I cronisti che sostengono tale interpretazione si copiano l'uno dall'altro senza portare alcuna ragionevole giustificazione alle loro tesi.\nIl terreno sul quale si decise di costruire il nuovo paese apparteneva ad Agostino Albio, ricco possidente: Albi prese il nome da lui.\nDardanise si chiam\u00f2 cos\u00ec dal nome dell'antica famiglia di Palepoli, in Uria, superstite di Dardano, che i Trischenesi, gli abitanti di Trischene, la primitiva Taverna, chiamavano Dardani.\nSe si tiene conto che il paese \u00e8 costantemente nominato nei documenti antichi e negli atti pubblici e privati casale degli Albi, perch\u00e9 sorto sulla sua terra, si comprender\u00e0 come la denominazione sia in relazione col ricco Albio e non con l'aggettivo albus.\nSulla sinistra del Litrello era l'ospizio di S. Giovanni per i passeggeri; vi si edificarono alcune case ed il luogo fu detto San Giovanni d'Albi. Ad Albi \u00e8 legata la storia del primo coreano giunto in Europa, tale Antonio Corea che \u00e8 considerato in patria come uno dei simboli della diaspora coreana nel mondo. Da lui discendono tutti coloro che portano il cognome Corea, tra i quali anche il mitico jazzista Chuck Corea.\nAlbi, sorto come casele di Taverna di cui segu\u00ec storia e vicende e rimasto tale fino al 1806, anno in cui divenne comune autonomo, ebbe un tempo giurisdizione, oltre che sui villaggi di San Giovanni, che gli appartiene ancora e Dardanise che ne costituisce un rione con una chiesetta dedicata a San Filippo, su Magisano, San Pietro e Vincolise.\nPer le leggi istitutive di Magisano del 1820 e di Sellia Marina del 1956, Albi si vide ridotto il territorio perdendo dapprima San Pietro e Vincolise che passarono a Magisano, poi Cropani Marina che pass\u00f2 al comune di Cropani e infine, nel 1956, buona parte delle terre che possedeva verso il mare con le quali si costitu\u00ec il comune di Sellia Marina.\nSimboli.\nLo stemma del Comune di Albi \u00e8 stato riconosciuto con decreto del capo del governo del 9 giugno 1937.\nMonumenti e luoghi d'interesse.\nDa poco inaugurato, si colloca nell'ambito di un grande progetto di riqualificazione del territorio della Sila, in particolare della Sila Piccola, e della sua promozione come meta di flussi turistici sia culturali che naturalistici e sportivi, con particolare riferimento al segmento dei visitatori interessati alle aree protette, per valorizzare il legame tra patrimonio storico-culturale, ecologico-ambientale ed enogastronomico.\nAmministrazione.\nLista Civica \"Albi nel Cuore\" (in carica dall'8 giugno 2019):\nLista Civica \"Solidariet\u00e0 e Progresso\" (in carica dall'8 giugno 2019):"}
{"id": "1565117", "revid": "28592", "url": "https://it.wikipedia.org/wiki?curid=1565117", "title": "Patrimoni dell'umanit\u00e0 dell'UNESCO", "text": ""}
{"id": "1565118", "revid": "599013", "url": "https://it.wikipedia.org/wiki?curid=1565118", "title": "Pablo Sebasti\u00e1n \u00c1lvarez", "text": "Possiede il passaporto spagnolo.\nCaratteristiche tecniche.\n\u00c8 un terzino destro che pu\u00f2 giocare anche sulla sinistra.\nCarriera.\nClub.\nGli inizi.\n\u00c1lvarez comincia nelle giovanili dell'Argentinos Juniors nel 1995, passando al Boca Juniors nel 1999. Continua a giocare nelle giovanili anche con la maglia del Boca fino al 2003, quando debutta in campionato. Nella stagione 2003\u20132004 continua ad essere impiegato nelle giovanili, riuscendo a scendere in campo con la prima squadra 4 volte. Nel 2004 il Boca vince la Copa Sudamericana e proprio uno dei giocatori che hanno permesso al club di raggiungere questo traguardo \u00e8 proprio \u00c1lvarez. Nella stagione successiva scende in campo 15 volte.\nEstudiantes.\nNel luglio 2005 lascia il Boca Juniors per unirsi all'Estudiantes, dove nel 2006 vince il Torneo d'apertura. In due stagioni colleziona 59 presenze e firma 2 reti.\nCatania e prestito al Rosario Central.\nNel gennaio 2008 il Catania lo acquista insieme a Mat\u00edas Silvestre. L'allora tecnico Silvio Baldini lo fa scendere in campo 6 volte. La stagione successiva \u00e8 sotto la guida di Walter Zenga e a gennaio 2009, nell'ultimo giorno del mercato di riparazione viene ceduto al Rosario Central con la formula del prestito con diritto di riscatto a favore della societ\u00e0 argentina. Non venendo riscattato, torna al Catania a giugno.\nPrestito al Real Saragozza.\nIl 31 gennaio 2012 passa in prestito al fino al termine della stagione.\nRitorno a Catania.\nA fine prestito ritorna al Catania, e inizia la stagione 2012-2013 sotto la guida del tecnico Rolando Maran da terzino destro titolare.\nStatistiche.\nPresenze e reti nei club.\n\"Statistiche aggiornate al 7 aprile 2013.\""}
{"id": "1565121", "revid": "1543377", "url": "https://it.wikipedia.org/wiki?curid=1565121", "title": "Federazione calcistica di Barbados", "text": "La Federazione calcistica di Barbados, ufficialmente \"Barbados Football Association (BFA)\", fondata nel 1910, \u00e8 il massimo organo amministrativo del calcio a Barbados. Affiliata alla FIFA dal 1968, essa \u00e8 responsabile della gestione del campionato barbadiano di calcio e della nazionale di calcio di Barbados."}
{"id": "1565122", "revid": "933835", "url": "https://it.wikipedia.org/wiki?curid=1565122", "title": "Saturnino Gatti", "text": "Biografia.\nSi form\u00f2 inizialmente all'Aquila, presso la bottega di Silvestro dell'Aquila. Successivamente conobbe e forse frequent\u00f2 la bottega del Verrocchio. Dopo i lavori fiorentineggianti della maturit\u00e0 (ciclo di affreschi alla chiesa di San Panfilo di Villagrande di Tornimparte), sul finire del XV secolo matur\u00f2 uno stile vicino a Piermatteo d'Amelia ed Antoniazzo Romano. Il suo capolavoro di questo periodo \u00e8 la \"Pala del Rosario\", del 1511, ora al Museo Nazionale d'Abruzzo nel capoluogo abruzzese.\nMolto discutibili sono le attribuzioni degli affreschi di Goriano Valli (Tione degli Abruzzi), e di alcune Madonne in terracotta gi\u00e0 a Citt\u00e0 Sant'Angelo e Spoltore. Pi\u00f9 probabile l'autografia di una tavola con la \"Madonna col Bambino\" di propriet\u00e0 della Cassa di Risparmio della Provincia dell'Aquila. La sua bottega fu fiorente per tutto il Cinquecento e tra i suoi migliori allievi \u00e8 da ricordare Bernardino di Cola del Merlo.\nCome scultore \u00e8 di sua sicura fattura il \"Sant'Antonio Abate\", originariamente situato nella chiesa di Santa Maria del Ponte a Tione degli Abruzzi. Dagli anni Venti anche quest'opera \u00e8 esposta al Museo Nazionale d'Abruzzo dove \u00e8 andata distrutta nel terremoto dell'Aquila del 2009; ridotta in ottocento frammenti, \u00e8 stata quindi sottoposta ad un restauro certosino \u2014 eseguito tra il 2014 ed il 2017 \u2014 che l'ha rigenerata.\nMor\u00ec presumibilmente nel 1518.\nBibliografia.\nG. Boffi, \"Saturnino Gatti\", pittore, scultore, plasticatore, in \"Gente d'Abruzzo\". Dizionario biografico. Andromeda. Colledara. 2006-2007 vol. 5, pagg. 249 - 254."}
{"id": "1565124", "revid": "13683989", "url": "https://it.wikipedia.org/wiki?curid=1565124", "title": "Carmen fratrum Arvalum", "text": ""}
{"id": "1565127", "revid": "92723", "url": "https://it.wikipedia.org/wiki?curid=1565127", "title": "NSU Spider", "text": "La NSU Spider (o anche Spider Wankel) \u00e8 una piccola automobile sportiva spider, dotata di motore Wankel, costruita dalla casa automobilistica tedesca NSU dal 1964 al 1967.\nStoria e profilo.\nOrigini e debutto.\nVisti i soddisfacenti risultati ottenuti nella prima sperimentazione dei motori rotativi, realizzati con la diretta partecipazione dell'inventore Felix Wankel, nel 1959 avvenne la presentazione ufficiale alla stampa del motore rotativo e l'annuncio dell'intenzione di costruire motori Wankel NSU, in collaborazione con l'azienda aeronautica statunitense Curtiss-Wright. Presso la NSU, furono l'ingegner Walter Froede e lo stesso Felix Wankel ad occuparsi del progetto, ed in particolare dello sviluppo e del perfezionamento del motore rotativo. Gi\u00e0 nel giugno dello stesso anno venne approntato un prototipo sperimentale, consistente in una Prinz equipaggiata con un monorotore Wankel da 250 cm\u00b3. Anche in occasione dei test condotti su tale prototipo si ebbero esiti incoraggianti, tanto da spingere i vertici NSU, il 24 novembre 1959, ad annunciare al pubblico che la Casa di Neckarsulm avrebbe lanciato di l\u00ec a pochi anni un modello equipaggiato con motore rotativo. In un successivo incontro, tenutosi il 19 gennaio 1960 al Deutsches Museum, furono proprio Froede e Wankel a tenere banco e ad illustrare, ad un pubblico formato esclusivamente da addetti ai lavori e da esponenti della stampa specializzata, le caratteristiche del nuovo motore e come fosse nata l'idea di impiegarli nella futura produzione automobilistica NSU.\nInizi\u00f2 a quel punto una lunga fase di sperimentazione e sviluppo montando sette tipi di motore rotativo su altrettanti corpi vettura derivati in gran parte direttamente dalla \"Prinz\", tranne uno, derivato dalla coup\u00e9 Sport-Prinz ed equipaggiato con un motore Wankel da 400 cm\u00b3. In primavera la stampa venne nuovamente invitata dalla dirigenza NSU, questa volta per testare dal vivo questi prototipi. NSU ottenne il permesso di utilizzare a tale scopo un tratto di strada normalmente aperta alla normale circolazione stradale, ma che in quel caso venne invece chiusa al traffico. Il motore rotativo ricevette giudizi lusinghieri da parte della stampa, ma si era ancora lontani dall'avviarne la produzione in serie, poich\u00e9 si dovevano ancora risolvere problemi decisamente difficili, primo fra tutti quello relativo alla tenuta delle guarnizioni fra una camera e l'altra all'interno del gruppo statore-rotore. Questo, in realt\u00e0, sarebbe stato un problema al quale non si sarebbe mai trovata una soluzione veramente efficace, n\u00e9 da parte della Casa di Neckarsulm, n\u00e9 da parte di altri costruttori che negli anni successivi avrebbero tentato di sperimentare tale tecnologia. Ma in ogni caso, nei due anni successivi si lavor\u00f2 alacremente in tale direzione, riuscendo solo a minimizzare il fenomeno della trafilatura dell'olio fra una camera e l'altra (ed anche attraverso le luci di aspirazione e scarico in quelle fasi in cui non avrebbe dovuto passarvi). Va detto che in questi successivi due anni, la scelta dei progettisti si orient\u00f2 sul motore da 400 cm\u00b3 gi\u00e0 utilizzato per spingere il prototipo su base \"Sport-Prinz\" e montato in seguito anche su altri prototipi con scocca derivata dalla \"Prinz Typ 40\". Sebbene ancora viziato da fenomeni di tenuta non ottimale fra una camera di scoppio e l'altra, tale motore riusc\u00ec a convincere progettisti, responsabili e dirigenza NSU della bont\u00e0 del progetto stesso, ragion per cui si decise di passare allo stadio successivo del progetto, ossia quello di aumentare la cubatura del motore a mezzo litro. Gi\u00e0 il 16 marzo 1962 tale motore era pronto e venne montato su due prototipi, uno su base Prinz IV ed uno ancora su base \"Sport-Prinz\".\nIn quell'inizio di primavera del 1962 non si lavor\u00f2 pi\u00f9 solamente al motore in s\u00e9, ma anche a quello che avrebbe dovuto essere l'aspetto esteriore della vettura. Nonostante in molti si fossero aspettati di vedere una \"Sport-Prinz\" equipaggiata con motore Wankel, l'orientamento della casa di Neckarsulm fu di realizzare una spider derivata dalla scocca della \"Sport-Prinz\", in maniera tale da preservare lo stile italiano della coup\u00e9, firmato a suo tempo da Bertone, e nel contempo di proporre un modello particolare per ospitare una meccanica particolare. Nell'estate del 1963 venne realizzato il primo prototipo, denominato \"Typ 56 Spider\".\nLa presentazione ufficiale della vettura definitiva si ebbe al Salone di Francoforte del 1963, anche se per l'avvio della produzione e delle prime consegne si dovette attendere ancora un anno. I primi esemplari uscirono infatti dalle linee di montaggio di Neckarsulm solo a partire dal 29 settembre del 1964.\nCaratteristiche.\nStilisticamente derivata dalla \"Sport-Prinz\", la \"Spider Wankel\" ne riprese le linee quasi per intero, con l'ovvia eccezione del padiglione, sostituito da una capote in tela. In realt\u00e0, le differenze furono moltissime, in quanto solo una piccola parte dei lamierati della \"Sport-Prinz\" venne mantenuta anche nella \"Spider Wankel\". Ma la differenza stilistica pi\u00f9 evidente, capote a parte, stava nel frontale, ora munito di una calandra a due elementi a sviluppo orizzontale e divisi longitudinalmente in due parti mediante un listello orizzontale. Rispetto alla coup\u00e9, la \"Spider Wankel\" montava anche una piccola presa d'aria alla base del parabrezza, mentre in coda, la mancanza di un montante posteriore a fare da raccordo con il tetto, costrinse al ridisegnamento dell'intera parte posteriore e a realizzare un portellone del cofano motore dall'andamento orizzontale e non pi\u00f9 spiovente.\nMa \u00e8 sottopelle che si nascondono le soluzioni pi\u00f9 originali, a partire dal propulsore, un'unit\u00e0 Wankel monorotore da 498 cm\u00b3 con raffreddamento ad acqua in grado di erogare una potenza massima di 50 CV e di spingere la vettura ad una velocit\u00e0 massima di oltre 150 km/h. Altre differenze tecniche rispetto alla \"Sport-Prinz\" stavano nel radiatore, spostato nella parte anteriore della vettura. Inoltre, per compensare la mancanza del padiglione in acciaio, la struttura della scocca venne rinforzata con due elementi disposti in diagonale e ad X, a cui si aggiungevano due longheroni rinforzati in luogo di quelli normali utilizzati nella coup\u00e9. Nella \"Spider Wankel\" venne inoltre montato un nuovo retrotreno a bracci triangolari oscillanti, mentre l'avantreno venne ripreso dalla \"Sport-Prinz\".\nCarriera commerciale.\nDopo un inizio abbastanza promettente per la piccola spider tedesca cominciarono i problemi, relativi principalmente alla tenuta delle guarnizioni del rotore, ma anche ai consumi eccessivi, anche questo un problema a cui si cerc\u00f2 continuamente di porre un rimedio, ma senza risultati concreti. Per questo, nel 1967, dopo solo tre anni di commercializzazione, la NSU \"Spider\" venne tolta di listino. Ne furono prodotti solamente 2.375 esemplari."}
{"id": "1565133", "revid": "74801", "url": "https://it.wikipedia.org/wiki?curid=1565133", "title": "Francesco da Montereale", "text": "Figlio dello scultore Paolo, realizz\u00f2 un gran numero di dipinti all'Aquila compresa la \"Pala di Sant'Eusanio\" (1516) conservata nel Museo Nazionale d'Abruzzo e considerata il suo capolavoro.\nFu, dopo Saturnino Gatti, il pittore aquilano pi\u00f9 apprezzato del suo tempo e la sua arte ispir\u00f2 numerosi altri artisti.\nBiografia.\nLe notizie sulla sua vita sono alquanto scarse. In particolare, se l'anno della morte (1541) \u00e8 ormai certo, rimangono dubbi sull'anno di nascita, tradizionalmente riferito al 1466. Questa data viene ricavata da un'iscrizione del 1541 in cui si ricorda la morte di un pittore di nome Paolo all'et\u00e0 di 75 anni; la targa era collocata nella chiesa di San Francesco in Piazza del Palazzo, distrutta nel 1876 per la realizzazione del Palazzo del Convitto, pertanto l'impossibilit\u00e0 di avere un confronto diretto con l'iscrizione e la presenza del solo nome di battesimo non consentono di avere certezze sulla data in oggetto. Secondo altri storici, l'anno di nascita sarebbe invece il 1475.\nL'apprendistato tra Abruzzo, Umbria e Lazio.\nFrancesco nacque con ogni probabilit\u00e0 a Montereale da Paolo, scultore molto apprezzato che aveva bottega all'Aquila \u2014 dove eseguiva la maggior parte dei suoi lavori \u2014 e che per questo era anche detto \"Paolo Aquilano\". L'apprendistato di Francesco dovette svolgersi all'inizio nella bottega del padre dopodich\u00e9 quest'ultimo, notando la particolare predisposizione del figlio alla pittura, lo mand\u00f2 prima a bottega da Saturnino Gatti e poi dal Perugino a Perugia, in Umbria. \nSul finire del secolo, Francesco si rec\u00f2 infine a Roma dove prest\u00f2 particolare attenzione al Pinturicchio e ad Antoniazzo Romano. Poi, nel 1498, alla morte del padre, fece ritorno in Abruzzo. \nLe prime opere (1490-1508).\nDopo alcuni lavori eseguiti nel suo primo periodo da apprendista nella bottega del padre, e di cui non \u00e8 rimasta traccia, Francesco esegu\u00ec tra la fine del XV e l'inizio del XVI secolo alcuni lavori autonomi, tuttavia privi della bellezza e della grazia che caratterizzer\u00e0 la sua attivit\u00e0 artistica soprattutto dal 1508 in poi.\nTra questi si cita la \"Madonna con Bambino, Angeli e Santi\", oggi conservata nel Museo Nazionale d'Abruzzo all'Aquila, ed un affresco comprendente una \"Crocifissione\" con al di sotto un polittico murale rappresentante il Cristo con i Francescani, collocato alle spalle dell'altare maggiore della chiesa della Beata Antonia, sempre all'Aquila; quest'ultimo si caratterizza per la presenza di molti accenti umbri, mentre il primo risulta pi\u00f9 interessante soprattutto per lo stile dei santi e degli angeli, di stile pinturicchiesco, per la natura morta presente e per le decorazioni del trono della Madonna, che ricorda le opere di Carlo Crivelli. Entrambe le opere sono datate tra il 1490 ed il 1500.\nNel 1502 (come da iscrizione) dipinge l'affresco con la \"Piet\u00e0\" collocato nella chiesa di Santa Maria Assunta ad Assergi mentre l'affresco con la \"Madonna, il Bambino e i Santi Giacomo e Benedetto\", che orna la lunetta del portale dell'aquilana Santa Maria del Soccorso, viene datato al 1504, anno in cui si completa la facciata dell'edificio.\nLe prime commissioni di prestigio (1508-1512).\nGli anni successivi saranno segnati da alcune commissioni provenienti da ricchi signori e da alcuni religiosi di cenobi importanti. Nel 1508 esegue le sue due prime opere firmate per la basilica di Santa Maria di Collemaggio e per la chiesa di San Lorenzo, ma queste sono andate perdute. Perci\u00f2, la prima opera documentata e firmata giunta fino a noi \u00e8 il \"Trittico con Madonna tra i santi Sebastiano e Rocco\" eseguito nel 1509 per la chiesa di San Silvestro e successivamente trasferito dapprima nel Museo Civico quindi nel Museo Nazionale d'Abruzzo. In questa tavola iniziano a vedersi i primi influssi di Cola dell'Amatrice, che per\u00f2 si faranno sentire di pi\u00f9 verso la fine della sua attivit\u00e0.\nSar\u00e0 dopo la realizzazione delle due tavole per il convento di Sant'Angelo di Ocre \u2014 commissionate molto probabilmente nel 1510 e consegnate entro il 1515 ed in cui appare preponderante l'influenza di Pietro Perugino \u2014 che Francesco viene consacrato come il degno successore di Saturnino Gatti (che nel frattempo, malato, aveva abbandonato la pittura e morir\u00e0 di l\u00ec a poco) sulla scena artistica aquilana. I due dipinti raffigurano un \"Santo francescano\", forse identificabile con il Beato Bernardino da Fossa, e \"Sant'Elisabetta d'Ungheria\". Le due tavole, nel corso del XIX secolo, furono separate e anche modificate nei contorni ed infatti le due tavole risultano oggi avere alcune differenze di dimensione con la prima conservata nel Museo d'Arte \"Costantino Barbella\" di Chieti e la seconda collocata al Museo nazionale d'Abruzzo.\nIn questo periodo, Francesco inizi\u00f2 a ricevere commissioni anche da localit\u00e0 limitrofe, mentre all'Aquila \u2014 oltre alle gi\u00e0 citate Beata Antonia, Santa Maria del Soccorso e Santa Maria di Collemaggio \u2014 lavorer\u00e0 nella basilica di San Bernardino (1511) e nelle chiese di San Quinzano (1512), San Marciano, Santa Maria degli Angeli e San Basilio (1510-1520).\nLa maturit\u00e0 artistica e la fama (1512-1531).\nNel 1510 il pittore apre una bottega all'Aquila, dove si formeranno alcuni pittori molto attivi nell'aquilano nella met\u00e0 del secolo.\nIn questo periodo lo stile di Perugino viene quasi dimenticato mentre si avvicina di pi\u00f9 all'arte di Antoniazzo Romano e ritorna a rinfoltire i modi di Pinturicchio di cui flebili accenni gi\u00e0 si sentivano nelle primissime opere; molto probabilmente dovr\u00e0 essere venuto a contatti con quei pittori operanti tra Rieti e Viterbo (come Antonio del Massaro). A questo periodo risalgono molte nuove commissioni per le chiese aquilane e dei paesi vicini, come Fossa e Ocre. Nonostante la presenza in citt\u00e0, dal 1520, della Visitazione di Raffaello, Francesco rester\u00e0 sempre legato alla sua particolare maniera che continuer\u00e0 a riscuotere numerose consensi fino alla morte. Ad esempio, infatti, nel testamento del 1528 di Tancredi Scala di Sulmona riceve l'incarico di decorare la cappella di famiglia in San Bernardino.\nLe commissioni religiose vengono soprattutto dall'ordine dei Francescani, ma i suoi capolavori assoluti (ora nel Museo Nazionale d'Abruzzo) vengono dalle chiese di Sant'Eusanio (\"Pala di Sant'Eusanio\", 1516) e Santa Maria della Misericordia (\"Nativit\u00e0 della Vergine\", 1531). Sar\u00e0 proprio quest'ultima opera, di notevoli dimensioni e che segna la fine del periodo di massima attivit\u00e0 del pittore, a ricevere numerose elogi e a diventare un modello per vari artisti locali.\nL'ultimo periodo (1531-1541).\nCome gi\u00e0 detto, Francesco ricever\u00e0 ancora numerose commissioni negli ultimi anni di vita, ma forse lo stesso pittore si accorge che ormai all'Aquila la maniera raffaellesca \u00e8 imperante. Se inizialmente infatti era stato bistratto, ora lo stile monumentale e delicato allo stesso tempo del pittore urbinate avr\u00e0 maggiore successo grazie all'attivit\u00e0 di pittori locali usciti (o, comunque, venuti a contatto) dalla bottega di Raffaello Sanzio, come Pompeo Cesura e Cola dell'Amatrice.\nFrancesco, arricchitosi grazie alle precedenti commissioni (al 1538 risale l'acquisto di un terreno a Preturo), tentando di essere aggiornato, si avvicina alle movenze di Cola, ma cos\u00ec facendo le sue figure si fanno piatte e finiscono per essere collocate in uno spazio non definito che rende la scena rappresentata immersa in un alone di irrealt\u00e0 e immaterialit\u00e0. In questo periodo esegu\u00ec alcune opere anche per zone fuori dall'Aquilano, come Tagliacozzo e Carapelle Calvisio.\nNel 1540 si iscrive alla \"Corporazione romana dei pittori e miniatori\"; l'ultima opera, del 1541, \u00e8 una \"Resurrezione\" per la chiesa di San Pietro a Coppito. Una Resurrezione che per\u00f2 forse non content\u00f2 del tutto i committenti, visto che intorno al 1570, circa 30 anni dopo, si decise di sostituirla con un quadro di Giovan Paolo Cardone.\nLa morte lo coglie nel 1541: in suo onore si celebrano solenni funerali e viene sepolto nella chiesa di san Francesco, oggi distrutta. Lasci\u00f2 due figli: Maria, andata in sposa al notaio Tommaso di Martino, e Pier Francesco, che prosegu\u00ec l'attivit\u00e0 paterna."}
{"id": "1565141", "revid": "767487", "url": "https://it.wikipedia.org/wiki?curid=1565141", "title": "L'ombra del diavolo", "text": "L'ombra del diavolo (\"The Devil's Own\") \u00e8 un film del 1997, l'ultimo diretto da Alan J. Pakula.\nTrama.\nFrank McGuire, un giovane combattente dell'IRA impegnato nel conflitto nordirlandese, viene inviato a New York per acquistare delle armi. Giunto in America sotto mentite spoglie, viene ospitato da Tom O'Meara, un maturo e semplice poliziotto di origini irlandesi che, insieme alla moglie e alle sue tre figlie, lo accoglie in casa con affetto. Tra i due nasce una forte amicizia: per Tom il giovane diventa quasi il figlio maschio che non ha mai avuto. Ma Frank \u00e8 in America per comprare delle armi e per questo gli agenti segreti inglesi gli danno la caccia per ucciderlo. Quando Tom viene a conoscenza della sua vera identit\u00e0, lo scontro tra i due \u00e8 inevitabile; nel frattempo Frank si fa giustizia da solo e tenta di salpare per l'Irlanda coi missili come richiesto, ma Tom lo intercetta nel tentativo di fuga."}
{"id": "1565142", "revid": "767487", "url": "https://it.wikipedia.org/wiki?curid=1565142", "title": "Our Betters", "text": " Our Betters \u00e8 un film del 1933 diretto da George Cukor, tratto da una commedia di William Somerset Maugham.\nProduzione.\nIl film fu prodotto dalla RKO Radio Pictures.\nDistribuzione.\nIl film fu presentato il 23 febbraio 1933 e usc\u00ec nelle sale cinematografiche statunitensi il 17 marzo 1933, distribuito dalla RKO Radio Pictures."}
{"id": "1565146", "revid": "1543377", "url": "https://it.wikipedia.org/wiki?curid=1565146", "title": "Federazione calcistica del Belize", "text": "La Federazione calcistica del Belize, ufficialmente \"Football Federation of Belize (FFB)\", fondata nel 1980, \u00e8 il massimo organo amministrativo del calcio in Belize. Affiliata alla FIFA, alla CONCACAF e all'UNCAF dal 1986, essa \u00e8 responsabile della gestione del campionato di calcio del Belize e della nazionale di calcio del Belize."}
{"id": "1565147", "revid": "15", "url": "https://it.wikipedia.org/wiki?curid=1565147", "title": "Pompeo Cesura", "text": "Seguace dell'arte di Raffaello Sanzio, fu maestro dei conterranei Giovan Paolo Cardone, Giovanni Paolo Donati e Giuseppe Valeriano.\nBiografia.\nProveniente da una nobile famiglia locale, nacque nella prima met\u00e0 del XVI secolo (probabilmente intorno al 1510) all'Aquila. Alla sua citt\u00e0 natale fu molto legato, facendosi chiamare \"Pompeo dell'Aquila\" o \"Pompeo aquilano\". \nSi form\u00f2 a Roma dove, stando ad alcune fonti, fu presentato a Raffaello Sanzio dall'aquilano Giovanni Battista Branconio; sebbene non vi sia documentazione certa della sua formazione presso il noto artista romano, \u00e8 certa l'influenza del linguaggio raffaellesco nelle opere del Cesura, forse dovuta anche alla presenza all'Aquila, in quel periodo, della \"Visitazione\" per la chiesa di San Silvestro. Nel 1530 fu attivo, insieme Perin del Vaga e a Daniele da Volterra, nella cappella dei Santi Pietro e Paolo in Trinit\u00e0 dei Monti, con un ciclo di affreschi dedicati alle \"Storie di Cristo\". Nello stesso stile, sono altri suoi dipinti del periodo romano: nella chiesa di Santa Caterina della Rota l\"'Annunciazione\" e la \"Sacra Conversazione\" e, nella cappella Dupr\u00e9 della chiesa di San Luigi dei Francesi, la \"Presa di Soissons\" e la \"Battaglia di Tolbiac\".\nTorn\u00f2 quindi all'Aquila dove apr\u00ec bottega ed esegu\u00ec la maggior parte delle sue opere. Nel 1542 dipinse, su incisione di Orazio De Santis, la \"Deposizione\" per la chiesa di Sant'Amico. La collaborazione con il De Santis \u2014 da alcuni storici considerato allievo del Cesura \u2014 continu\u00f2 anche negli anni successivi in numerosissimi lavori, tra cui anche il disegno di copertina degli \"Annali della citt\u00e0 dell'Aquila con l'historie del suo tempo\" di Bernardino Cirillo di cui rimane oggi solo la parte incisa. Oltre alla pittura e all'incisione, Cesura si destreggi\u00f2 nella scultura, realizzando diverse opere in legno: un \"San Sebastiano\" per la scomparsa chiesa di San Benedetto d'Arischia, un\"'Addolorata\" per la chiesa dell'Addolorata e, soprattutto, un \"Sant' Equizio\" per la chiesa di San Marciano, oggi conservato al museo nazionale d'Abruzzo.\nEsegu\u00ec poi un gran numero di tele e affreschi per le principali chiese aquilane, tra cui quelle per la basilica di San Bernardino: esegu\u00ec dapprima l'\"Adorazione dei pastori\" (1566) collocata nella pala d'altare della cappella dei Ciampella nella navata destra \u2014 considerata il suo capolavoro \u2014, quindi il \"Miracolo di Sant'Antonio\" (1567) per la cappella dei Camponeschi nella navata sinistra. Rimane discussa l'attribuzione dell\"'Annunciazione\" per la sacrestia della basilica e oggi al museo nazionale d'Abruzzo, da alcuni riferita al suo allievo Giuseppe Valeriano. Negli stessi anni fu incaricato, con Giovan Paolo Cardone, della realizzazione degli apparati decorativi per la visita in citt\u00e0 del principe Marcantonio Colonna (1567) e della regina Margherita d'Austria (1569), ricavandone una certa notoriet\u00e0.\nNel 1571 fu chiamato dal Cirillo a Roma per decorare la Cappella della Santissima Croce nella chiesa di Santo Spirito in Sassia con alcuni affreschi, tra cui una \"Deposizione\"; secondo gli scritti di Anton Ludovico Antinori, Cesura mor\u00ec proprio in quell'occasione, cadendo da un'impalcatura mentre stava realizzando le pitture sulle volte dell'edificio. Gli fu dedicata un'iscrizione all'interno del Duomo dell'Aquila."}
{"id": "1565150", "revid": "110157", "url": "https://it.wikipedia.org/wiki?curid=1565150", "title": "Calabria d'Oggi", "text": "Calabria d'Oggi \u00e8 una rivista calabrese fondata e diretta da Giuseppe De Cristo, con sede e redazione in Cittanova (provincia di Reggio Calabria), in seguito ad autorizzazione del Sottosegretariato per la Stampa, lo Spettacolo ed il Turismo n.3180 - Decreto Prefettizio n. 250 Gabinetto. Registrata al n. 9 dell'Albo Stampa del Tribunale di Palmi a partire dall'annata (VII), 1952, con il n. 3-4 di aprile-maggio 1952.\nLa sua pubblicazione si snoda con puntuale regolarit\u00e0 dal 1946 al 1958. Scrive Agostino Formica, \""}
{"id": "1565152", "revid": "287204", "url": "https://it.wikipedia.org/wiki?curid=1565152", "title": "Agenzia spaziale israeliana", "text": "LAgenzia spaziale israeliana (sigla inglese: ISA, da Israeli Space Agency; ebraico: \u05e1\u05d5\u05db\u05e0\u05d5\u05ea \u05d4\u05d7\u05dc\u05dc \u05d4\u05d9\u05e9\u05e8\u05d0\u05dc\u05d9\u05ea Sochnut HaChalal HaYisraelit) \u00e8 un ente governativo che coordina tutti i programmi israeliani di ricerca spaziale con scopi scientifici e commerciali. L'agenzia fu fondata nel 1983. Ora \u00e8 diretta dal professore Aluf Yitzhak Ben Yisrael.\nVisione.\nLa visione dell'agenzia \u00e8 stata definita dalla commissione guida il 27 luglio 2005 ed afferma che:\n\u00abLa ricerca e l'esplorazione spaziali sono strumenti necessari per la difesa della vita sulla Terra; lo stimolo per il progresso tecnologico; la chiave dell'esistenza in una societ\u00e0 moderna; essenziali per lo sviluppo di un'economia basata sulla conoscenza e l'attrazione principale per le risorse scientifiche e delle competenze umane.\u00bb.\nLa visione \u00e8 \"di proteggere ed espandere il relativo vantaggio di Israele e di collocare quest'ultimo nel gruppo delle nazioni dominanti nel campo della ricerca e dell'esplorazione spaziali.\".\nLe principali mete per la realizzazione della visione sono:\nL'ISA ha stipulato accordi di cooperazione con le agenzie spaziali di Brasile (AEB), Canada (CSA), Francia (CNES), Germania (DLR), India (ISRO), Paesi Bassi (NIVR), Italia (ASI), Russia (RKA), Stati Uniti (NASA) ed Ucraina (NSAU).\nStoria.\nNegli anni '70 ed '80 Israele svilupp\u00f2 le infrastrutture necessarie alla ricerca e lo sviluppo dell'esplorazione e delle scienze spaziali. Quest'attivit\u00e0 fu segnata con lo sviluppo di satelliti e di impianti di lancio ed aveva l'obbiettivo dichiarato di far accedere Israele nel club degli Stati con queste capacit\u00e0. Nell'aprile del 1983 il Ministro della Scienza e della Tecnologia, Yuval Ne'eman, annunci\u00f2 la formazione di un'agenzia che doveva coordinare e supervisionare un programma spaziale nazionale. Nel 1984 fu istituito un Centro nazionale di conoscenza spaziale in cooperazione con le Industrie aerospaziali israeliane ed un contratto fu stipulato tra le IAI ed il Ministero della difesa per lo sviluppo delle infrastrutture necessarie e del primo satellite di osservazione israeliano. Ci\u00f2 divenne realt\u00e0 nel 1988, quando Israele lanci\u00f2 il primo satellite della serie Ofek e di conseguenza divenne uno dei pochi Paesi nel mondo a possedere una propria capacit\u00e0 di effettuare lanci nello spazio (vedi la data del primo lancio orbitale di ogni nazione). La direzione del progetto alle Industrie aerospaziali israeliane \u00e8 stata guidata per molti anni da Moshe Bar-Lev.\nStanziamento.\nLo stanziamento dell'Agenzia spaziale israeliana \u00e8 soltanto di circa 1 milione di dollari statunitensi. Questo non include i fondi assegnati per il Progetto Venus (circa 7 milioni di USD) ed i 70 milioni di USD assegnati ogni anno per il programma militare israeliano. I programmi commerciali sono gestiti con altri finanziamenti."}
{"id": "1565154", "revid": "7077", "url": "https://it.wikipedia.org/wiki?curid=1565154", "title": "EV-DO", "text": "L'EV-DO \u00e8 una tecnologia utilizzata dal servizio di rete cellulare di Verizon per fornire accesso a banda larga wireless a Internet sempre e ovunque ai PC e agli altri dispositivi a una velocit\u00e0 media tra i 300 e 500 kb/s."}
{"id": "1565161", "revid": "92723", "url": "https://it.wikipedia.org/wiki?curid=1565161", "title": "Ulisse Giuseppe Gozzadini", "text": "Biografia.\nNacque a Bologna il 10 ottobre 1650 figlio del conte Palatino Marcantonio Gozzadini, nipote del cardinale omonimo e di Ginevra Leoni madre di ben 19 figli. Per dottrina in campo teologico, legistico, letterario, e artistico, nonch\u00e9 per virt\u00f9 cristiane, acquis\u00ec chiara fama. Egli apparteneva a quell'insigne casato senatorio che diede uomini illustri nelle Lettere, nelle Scienze, nelle Armi, nella Religione e nella vita pubblica.\nFu battezzato nel palazzo di famiglia di via S. Stefano 36. Nel 1658 era paggio assieme al fratello Brandoligio, di un anno pi\u00f9 anziano, alla corte di Ferdinando II granduca di Toscana. Fin dalla sua giovinezza fu di ingegno vivacissimo e si applic\u00f2 alle discipline liberali, campo in cui divenne assai dotto in particolare nell'Eloquenza, che prediligeva. In seguito divenne affermato latinista, come dimostrano le opere che manoscritte e a stampa lasci\u00f2 a maggior lustro della sua memoria. Nutr\u00ec sempre una particolare affinit\u00e0 culturale con la letteratura amena.\nNel 1670 consegu\u00ec il dottorato in diritto canonico e assieme a Marcello Floriano Dolfi ottenne il privilegio di essere aggregato al Collegio dei Canonici. Avute rassicurazioni sulla possibilit\u00e0 di ricoprire una cattedra, nello stesso anno sostenne l'esame di laurea in Giurisprudenza presso l'ateneo bolognese, ottenendo la lode. Consegu\u00ec il dottorato in diritto civile nel 1674, dopo una breve parentesi nel Magistrato degli Anziani nel 1673 per seguire la tradizione di famiglia. Serv\u00ec come teologo canonico del Capitolo della cattedrale di Bologna fino al 1693, essendogli stata conferita la prebenda teologale dal cardinale Girolamo Boncompagni, allora arcivescovo di questa citt\u00e0. Nello stesso periodo fu dapprima lettore di legge e poi professore di diritto civile presso l'universit\u00e0 di Bologna fino al 1694, incarico che esercit\u00f2 con somma lode e reputazione per venti anni. In questo periodo collabor\u00f2 con Giovanni Antonio Davia- che poi divenne cardinale- con l'insigne scienziato Domenico Guglielmini, con Geminiano Montanari - docente nello Studio bolognese di matematica e astronomia- e con Eustachio Manfredi, per finalit\u00e0 di didattica e ricerca sperimentale. Con loro, promosse le tesi sviluppate nei cenacoli privati e insieme diedero vita all'Accademia degli Inquieti. Essendo di salute cagionevole, nel 1693, quando era ancora canonico della chiesa metropolitana bolognese, pens\u00f2 di lasciare tali pesanti incarichi per viaggiare. Visit\u00f2 cos\u00ec la Francia e le Fiandre. La scelta si rivel\u00f2 giusta, perch\u00e9 riprese appieno le forze. Ritornato in patria, alla fine dell'anno seguente fu costretto dalla gravit\u00e0 dei suoi affari, a recarsi a Roma, dove fu benignamente accolto da Innocenzo XII che lo fece ascrivere nel numero dei suoi camerieri segreti. Il Papa lo aveva da poco tempo nominato a uno dei canonicati della Basilica Vaticana e aveva ottenuto anche la prebenda di teologo della stessa.\nNel dicembre 1695 fu poi prescelto per ricoprire la delicata carica di segretario dei Memoriali e nell'Agosto 1697 per quella pi\u00f9 prestigiosa di segretario dei Brevi ai Principi.,non molto tempo dopo Gozzadini venne nominato avvocato concistoriale per la sua esperienza e destrezza nelle cose forensi. Anche a Roma non manc\u00f2 di tenere le sue dotte lezioni come aveva fatto durante la docenza all'ateneo bolognese ottenendone largo plauso. Nel 1698 fu designato canonico di San Biagio di Sala Bolognese e di San Martino in Pedriolo nelle vicinanze di Casalfiumanese (Bologna).L'anno successivo si rec\u00f2 a Firenze per poter partecipare, tra l'altro, \"all'estrazione della pietra\". \u00c8 plausibile che gi\u00e0 allora avesse in mente di far realizzare dei calchi delle sculture antiche pi\u00f9 conosciute (l'Ercole Farnese, il Gladiatore, l'Apollo, il Torso del Belvedere, la Venere Medici, il Laocoonte e ben nove pezzi della colonna Traiana), essendo amante e pratico di Belle Arti; le stesse che don\u00f2 successivamente all' Istituto delle Scienze all'atto della sua costituzione nel 1714, avvenuta per volont\u00e0 del generale Luigi Ferdinando Marsili. Ci\u00f2 gli valse la nomina ad accademico d'onore. Egli era aggregato anche all'Accademia dei Gelati, oltre a far parte dell'antichissima Compagnia Militare dei Lombardi, della quale fu Massaro nell'anno 1727. Da Firenze torn\u00f2 poi a Roma. Intanto era stato eletto pontefice Clemente XI. I suoi interessi letterari e artistici ne fecero uno dei pi\u00f9 sensibili protagonisti della scena culturale bolognese del tempo. Egli partecip\u00f2 attivamente ai fermenti culturali allora in atto facendo parte della prestigiosa accademia dell'Arcadia, conosciuta a Bologna come Colonia Renia, e divenendo membro delle pi\u00f9 floride accademie pittoriche come l'Accademia di Belle Arti di Bologna. Per queste tenne articolate orazioni in cui diede saggio delle sue capacit\u00e0. Anche altri cardinali di non minor fama a lui coevi quali Pompeo Aldrovandi, Prospero Lambertini poi Papa Benedetto XIV, Filippo Maria Monti e il gi\u00e0 citato Giovanni Antonio Davia condivisero con lui queste passioni. Egli era per\u00f2 non solo amante e studioso del bello nelle sue declinazioni artistiche, ma di alcune, come della pittura, ne volle conoscere i segreti tecnici per praticarla. Fu allievo infatti di celebri pittori quali Domenico Maria Canuti e Lorenzo Pasinelli, e in corrispondenza con scultori come Giuseppe Mazza e Angelo Pi\u00f2. Fu con ogni probabilit\u00e0 sua la commissione a quest'ultimo delle sculture della Fortezza e della Prudenza e della Vergine col Bambino che adornano lo scalone del palazzo di famiglia, opera di Francesco Angelini, i cui disegni si conservano nell'archivio Gozzadini presso la biblioteca dell'Archiginnasio.\nMentre percorreva una fulgida carriera alla corte papale \"fu preso dal mal di calcoli\" e obbligato ad abbandonare Roma per trasferirsi a Firenze per sottoporsi a cure particolari, le quali felicemente riuscite gli ridonarono la piena salute. Deceduto papa Innocenzo XII nel 1700, per un breve periodo la corte romana parve dimenticare il cardinale Gozzadini, ma il suo successore Clemente XI, che per motivo dei comuni studi e dell'intima famigliarit\u00e0 lo stimava molto, lo fece arcivescovo titolare di Teodosia l'8 settembre 1700. Il 12 dello stesso mese fu poi consacrato vescovo nella chiesa romana di Sant'Ignazio dal cardinal Bandino Panciatichi assistito da prospero Bottini- titolare arcivescovo di Mira- e da Leonardo Marsili arcivescovo di Siena. Inoltre, pochi mesi dopo, il 7 Dicembre, il Papa lo conferm\u00f2 segretario dei Brevi e delle Lettere ai Principi e lo nomin\u00f2 vescovo assistente al soglio pontificio. Non mancarono le occasioni in cui fu richiesto all'alto prelato di esprimere pareri in diversi gravi affari della Santa Sede a dimostrazione di quanto le sue capacit\u00e0 fossero apprezzate non solo dal nuovo Papa, ma anche dalla maggioranza della corte. In tal modo ebbe l'opportunit\u00e0 di mostrare con quanta eleganza e grazia nella lingua del Lazio scrivesse, dando molta soddisfazione al Pontefice. Del suo amore per i letterati, e delle opere di vario genere da lui scritte ne d\u00e0 testimonianza il Bonamici nell'appendice al trattato sugli scrittori delle lettere pontificie. Bonamici, nel dispiacersi del suo stile, d\u00e0 un giudizio negativo sul linguaggio letterario dell'epoca, ma di contro, ammettendo che il cardinale lo rispecchiava in pieno, ne fa un poeta arcade degno dei suoi tempi..Gli scritti pi\u00f9 famosi di questi anni di Gozzadini sono: \"Gli stami d'oro\" (1688),\" Maria Immacolatamente Concetta\" (1689), \"La via Lattea\" (1690), \"Un'orazione recitata in Campidoglio intorno alle Belle Arti\" (1705). Il 17 maggio 1706 il Papa lo scelse per esercitare \"par interim\" la carica di segretario della congregazione di Propaganda Fide fino al Novembre dello stesso anno, nell'assenza del suo titolare il cardinale Antonio Banchieri. Si tramanda che una delle sue pi\u00f9 grandi doti fosse l'umilt\u00e0, e che sempre porse preghiere all'Eterno per poter degnamente sostenere l'immenso carico affidatogli, temendo, nonostante la volont\u00e0 di non aver pari le forze.\nPapa Clemente XI lo elev\u00f2 al rango di cardinale dell'ordine dei preti nel concistoro del 15 aprile 1709 conferendogli il cappello cardinalizio il 18 dello stesso mese. Insignito della porpora cardinalizia col titolo di Santa Croce in Gerusalemme, questo mantenne sino al termine dei suoi giorni. Da quella data ebbe la perpetua amministrazione e commenda della chiesa e ospitale di San Lazzaro presso Piacenza che rinnov\u00f2 a sue spese e bened\u00ec la domenica del 20 ottobre 1720.\nIl 17 Febbraio 1710 Gozzadini divenne vescovo di Imola, citt\u00e0 dove rimase fino alla morte. Per la sua elezione la diocesi e tutta la citt\u00e0 diedero evidenti segni di pubblica felicit\u00e0, ma per pi\u00f9 di un anno il Cardinale si dovette trattenere a Roma presso il Pontefice per svolgere il delicato incarico di ministro di Stato, dovendosi occupare di rilevanti cose pubbliche.\nAvendole portate a termine felicemente, and\u00f2 alla sua nuova residenza. Era l'anno 1711. Per il suo insediamento scelse il 13 Agosto, giorno di festa di San Cassiano patrono della citt\u00e0 e titolare del duomo. Per renderla pi\u00f9 solenne celebr\u00f2 pontificalmente nella cattedrale, sorretto dal gaudio e dall'approvazione di tutta la cittadinanza. Nel mese di Settembre annunci\u00f2 la visita pastorale generale, dandovi inizio dal duomo. Fu altres\u00ec sua premura comporre l'antica e pi\u00f9 che mai accesa discordia promossa da monsignor Zani sul cerimoniale a cui dovevano assolvere il Capitolo della cattedrale e il Magistrato durante alcune celebrazioni. La modalit\u00e0 e l'accortezza con la quale il cardinale Gozzadini condusse felicemente la controversia fu tale da ridonare a Imola una stabile pace. In quei tempi erano ritenuti affari d'alta importanza perch\u00e9 stabilivano una gerarchia sia all'interno del corpo ecclesiastico, sia di questo rispetto alle cariche pubbliche della citt\u00e0. Convinto sostenitore delle ragioni della propria diocesi, apr\u00ec di nuovo al culto le chiese che si erano chiuse per incuria e rivendic\u00f2 quelle che riteneva sottrattegli, avendo ingranditi, col dominio e pingui censi, i diritti episcopali. Avendo poi trovato il palazzo episcopale in pessimo stato si applic\u00f2 a ripararlo e abbellirlo, lasciandovi parte considerevole dei suoi mobili a profitto dei successori. Egli fece anche erigere un nuovo altar maggiore nella cattedrale, che consacr\u00f2 con solenni cerimonie l'anno 1713. Ancorch\u00e9 la cattedrale fosse da molto tempo arricchita delle sacre reliquie dei santi protettori come di altri, non si conservava per\u00f2 la pi\u00f9 venerata sopra di ogni altra, quella della santissima croce di Ges\u00f9 Cristo. Il Cardinale dunque fece preziosissimo dono alla cattedrale di una particella del sacro legno estratta da quella conservata nella chiesa di Santa Croce in Roma, del di cui titolo egli era cardinale. Fece poi riporre la preziosa reliquia entro ricca ed elegante custodia d'argento, sostenuta da un angelo di nobile fattura. Essa viene ancora esposta ogni anno alla pubblica adorazione nella festa della Santissima Croce all'altare del Crocifisso. Egli era molto legato alla diocesi alla quale era stato destinato e alla sua cattedrale, tanto che volle che fosse adornata per le feste di ricchissimi drappi e di capi preziosi da lui donati, resta scritto negli annali del Capitolo. Gli stessi testimoniano che molto fece anche per le chiese che furono da restaurare dopo i frequenti terremoti che danneggiarono varie parrocchie della diocesi in quegli anni, \"e non bastando le oblazioni dei fedeli del proprio largamente provvedeva\". Altro aspetto di non poco conto - ma spesso sottovalutato- a cui si dedic\u00f2 fu l'avvio allo studio dei pi\u00f9 giovani. E in questo certo si giov\u00f2 dell'esperienza fatta nelle accademie. Promosse cos\u00ec la giovent\u00f9 agli studi, e dagli scritti del canonico imolese Manzoni suo biografo apprendiamo che \" assiduamente ne diresse i primi passi, sentendo su di s\u00e9 la responsabilit\u00e0 di quella delicata missione da cui deriva la rettezza dell'intera vita di ogni singolo alunno, prodigandosi e seguendo con estrema cura tutti coloro che si diedero al servizio di Dio\". A tale scopo e per il bene di tutta la diocesi, fece ristrutturare da cima a fondo il seminario. Egli trov\u00f2 tuttavia il tempo anche per perseguire sagge riforme del clero diocesano\" e quando qualcuno dei suoi ecclesiastici aveva commesso qualche mancanza, il Cardinale segretamente lo chiamava a s\u00e9, con mansuetudine e carit\u00e0 lo correggeva, conseguentemente ne otteneva l'emendazione, senza che di nulla il pubblico venisse a conoscenza\". Da leggere, per comprendere meglio ci\u00f2 che qui \u00e8 stato solo accennato, \u00e8 il suo scritto \"Lettera Circolare ai Parroci della Diocesi per la Dottrina Cristiana\" ritenuto testo limpido e chiaro come lo era il suo pensiero. Si racconta che le sue rare doti introspettive gli permettevano di conferire le parrocchie ai sacerdoti che risplendevano sopra gli altri per dottrina e per specchiati costumi, tenendo lontani dai benefizi quelli che vi aspiravano per mezzo di impegni e interposizioni di persone autorevoli e potenti, essendo solito dire che \"questi aspiranti volevano entrare nell'ovile non per la porta ma per la finestra\". Egli \"recitava ogni giorno le ore canoniche in ginocchioni, impiegando tempo ragguardevole nell'orazione mentale e nella lettura dei libri santi, amava i bisognosi e visitava gli infermi anche della pi\u00f9 misera condizione, compartendo loro la benedizione se erano prossimi a morire, ammetteva all'udienza molto facilmente e talvolta incontrava le persone miserabili per sollevarle\" scrive Rondoni che fu suo segretario personale. \"Il suo governo pastorale fu lodatissimo per piet\u00e0, esemplarit\u00e0, dottrina, saggezza e capacit\u00e0. Altra dote non comune fu non far mai sfoggio delle avite ricchezze, come invece avrebbe decretato il suo lignaggio, arrivando al gesto estremo di renderle un libero patrimonio\". Invocavano la sua benedizione intere famiglie, e tanti pellegrini e sacerdoti furono da lui con paterna cura ospitati, come avvenne nel Giubileo del 1725. \"Sempre i poverelli affollavano le porte del vescovado e per le vie della citt\u00e0 l'acclamavano lor Padre, ed egli desideroso di consolarli per le vie pi\u00f9 sovente si mostrava.\" Il porporato cos\u00ec retto, cos\u00ec provvidenziale, fedele amministratore delle sostanze della Chiesa, fu altres\u00ec decorato di apostoliche Legazioni come quella nell'Esarcato di Ravenna in tempi piuttosto difficili per le frequenti inondazioni dei due torrenti che la circondano. Luigi Gozzadini nelle note biografiche del suo illustre parente scrive che le cospicue cariche che egli sostenne e le insigni doti del suo animo gli procacciarono la stima e l'amore di molti regnanti, come si scorge dalle lettere a lui indirizzate che si conservano nell'archivio Gozzadini. Mentre faceva rinascere la diocesi di Imola a nuova e fervente spiritualit\u00e0 fu dichiarato Legato della provincia della Romagna: era l'anno 1713.La citt\u00e0 di Ravenna, in ricordo dei benefici ricevuti, fece sia coniare una medaglia pubblicata dal conte Mazzucchelli che ha nel diritto l'immagine del cardinale contornata dalle parole Ulysses J.S.R.E. Presb. Card. Gozzadinus pref. Ravenn. Legat. e nel rovescio l'effigie di Minerva Sacra - allusiva agli studi sulla Religione che Gozzadini amava sopra ogni altra cosa - sia un busto in marmo con iscrizione sottostante che venne posta nella sala preconsiliare del palazzo pubblico.\nDal 1713 al 1717 fu legato di Romagna. Non erano stati anni tranquilli quelli della sua legazione, in particolare per le frequenti inondazioni dei due torrenti che circondano la citt\u00e0, ma il Cardinale non si demoralizz\u00f2, e intervenne per sanare il problema alla radice. Gli annali ricordano \" che ora col consiglio e ora coll'ingiunte preghiere all'Altissimo chiedeva di render libera da imminenti catastrofi Ravenna\". Alla fine decise di deviare il corso dei due torrenti. Non fu decisione presa a cuor leggero, perch\u00e9 si doveva scegliere e mettere in pratica con gran dispendio di forze e di denaro la soluzione pi\u00f9 consona alle caratteristiche del suolo e della sua economia agricola, pena provocare danni maggiori. L'impegno profuso dal Gozzadini in quest'opera \u00e8 dimostrato dallo scritto di suo pugno: \"Allocuzione ai Magistrati di Ravenna intorno alle inondazioni che minacciavano l'Emilia nel 1717\". La cronaca della sua missione pastorale nelle Romagne ricorda poi un fatto singolare ed esemplare al contempo. \"Avendo saputo che a Lugo vi era un ebreo di nome Samuele Genesi che ardentemente desiderava di abbracciare la religione cristiana cattolica, lo fece istruire dai padri della Compagnia di Ges\u00f9, ed allorch\u00e9 lo vide giunto alla cognizione dei principali misteri deliber\u00f2 battezzarlo nel sacro giorno della Santissima Trinit\u00e0, donandogli il suo preclaro nome di Giuseppe, cognome di Gozzadini, unendovi poi quello di Antonio a cui il candidato mostrava special devozione. Lo volle poi con lui al vescovado\". Lo stretto legame con Lugo \u00e8 documentato dalle oblazioni che fece al suo Monte di Piet\u00e0. Si deve al saggio Legato anche l'edificazione a Imola dei magazzini di Annona e la selciatura delle pubbliche vie. Egli accrebbe poi le rendite della mensa vescovile e per una pi\u00f9 efficiente e accorta amministrazione fece raccogliere tutti gli antichi atti notarili riguardanti i possedimenti e i benefici della sua chiesa in otto volumi con nel frontespizio chiaro epilogo. Poi diede ordine di collocarli e conservarli nell'archivio della stessa.\nAvvenne poi che nel concistoro del 7 agosto 1714 da papa Clemente XI fu nominato suo legato a latere per recarsi a Parma a benedire solennemente, ad assistere e a rappresentarlo nelle celebrazioni per le nozze della principessa Elisabetta Farnese, sposa di Filippo V re di Spagna, nozze felicitate dal pontefice con benedizioni e col mistico emblema della rosa d'oro. Il giorno 20 dello stesso mese nella sua sede vescovile, un corriere pontificio gli present\u00f2 lettera della Segreteria di Stato che gli partecipava la suddetta nomina. Non esit\u00f2 il Cardinale di compiacersi al papa di una notizia cos\u00ec ragguardevole. \" Per agevolar questo suo impegno, credette dover invitare diversi vescovi, prelati e cavalieri cos\u00ec come amici e parenti, inviando anche suo fratello Alessandro a complimentare in sua vece la Serenissima principessa Elisabetta Farnese, allorch\u00e9 Ella si degnasse di ammetterlo alla sua presenza. Quale fosse il fasto di quella cerimonia, la magnificenza dell'illustre porporato, la venerazione dei popoli, assai lo fece comprendere il movimento che da tutta Italia si lev\u00f2, il nobilissimo seguito e l'accorrere delle genti, che in folla si recarono alla citt\u00e0 di Parma. Preceduto nel suo viaggio da grandi e sontuosi equipaggi, da gran numero di vescovi e prelati tra i pi\u00f9 cospicui dello Stato ecclesiastico tra cui Francesco Acquaviva d'Aragona cardinale presbitero di Santa Cecilia e protettore della corona di Spagna al quale furono inviati i reali dispacci e diversi vescovi emiliani e romagnoli come Giorgio Barni vescovo di Piacenza, Giovanni Fontana vescovo di Cesena, Giovanni Spreti vescovo di Cervia, Giovanni Battista Missiroli, vescovo di Bertinoro e Adriano Sermattei vescovo di Fidenza.\nTutti questi mitrati furono accompagnati dai loro cappellani, segretari, nonch\u00e9 da sei paggi. I cavalieri bolognesi erano rappresentati dal senatore Vincenzo Bargellini, dal senatore conte Alamanno Isolani, dal senatore Antonio Bovio, dal conte Ercole Aldrovandi, dal cavaliere Filippo Sampieri, maestro di Camera, dal conte Ratta, cavallerizzo maggiore, e da un cospicuo numero di cittadini bolognesi. Essi formarono un seguito di pi\u00f9 di centocinquanta persone. Gozzadini, incontratosi fuori dalla citt\u00e0 di Parma col cardinal Legato Agostino Cusani, col cardinale arcivescovo di Parma Antonio Francesco Sanvitale, e con tutta la nobilt\u00e0, entr\u00f2 in Parma per la porta Emilia, ed ebbe stanza con tutto il suo corteo nel palazzo Pubblico.\" Il 16 Settembre si celebr\u00f2 il solenne imeneo della nuova regina, e avvenne con tal decoro e pompa, che tanto i principi come il sommo Pontefice se ne mostrarono pienamente soddisfatti\". Il giorno seguente, Gozzadini, avendo avuto udienza di congedo, fece ritorno a Imola dove arriv\u00f2 il giorno 20. \"Prima della sua partenza gio\u00ec in dispensare favori, in conceder grazie, in donare privilegi, per tutto distribuendo suoi averi con somma magnificenza, e facendo in ogni parte risplendere la sua rara liberalit\u00e0\". Nell'occasione egli pot\u00e9 conferire ventuno protonariati, due dottorati, cinque notariati e nomin\u00f2 due conti palatini .A ricordo dell'evento, nel 1723 furono realizzati pi\u00f9 dipinti a olio su tela di grandi dimensioni e di alta qualit\u00e0 da Ilario Spolverini. Uno \u00e8 conservato nel Municipio di Parma e l'altro ai Musei Civici di Piacenza. Il dipinto che rappresenta la testa del corteo con i prelati e con la prima carrozza, la lettiga e la portantina del cardinal legato \u00e8 quello conservato a Parma. In quello esposto a Piacenza \u00e8 raffigurata la parte principale e la coda del corteo quando entra in Parma. Anche in questo dipinto \u00e8 possibile individuare Ulisse Giuseppe Gozzadini. \"Ritornato poi al suo vescovado, non minori furono le cure dell'instancabile Pastore, da quelle del Preside vigilantissimo, che ormai aveva steso per sempre la mano proteggitrice a tutta la Romagna ed eziandio alle Scienze e alle Arti\". Il cronista per ultimo ricorda che fu proprio in questo anno, il 1714, in cui gi\u00e0 tanti impegni sembrano gravare sul cardinale, che egli trov\u00f2 comunque il tempo per predisporre la donazione delle statue citate poc'anzi al costituito Istituto delle Scienze di Bologna a vantaggio dei suoi studenti. Zanotti infatti ricorda la donazione notando che esse \" sono l'ottimo per chi deve apprendere ci\u00f2 che \u00e8 grazia e antichit\u00e0, e sempre gli saranno grati coloro che coltivano le arti gentili\". Sempre nel 1714, il capitolo della Basilica Vaticana-di cui era canonico-in segno di ringraziamento e riconoscimento dei suoi meriti e delle molte premure dimostrate verso la sua diocesi, decise di fargli un pregiatissimo dono: il prezioso diadema aureo, per farne adorna la prodigiosa immagine della Beatissima Vergine detta del Piratello. Egli lo pose sul capo della Vergine Maria il giorno dell'Assunzione nella pubblica piazza di Imola con solenne pompa; non prima di aver fatto un triduo di sacre funzioni in cattedrale, per l'occasione splendidamente addobbata e con \"armonia di musica\". Nello stesso anno fece decorare il capitolo della cattedrale con le insegne del Rocchetto e della Cappa Magna che gi\u00e0 aveva provveduto a donare con breve del 17 settembre. Di questo singolarissimo onore, il capitolo della cattedrale si mostr\u00f2 molto grato, e l'anno seguente, in segno di perpetua gratitudine pose in duomo una lapide di candido marmo con l'iscrizione che ancora oggi si legge. Su premurosa richiesta del porporato e del capitolo, la Sacra Congregazione de' Riti concedette al clero della medesima, l'indulto di potere ogni anno nell'avvenire, nel giorno festivo di San Giacomo Interciso, da tanto tempo celebrato con grande partecipazione di popolo, di poter recitare la messa in onore del santo. E ancor pi\u00f9 crebbe la munificenza del cardinale quando fece dono alla sagrestia della cattedrale delle preziose suppellettili di paramenti sacri che ancora si conservano, ossia quelli per uso dei canonici nelle messe private, sia quelli per le messe pontificali.\nNel 1717 il teologo ligure Sebastiano Giribaldi gli ha dedicato un trattato giuridico intitolato \"Juris naturalis humanorumque contractuum\". Era sempre il 1717 quando il Cardinale fu informato dell'iniziativa che il canonico Manzoni di Imola aveva intrapreso: egli \"gi\u00e0 da vario tempo aveva raccolto le memorie dei vescovi di Imola per uso privato, affinch\u00e9 fossero come un prontuario da cui dopo col tempo qualche persona dotata di talento e di stile avesse potuto formare una storia completa ed esaustiva. Il Cardinale, ordin\u00f2 e incoraggi\u00f2 il canonico ad accrescere e perfezionare l'opera con la scoperta anche di nuovi monumenti, cosicch\u00e9 fosse degna di essere data alla luce per lustro e splendore di questa chiesa\". Egli acconsent\u00ec, e coll'aiuto e consiglio di eruditi termin\u00f2 la storia e la sottopose al giudizio di sua eminenza, al quale ne fece dono assai gradito. Fu stampata con sommo decoro in Faenza l'anno 1719 grazie al generosissimo porporato. Fin da quando fu divulgata, merit\u00f2 il plauso dei letterati e specialmente dei pi\u00f9 dotti prelati. Altres\u00ec egli fece ristampare la \"Storia Ecclesiastica\" nell'Italia Sacra dell'Ughelli. Erano trascorsi ormai cinque lustri da quando nella cattedrale non si teneva un congresso del sinodo. L'eminentissimo vescovo, dunque, dopo che ebbe terminata la visita pastorale, e conosciuta la necessit\u00e0 che vi era di adunare il sinodo diocesano per la riforma della disciplina ecclesiastica e dei costumi, Lo convoc\u00f2 per il 31 maggio dello stesso anno. Da esso nacquero utilissime costituzioni che meritano ancora oggi di essere lette e considerate. Furono scritte di suo pugno con eleganza di stile e con profonda erudizione e arricchite e ornate con le sentenze di San Pier Crisologo. Esse furono pubblicate a Imola nel 1720. La domenica del 20 ottobre di quell'anno, il cardinale si rec\u00f2 a benedire i lavori che, iniziati a sue spese nel 1717, avevano rinnovato l'ospitale di San Lazzaro presso Piacenza di cui deteneva l'amministrazione: un buon pastore mai si dimentica di nessuna legazione affidatagli, neanche quando il peso degli anni comincia a farsi sentire. L'anno seguente pens\u00f2 dunque di offrire in dono al sommo pontefice Clemente XI la storia suddetta del suo sinodo. Destin\u00f2 per far tale dono in sua vece e a suo nome il canonico Manzoni, ma la morte del Papa tolse al cardinale la soddisfazione e al canonico l'onore di presentargli la gentile offerta. Gozzadini celebr\u00f2 con pompa funebre nella cattedrale l'officio di espiazione per la \"grande anima\" del defunto. Nel frattempo, il Cardinale, per ornamento della sagrestia del duomo, e per maggior comodo dei beneficiati, aveva rinnovato gli armadi e fatto dipingere da Ignazio Stern un grande quadro in cui si vede Ges\u00f9 crocifisso con la Maddalena ai suoi piedi. Esso \u00e8 ancora collocato dove egli lo volle: nell'ingresso della sagrestia. Non pago, nel 1722, tornato da Roma dopo l'elezione di Papa Innocenzo XIII, orn\u00f2 di nuovi doni e benefici la cattedrale. Qui si ricorda come i due troni vescovili li volle rivestiti di sete pregiate: uno di damasco rosso violaceo e l'altro di seta semplice dello stesso colore, per servire nei tempi di Avvento e di Quaresima. Pi\u00f9 di ogni altro dono fu ragguardevole per\u00f2, per ricchezza di tela e di fili d'argento, il baldacchino in uso per la solenne processione del santissimo Corpo di Cristo. L'anno stesso, prescrisse ai capitolari il modo da osservarsi nell'uso della cappa Magna in diverse feste e solennit\u00e0 dell'anno. Due anni dopo, nel 1724, in occasione del suo ritorno a Imola da Roma dove era stato eletto pontefice Benedetto XIII, rec\u00f2 con s\u00e9 un prezioso calice d'argento per farne dono alla sagrestia del capitolo. Fece inoltre dipingere nella tribuna della cattedrale, dall'imolese Giovanni Ferretti, i santi protettori Cassiano, Pier Crisologo, Proietto e Maurelio in gloria assisi, in atto di pregare l'Altissimo per supplica per la chiesa e citt\u00e0 di Imola. Per queste e altre opere, per l'abnegazione e per la sua piet\u00e0 merit\u00f2 le lodi e i plausi della Sacra Congregazione del Concilio, allorch\u00e9 l'anno stesso diede ragguaglio alla medesima congregazione dello stato della sua Chiesa. Gli accennati encomi si leggono nella lettera indirizzata a Gozzadini, scritta per mano di monsignor Prospero Lambertini, allora segretario della medesima. Il 1725 era anno santo. Per i pellegrini che passavano per recarsi a Roma fece approntare un ospitale dove ogni sera faceva preparare loro la cena, che spesso poi serviva con le proprie mani per divenire pi\u00f9 facilmente loro confidente e potergli dispensare consigli preziosi per non perdere la via del Signore. \"E dopo averli risollevati con la divina parola, li confortava con devoti ragionamenti, poi si accomiatava lasciandogli abbondanti elemosine. Col medesimo scopo fece aprire un'ampia casa per sacerdoti pellegrini, nella quale li accoglieva con infinite premure\". La munificenza del cardinal Gozzadini verso la sua chiesa fu incomparabile. Aveva gi\u00e0 oltre ai predetti pregiatissimi doni provveduto l'altar maggiore di sei grandi candelieri e della croce di legno adeguatamente intagliati e tutti dorati, aveva fatto sontuoso apparato di damasco cremisi per le pareti del coro, del presbiterio e delle colonne in occasione delle principali solennit\u00e0 della chiesa, ma quando si sent\u00ec alla fine dei suoi giorni, diede attestato pi\u00f9 chiaro del suo amore verso la sua cattedrale, lasciandole gli argenti della sua cappella privata, ossia quattro candelieri col crocifisso e tutte le pianete e i piviali che erano stati per uso suo nelle funzioni pontificali e anche un pastorale, di cui egli si avvaleva nella visita della diocesi. D'ordine del papa si port\u00f2 poi ai confini della Legazione per andare incontro al re d'Inghilterra Giacomo III, che dalla Francia si stava recando a Roma. Egli lo alloggi\u00f2 nel proprio palazzo, e accompagn\u00f2 per tutta la provincia: \"in questa maniera termin\u00f2 nel migliore dei modi l'onorifica legazione. In essa ebbe modo di far spiccare la sua singolare grandezza e generosit\u00e0, dando maggiormente a conoscere la sua dolcissima indole, certamente non comune\", rimane scritto per mano del canonico Manzoni. Gozzadini partecip\u00f2 sia al conclave per l'elezione di Innocenzo XIII nel 1721 sia a quello che port\u00f2 all'elezione di papa Benedetto XIV nel 1724. Molti furono i voti che egli stesso merit\u00f2, come scrisse Luigi Gozzadini, Per due volte fu preconizzato reggitore della Chiesa cattolica, e rimase nell'opinione degli uomini la convinzione che l'avrebbe meritato. E ogni volta restituitosi alla sua Chiesa persever\u00f2 nei doveri di zelante e sollecito pastore con modi sempre gentili. Alla fine, oppresso dagli anni, e da improvviso malore, con somma rassegnazione, avuti i conforti della Nostra Santa Religione, rese l'anima a Dio il 20 Marzo 1728. Mor\u00ec a Imola nel sonno di un colpo apoplettico. Aveva settantasette anni ed erano passati 19 anni da quando era stato eletto cardinale. Ci\u00f2 procur\u00f2 duolo universale nella diocesi perch\u00e9 da lui tutta la popolazione si sent\u00ec amata. Egli aveva designato come suo erede l'amato fratello, il senatore Alessandro Gozzadini, che esegu\u00ec le sue volont\u00e0 testamentarie. I funerali furono celebrati nella cattedrale che tanto aveva amato, curato e impreziosita da Andrea Luigi Cattani vescovo di San Miniato, prelato domestico e assistente al Soglio Pontificio. Terminate le esequie con l'orazione di lode pronunciata dal gesuita predicatore quaresimale, ebbe sepoltura nella cappella di San Giovanni Battista - anche conosciuta come cappella delle Laudi - dove in seguito il senatore Alessandro Maria Gozzadini, gli alz\u00f2 a perpetua memoria un elegante mausoleo di marmo con una degna iscrizione commemorativa. A ricordo delle solenni esequie fu pubblicato a Firenze nell'anno 1729 un grazioso opuscolo edito da Bernardo Paperini \"stampatore dell'A.R. della Serenissima Gran Principessa Vedova di Toscana\". Le sue gesta furono descritte dal canonico Manzoni nella sua \"Storia de' vescovi di Imola\" sino all'anno 1717 quando ancora egli era vivente. Ci\u00f2 ce la fa ritenere veritiera anche perch\u00e9 fu corretta dallo stesso Gozzadini. Di questa e delle memorie coeve o poco posteriori ne diede notizia il canonico Giovanni Battista Rondoni poi vescovo di Assisi, nel compendio della vita del medesimo cardinale stampato a Bologna l'anno stesso della sua dipartita. Il Cardinale lo aveva conosciuto bene essendo stato suo segretario. Il titolo della sua opera \u00e8: Ulyssis Josephi S.R.E. Cardinalis Gozzadini Bononiensis Vitae Compendium. La quadreria della Biblioteca Universitaria di Bologna possiede un ritratto di Gozzadini di Pier Leone Ghezzi del secolo XVIII donato dal senatore Ulisse Giuseppe- figlio del citato Alessandro- all'Istituto delle Scienze il 10 luglio 1756, come registr\u00f2 il bibliotecario Montefani Caprara nella rubrica dei benefattori dell'istituzione. Dal catalogo attuale apprendiamo che \"Il modello per l'immagine di Gozzadini \u00e8 desunta da una delle molte incisioni che ritraggono l'effigie del cardinale, di cui si conservano diversi esempi nella collezione del Gabinetto Disegni e Stampe dell'Archiginnasio. Il dipinto ritrae il cardinale a mezzo busto, con in mano una lettera in cui si scorge l'intestazione di Clemente XI. Anche nella cappella Gozzadini della chiesa dei Servi di Maria di Bologna si conserva un ritratto del Cardinale, opera in mosaico di Pietro Paolo Cristofari racchiuso in una elegante cornice ovale di marmo nera del secolo XVIII. Un altro ritratto dell'alto prelato si conserva nella sagrestia del Duomo di Imola. Esso fu prontamente annotato dal canonico Francesco Maria Mancurti l'anno 1750: \" si aggiunse in quest'anno nel mese di Agosto, merc\u00e9 della beneficienza del canonico Maltagliati, il quale orn\u00f2 le nude pareti di detta sagrestia di dodici quadri dipinti colle cornici velate, esprimenti altrettanti ritratti de' pi\u00f9 ragguardevoli nostri vescovi\" tra i quali cita Gozzadini. Anche la Biblioteca Classense di Ravenna conserva un ritratto del Cardinale. Si tratta di un olio su tela del 1714 non di grande qualit\u00e0 tratto da una incisione di Gerolamo Rossi che ne riproduce l'effigie ricavata da un ritratto a olio eseguito da Pietro Nelli, abile pittore e ritrattista anche di Clemente XI e riconducibile al periodo in cui l'illustre prelato era Legato di Romagna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1565162", "revid": "6923", "url": "https://it.wikipedia.org/wiki?curid=1565162", "title": "Mirato", "text": "Mirato S.p.A. \u00e8 un'azienda italiana che opera nel settore chimico, producendo prodotti per l'igiene personale e la cura del corpo.\nI suoi marchi sono: Intesa, Malizia, Clinians, Geomar, Breeze, Splend'Or, Mil Mil, Nidra, Glicemille e Benefit.\nStoria.\nFondata nel 1960, raggiunge una grande popolarit\u00e0 negli anni ottanta grazie al lancio dei marchi di successo Intesa e Malizia. Successivamente rafforza e rilancia la sua presenza sul mercato attraverso l'acquisizione dei marchi Clinians, Breeze, Geomar, Benefit, Nidra e Glicemille\nConsiglio d'Amministrazione.\nDati aggiornati al 24 gennaio 2008 secondo comunicazioni Consob\nAzionariato.\nDati aggiornati al 24 gennaio 2008 secondo comunicazioni Consob."}
{"id": "1565163", "revid": "2166030", "url": "https://it.wikipedia.org/wiki?curid=1565163", "title": "Tebaldo VI di Blois", "text": "Origine.\nSecondo il documento n\u00b0 LI degli \"Archives de la Maison-Dieu de Ch\u00e2teaudun\", Tebaldo era figlio del conte di Blois, Ch\u00e2teaudun, Chartres e Provins, Luigi di Blois e della Contessa di Clermont Caterina, che, secondo il documento n\u00b0 CCLX del \"Cartulaire de l'abbaye de Notre-Dame d'Ourscamp de l'ordre de Citeaux\", era figlia del conte di Clermont, Rodolfo I, e della moglie Alice di Breteuil (\u2020 1196), figlia di Valerano III, Signore di Breteuil, discendente del Casato di Breteuil e della prima moglie, Holdeburge signora d'Ailly-sur-Noye e di Tartigny.&lt;br&gt;Luigi di Blois, secondo il documento n\u00b0 XXV degli \"Archives de la Maison-Dieu de Ch\u00e2teaudun\", era figlio del conte di Blois, Ch\u00e2teaudun, Chartres e Provins, Tebaldo V di Blois e, come conferma anche la \"Chronica Albrici Monachi Trium Fontium\" di Alice di Francia che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", era la figlia secondogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.\nBiografia.\nTebaldo viene citato in diversi documenti, assieme ai genitori:\nA seguito dell'appello del papa Innocenzo III del 1198, suo padre, Luigi, assieme a tutti i partecipanti al torneo, organizzato, nel 1199, nel suo castello di \u00c9cry-sur-Aisne, da suo cugino (figlio della zia, Maria di Francia, la sorella di sua madre), Tebaldo III, conte di Champagne, decise di aderire alla IV crociata.&lt;br&gt;Nel 1200, Tebaldo III, venne designato ad essere il capo della IV crociata; la scelta fu gradita anche da papa Innocenzo III.\nNel 1202, suo padre, Luigi part\u00ec, raggiunse Venezia, dove si imbarc\u00f2 per la Quarta Crociata, che conquist\u00f2 Bisanzio due anni dopo fondando l'Impero latino ed il primo imperatore fu Baldovino I, Conte delle Fiandre e di Hainaut. \nDopo la partenza del marito, sua madre, Caterina assunse la reggenza delle contee: infatti il documento CCLXIX del \"Cartulaire de l'abbaye de Notre-Dame d'Ourscamp de l'ordre de Citeaux\", datato 1202, Caterina si cita come contessa di Blois e di Clermont (\"Katelina Blesis et Clarimuntis comitissa\").\nNel 1205 suo padre, Luigi, assieme a Baldovino I, Enrico Dandolo, e Goffredo di Villehardouin, lo storico e trovatore, marciarono su Adrianopoli, nell'intento di assediarla, ma, il 14 aprile 1205, furono sconfitti, Baldovino I cadde prigioniero e Luigi rimase ucciso; gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano la morte di Luigi (\"Ludovicus comes Blesensis\") il 15 aprile (\"XVII Kal Mai\") e che la madre e la moglie, Caterina fecero una donazione per la sua anima.\nTebaldo, alla morte di Luigi, gli succedette nelle varie contee, come Tebaldo VI, ed affianc\u00f2 la madre nella Contea di Clermont.\nContribu\u00ec alla costruzione della Cattedrale di Chartres; fece erigere un enorme castello a Blois, di cui resta solamente una torre e una sala, all'epoca la pi\u00f9 grande d'Europa.\nSua madre, Caterina mor\u00ec nel 1212 o 1213; gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano la morte di Caterina (\"Katerina, nobilis comitissa Blesensis et Clarimontis\") il 20 settembre (\"XII Kal Oct\") e che il figlio, Tebaldo VI fece una donazione per la sua anima.\nNel documento n\u00b0 CXVII degli \"Archives de la Maison-Dieu de Ch\u00e2teaudun\", del 1218, Tebaldo viene citato col titolo di Conte (\"Theobaldus Blesensis et Clarimontis comitis\").\nTebaldo mor\u00ec nel 1218 o 1219;; gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano la morte di Tebaldo (\"heobaldus Blesensis et Clarimontis comes\") il 22 aprile (\"X Kal Mai\").&lt;br&gt;Mor\u00ec senza eredi; i suoi possedimenti furono spartiti: Clermont and\u00f2 alla corona e fu dato in appannaggio al figlio cadetto di Filippo II di Francia, Filippo Hurepel; Blois e Ch\u00e2teaudun andarono a Margherita, sorella di suo padre; Chartres invece and\u00f2 a Isabella, altra sorella di suo padre.\nMatrimoni e discendenza.\nTebaldo, in prime nozze, secondo la \"Genealogia Dominorum Bellismontium\" (non consultato), aveva sposato, prima del 1213, Matilde d'Alen\u00e7on, che figlia di Roberto I d'Alen\u00e7on e Jeanne de Preuilly.Tebaldo da Matilde non ebbe figli.\nIn seconde nozze, come viene confermato dal documento n\u00b0 CXVII degli \"Archives de la Maison-Dieu de Ch\u00e2teaudun\", Tebaldo aveva sposato Clemenza di Roches (\u2020 verso il 1259), figlia di Guglielmo des Roches e Marguerite de Sabl\u00e9, come ci viene confermato dal documento n\u00b0 142 del \"Cartulaire de Ch\u00e2teau-du-Loir\".Tebaldo nemmeno da Clemenza ebbe figli."}
{"id": "1565166", "revid": "767487", "url": "https://it.wikipedia.org/wiki?curid=1565166", "title": "Contea di Douglas (Nevada)", "text": "La contea di Douglas, in inglese Douglas County, \u00e8 una contea dello Stato del Nevada, negli Stati Uniti. La popolazione al censimento del 2000 era di 51.770 abitanti. Il capoluogo di contea \u00e8 Minden.\nGeografia fisica.\nLa contea si trova nella parte occidentale del Nevada. L'U.S. Census Bureau certifica che l'estensione della contea \u00e8 di 1.911\u00a0km\u00b2, di cui 1.838\u00a0km\u00b2 composti da terra e i rimanenti 73\u00a0km\u00b2 composti di acqua."}
{"id": "1565167", "revid": "6923", "url": "https://it.wikipedia.org/wiki?curid=1565167", "title": "Relentless Suzuki", "text": ""}
{"id": "1565169", "revid": "6923", "url": "https://it.wikipedia.org/wiki?curid=1565169", "title": "OSRAM", "text": "OSRAM Licht AG (ortografia corretta: OSRAM) \u00e8 una societ\u00e0 tedesca attiva a livello globale con sede a Monaco di Baviera. Osram si posiziona come una societ\u00e0 di fotonica high-tech con una maggiore attenzione a settori quali i sensori, la visualizzazione e il trattamento con la luce. Osram \u00e8 stata una societ\u00e0 interamente controllata da Siemens AG dal 1978 al 2013 ed \u00e8 stata scorporata nel 2013. Il 5 luglio 2013 OSRAM \u00e8 stata scorporata da Siemens e la quotazione delle sue azioni \u00e8 iniziata l'8 luglio 2013 alla Borsa di Francoforte. L'attivit\u00e0 di Osram con le sorgenti luminose convenzionali \u00e8 stata scorporata nel 2016 con il nome LEDVANCE e venduta a un consorzio cinese.\nDopo una guerra di offerte con Bain Capital, Osram \u00e8 stata rilevata dalla societ\u00e0 austriaca ams AG nel luglio 2020 e la maggioranza delle azioni \u00e8 stata acquisita. Ams AG sviluppa e produce componenti semiconduttori analogici (semiconduttori di potenza) per l'applicazione in sensori e interfacce di sensori. La societ\u00e0 operativa di Osram \u00e8 Osram GmbH. Osram fornisce prodotti a pi\u00f9 di 120 paesi in tutto il mondo. Dispone di 23 stabilimenti.\nDopo varie offerte di Bain Capital, Osram \u00e8 stata rilevata dalla societ\u00e0 austriaca ams AG nel luglio 2020 e la maggioranza delle azioni \u00e8 stata acquisita.\nIl 3 marzo 2021, ams AG ha annunciato che il Domination and Profit and Loss Transfer Agreement (\u201cDPLTA\u201d) tra ams Offer GmbH, consociata interamente controllata di ams AG, la capogruppo di ams Group, e OSRAM Licht AG (\"OSRAM\") \u00e8 entrato in vigore. Operando come un'unica azienda con oltre 110 anni di storia e pi\u00f9 di 15.000 brevetti concessi e applicati, il Gruppo ams si concentra sulla creazione di soluzioni ottiche per il futuro. Con sede a Premst\u00e4tten (Austria) e seconda sede a Monaco (Germania), l'azienda serve clienti nei settori consumer, automobilistico, sanitario e della tecnologia industriale.\nStoria.\nL'industria elettrotecnica nel periodo antecedente la prima guerra mondiale vide la diffusione delle lampada a incandescenza. Dal perfezionamento di questa invenzione, risalente al XIX secolo, nel 1905 Carl Auer von Welsbach invent\u00f2 le lampade con filo di Wolframio nel bulbo; sempre a lui si debbe l'invenzione del marchio \"OSRAM\", ricavato unendo i nomi scientifici di Osmio (OS) e Wolframio (RAM), ossia i due elementi d'uso comune per la fabbricazione dei filamenti delle lampadine, in virt\u00f9 della loro capacit\u00e0 di reggere l'incandescenza grazie alle elevatissime temperature di fusione da ().\nIl 10 marzo 1906 venne quindi fondata la \"Deutsche Gasgl\u00fchlicht-Anstalt\", detentrice dei diritti sul marchio OSRAM, che venne brevettato a Berlino il 17 aprile 1906 (col numero 86924) per prodotti come \u201eElektrische Gl\u00fch- und Bogenlichtlampen\u201c. Nel 1919 la \"Deutsche Gasgl\u00fchlicht-Anstalt\" si fuse con \"Siemens &amp; Halske\" e \"AEG\": l'azienda che ne nacque assunse il nome di \"OSRAM Werke GmbH KG\".\nSiffatta denominazione venne mantenuta fino al 1978, allorch\u00e9 la Siemens AG rilev\u00f2 l'intero pacchetto azionario e scisse il ramo produttivo da quello amministrativo in due societ\u00e0 (rispettivamente \"OSRAM GmbH\" e \"OSRAM Licht AG\"). L'azienda \u00e8 stata anche pioniera nella tecnologia OLED, avendo presentato al pubblico la prima lampada gi\u00e0 nel 2008. Dal 23 settembre 2013 \"OSRAM Licht AG\" \u00e8 quotata all'indice MDAX della Frankfurter Wertpapierb\u00f6rse;\nNella cultura.\nNel 1966 OSRAM ha patrocinato l'apertura di una galleria d'arte nella propria sede di Monaco, compiendo inoltre atti di mecenatismo in favore di artisti giovani ed emergenti.\nPer il giubileo della societ\u00e0, nel 2006 viene presentata la \"Seven Screens\", una piattaforma a LED per progetti artistici digitali. L'attivit\u00e0 viene firmata nel 2006 sotto il nome di OSRAM Art Projects. Dal 2013 l'azienda assegna inoltre il premio \"LIO - The OSRAM Light Art Award\".\nClaudio Baglioni, nell'album del 1975 \"Sabato pomeriggio\", scrive una canzone dal titolo \"Lampada Osram\"; essa si ispira al fatto che per le Olimpiadi del 1960 fu installato a Roma in piazza dei Cinquecento, davanti alla Stazione Termini, un lampione con lampada allo xeno Osram da 2.500.000 lumen e 75 kW di potenza, primato mondiale dell'epoca per una singola lampada, che divent\u00f2 presto un posto per darsi appuntamento (come appunto succede alla protagonista della canzone)."}
{"id": "1565170", "revid": "767487", "url": "https://it.wikipedia.org/wiki?curid=1565170", "title": "Peter Andre", "text": "Carriera.\nAndre viene scoperto da un talent show australiano nel 1990, debutta nel 1992 con il singolo \"Gimme Little Sign\", raggiungendo la posizione numero 3 nella classifica dei dischi pi\u00f9 venduti in Australia e rimanendo in chart per ben 31 settimane. Il suo primo album, che porta il suo stesso nome, \"Peter Andre\", ottiene ottimi risultati e alla fine dell'anno \"Gimme Little Sign\" \u00e8 il singolo pi\u00f9 venduto dell'anno.\nNel 1995, Peter Andre sbarca nel mercato europeo con il singolo \"Only One\" che ottiene un discreto successo nel Regno Unito. Ma \u00e8 soltanto il singolo successivo a portare definitivamente Andre alla luce della ribalta: \"Mysterious Girl\" (in collaborazione con il duo reggae Bubbler Ranx). \u00c8 soprattutto il video di \"Mysterious Girl\" che esibisce il fisico muscoloso del cantante, a spingere il disco fino alla posizione numero 2 della classifica inglese, ed il successivo album \"Natural\" alla numero 1. Seguono altri due singoli di grande successo \"Flava\" e \"I Feel You\", e Peter Andre ottiene notoriet\u00e0 in tutta Europa. Il tentativo per\u00f2 di passare dal pop al R&amp;B non ottiene il successo sperato, ed il suo album successivo\"Time Only\" (che contiene una cover del brano \"Kiss the Girl\", tratto dal cartone animato Disney \"La sirenetta\") arriva al suo apice alla posizione numero 28. Andre viene quindi licenziato dalla propria casa discografica e passer\u00e0 diverso tempo prima che il cantante rientri in classifica.\nNel frattempo partecipa al progetto benefico \"Gift Of Christmas\", insieme ad artisti come Backstreet Boys, Boyzone, E.Y.C., Sean Maguire, Deuce, Ultimate Kaos, Let Loose, East 17, Dannii Minogue ed altri.\nDurante questo periodo partecipa al reality show inglese \"I'm a Celebrity... Get Me Out of Here!\", dove conosce la sua futura moglie, la modella Katie Price. In seguito, nel 2004 ripubblica una nuova versione di \"Mysterious Girl\" che ottiene un insperato successo, riuscendo ad arrivare fino al primo posto della classifica inglese. Nel 2005, Andre e la moglie hanno duettato nel brano \"A Whole New World\", tratta dal film \"Aladdin\".\nNel 2007, Peter Andre e la moglie appaiono nel reality show \"Katie &amp; Peter: The Next Chapter\", sul canale satellitare E!."}
{"id": "1565173", "revid": "767487", "url": "https://it.wikipedia.org/wiki?curid=1565173", "title": "Contea di Elko", "text": "La contea di Elko, in inglese Elko County, \u00e8 una contea dello Stato del Nevada, negli Stati Uniti. La popolazione al censimento del 2000 era di 48.339 abitanti. Il capoluogo di contea \u00e8 Elko.\nGeografia fisica.\nLa contea si trova nella parte nord-orientale del Nevada. L'U.S. Census Bureau certifica che l'estensione della contea \u00e8 di 44.556\u00a0km\u00b2, di cui 44.494\u00a0km\u00b2 composti da terra e i rimanenti 62\u00a0km\u00b2 composti di acqua.\nAll'interno del territorio della contea si sviluppa la catena montuosa del Marys River Range."}
{"id": "1565174", "revid": "28592", "url": "https://it.wikipedia.org/wiki?curid=1565174", "title": "V Canto della Divina Commedia", "text": ""}
{"id": "1565175", "revid": "6923", "url": "https://it.wikipedia.org/wiki?curid=1565175", "title": "Hm cre 50", "text": ""}
{"id": "1565176", "revid": "131358", "url": "https://it.wikipedia.org/wiki?curid=1565176", "title": "Peter Andr\u00e9", "text": ""}
{"id": "1565179", "revid": "1154737", "url": "https://it.wikipedia.org/wiki?curid=1565179", "title": "Dendrologia", "text": "La dendrologia \u00e8 la scienza che si occupa dello studio delle piante che hanno accrescimento secondario, ossia che producono legno (alberi, arbusti e liane). La parola \u00e8 di origine greca: \u03c4\u03cc \u03b4\u03ad\u03bd\u03b4\u03c1\u03bf\u03bd (d\u00e9ndron) significa \"albero\" e \u03bb\u03cc\u03b3\u03bf\u03c2 (l\u00f2gos) \"studio/dottrina/discorso\".\nI campi d'interesse della dendrologia sono molteplici: dalla botanica forestale e sistematica alla fitogeografia, alla fitosociologia e all'ecologia vegetale. Questa scienza cura inoltre numerosi aspetti della silvicoltura, del giardinaggio e dell'ecologia."}
{"id": "1565180", "revid": "6923", "url": "https://it.wikipedia.org/wiki?curid=1565180", "title": "Hm cre", "text": ""}
{"id": "1565192", "revid": "13684721", "url": "https://it.wikipedia.org/wiki?curid=1565192", "title": "Bnp Paribas", "text": ""}
{"id": "1565199", "revid": "729019", "url": "https://it.wikipedia.org/wiki?curid=1565199", "title": "Jacques Fran\u00e7ois Dugommier", "text": "Biografia.\nFu arruolato all'et\u00e0 di dodici anni nella compagnia dei cadetti gentiluomini delle colonie a Rochefort.\nOttenne avanzamenti di carriera e si merit\u00f2 la Croce di San Luigi. Nel 1759, partecip\u00f2 alla difesa di Guadalupa contro l'Inghilterra, quindi nel 1762 alla Martinica nel corso della Guerra dei sette anni.\nDopo 25 anni di servizio nelle colonie, si ritir\u00f2 per occuparsi dello sfruttamento delle sue propriet\u00e0 terriere a Guadalupa. All'inizio della Rivoluzione francese si distinse come patriota e fu eletto all'Assemblea Coloniale e comandante della Guardia Nazionale della Martinica, prendendo parte attiva ai disordini che agitarono l'isola.\nIl comando dell'Armata d'Italia.\nGiunto in Francia nel 1792, deputato alla Convenzione Nazionale, succedette a Jean-Fran\u00e7ois Carteaux come generale di brigata al comando dell'Armata d'Italia che assediava la citt\u00e0 di Tolone in mani britanniche. Egli cap\u00ec bene il piano dell'allora giovane ufficiale di artiglieria Napoleone Bonaparte e lo fece applicare riconquistando cos\u00ec la citt\u00e0 (1793). Dopo la capitolazione della stessa si distinse per la sua umanit\u00e0. Nel settembre dello stesso anno respinse a Saint-Martin-du-Var le truppe piemontesi agli ordini del generale austriaco de Wins.\nLa campagna dei Pirenei Orientali.\nPosto successivamente a capo dell'Armata dei Pirenei Orientali, fu incaricato di riconquistare il terreno perduto ad opera del generale spagnolo Antonio Ricardos. Egli riorganizz\u00f2 l'Armata dopo i duri combattimenti dell'anno precedente, costituiti da continue ritirate dopo inutili assalti alle fortificazioni degli spagnoli. Il 28 aprile 1794 vinse il nemico nella battaglia del Tech e due giorni dopo in quella di Albere Pot\u00e9 riconquistare il Rossiglione grazie alla vittoria di Boulou (1\u00ba maggio) contro le truppe spagnole del generale Louis Firmin de Carvajal, che fu successivamente sconfitto nel corso dello stesso mese quando Dugommier espugn\u00f2 la cittadina di Port-Vendres A fine giugno riprese le citt\u00e0 di Collioure e di Commissari, quindi fu la volta di San Sebastiano il 4 agosto.\nIl 7 settembre 1794 riconquist\u00f2 la fortezza di Bellegarde, assediata fin dal 7 maggio e il 22 dello stesso mese, con un audace attacco, prese la ridotta del campo nemico di Costouge, ove il nemico in fuga dovette abbandonare gran parte del proprio materiale bellico.\nMor\u00ec nella battaglia di Sierra Negra. Fu inumato nel bastione che fronteggia la Spagna nel forte di Bellegarde ed il suo nome fu iscritto nel Panth\u00e9on di Parigi. La salma riposa attualmente in un monumento funebre eretto a forma di piramide nella citt\u00e0 di Perpignano.\nL'opinione di Napoleone Bonaparte.\nNapoleone conserv\u00f2 il suo ricordo ed assegn\u00f2 a suo figlio la somma di 100.000 franchi in ricordo dell'assedio di Tolone."}
{"id": "1565200", "revid": "663330", "url": "https://it.wikipedia.org/wiki?curid=1565200", "title": "Deepa Mehta", "text": "Biografia.\nSi \u00e8 laureata in Filosofia all'Universit\u00e0 di Delhi."}
{"id": "1565201", "revid": "767487", "url": "https://it.wikipedia.org/wiki?curid=1565201", "title": "Mondo cannibale", "text": "Mondo cannibale (\"Cannibal World\") \u00e8 un film \"direct-to-video\" diretto da Vincent Dawn, pseudonimo di Bruno Mattei, girato nelle Filippine nel 2003.\nFortemente ispirato al film culto scandalo \"Cannibal Holocaust\", questo film \u00e8 stato girato contemporaneamente ad un altro \"direct-to-video\" del regista, ovvero \"Nella terra dei cannibali\", sempre con lo stesso cast artistico di attori e troupe. All'inizio il film doveva essere uno solo, ovvero \"Nella terra dei cannibali\", ma il regista, avendo girato scene in eccedenza, decise di confezionare anche un secondo film, facendo nascere \"Mondo cannibale\".\nTrama.\nA causa dei bassi ascolti di TVOne, il network televisivo dove lavora, la famosa giornalista Grace Forsyte decide di partire per la foresta Amazzonica per fare uno scoop su alcune popolazioni di cannibali che si dice infestino l'area. Partono con lei la sua troupe e l'intrepido fotoreporter Bob Manson. Il gruppo si mette quindi alla ricerca dei cannibali ma, aspettandosi ben altro, decide di ingaggiare una lotta con queste popolazioni inermi. Gli effetti si fanno sentire: i cannibali rapiscono e violentano i reporters nell'orrore pi\u00f9 totale. E nel mezzo della giungla non c'\u00e8 nessuno a cui chiedere aiuto."}
{"id": "1565202", "revid": "1442080", "url": "https://it.wikipedia.org/wiki?curid=1565202", "title": "Boletus badiorufus", "text": " \nBoletus badiorufus R. Heim , Revue mycol. , Paris 25 (3-4): 235 (1960).&lt;br&gt;\nBoletus badiorufus \u00e8 un fungo basidiomicete della famiglia Boletaceae.\n (f.ma \"subimmutabilis\"), dal quale si differenzia per i tuboli pi\u00f9 corti e la taglia pi\u00f9 piccola (il cappello misura dai 4 agli 8\u00a0cm.).\nCresce su terreni sabbiosi ed umidi, sotto pino e quercia."}
{"id": "1565209", "revid": "2166030", "url": "https://it.wikipedia.org/wiki?curid=1565209", "title": "Margherita di Blois", "text": "Origine.\nMargherita, come ci viene confermato da due documenti degli \"Archives de la Maison-Dieu de Ch\u00e2teaudun\": il n\u00b0 XXV ed il n\u00b0 XXXII, era figlia del conte di Blois, Ch\u00e2teaudun, Chartres e Provins, Tebaldo V di Blois e di Alice di Francia, che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", era la figlia secondogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Sia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Tebaldo V di Blois era il figlio maschio secondogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.&lt;br&gt;Sua madre, Alice era la sorellastra del re di Francia, Filippo Augusto (figli dello stesso padre), ma anche dei re d'Inghilterra, Riccardo Cuor di Leone e Giovanni Senzaterra (figli della stessa madre).\nBiografia.\nNel 1183, fu data in moglie (Ugo era al suo secondo matrimonio) a Ugo di Oisy, visconte di Meaux e signore di Montmirail, come ci viene confermato dal documento n\u00b0 672 degli \"Recueil de chartes et documents de Saint-Martin-des-Champs, tome III\" in cui Margherita si cita come contessa di Borgogna e ricorda anche il suo primo marito: Ugo di Oisy, signore di Montmirail (\"Hugo de Oysi filius Symonis vicecomitis, olim maritus meus\").&lt;br&gt;Margherita viene citata come moglie di Ugo, visconte di Meaux, nel documento n\u00b0 CLXIII della Histoire de l\u2019\u00e9glise de Meaux (Paris), Tome II, datato 1185\nRimasta vedova, nel 1189, Margherita, nel 1190, come ci viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", si spos\u00f2 in seconde nozze con Ottone Hohenstaufen, il quarto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, come ci viene ancora confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", che lo cita come terzogenito ancora in vita; anche gli \"Annales Stadenses\" confermano che Ottone fu il figlio quartogenito di Beatrice di Borgogna, l'unica figlia del conte di M\u00e2con e conte di Vienne e Conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.\nIl suocero, Federico Barbarossa, mor\u00ec, nel 1190, nelle acque del fiume Saleph, in Cilicia, nel sud dell'attuale Turchia, come apprendiamo dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\"; alla morte del Barbarossa, suo marito, Ottone, eredit\u00f2 il titolo di conte di Borgogna; molto probabilmente il padre lo aveva affidati a Ottone,nel maggio del 1189, quando part\u00ec per la terza crociata.\nNel 1191, alla morte di suo padre, come conte di Blois, Ch\u00e2teaudun e Chartres, succedette suo fratello, Luigi, con cui mantenne stretti rapporti come dimostrano i tre documenti degli \"Archives de la Maison-Dieu de Ch\u00e2teaudun\": il n\u00b0 XLII, il n\u00b0 LI ed il n\u00b0 LXVII; Margherita viene citata anche nel documento n\u00b0 CXXIV delle \"Chartes Vend\u00f4moises\", datato 1190, in cui il fratello Luigi si dichiara conte di Blois e di Clermont.\nNel 1197, alla morte di suo cognato, il re di Germania e imperatore del Sacro Romano Impero, Enrico VI, essendo l'erede, Federico un bambino di circa tre anni, e non potendo la Germania rimanere senza Re dei Romani, il partito ghibellino pens\u00f2 subito ai due figli di Federico Barbarossa, ancora in vita: Ottone e il fratello minore, duca di Svevia e feudatario dei domini italiani in Toscana, Filippo, che da qualche anno aveva abbandonato la carriera ecclesiastica. Fu scelto Filippo, in quanto Ottone fu considerato troppo inefficiente ed inoltre troppo impegnato nei problemi della sua contea.Ottone appoggi\u00f2 lealmente il giovane fratello e fu tra i 26 principi (altri 24 diedero consenso per iscritto) che firmarono la lettera che comunicava al papa di aver legalmente eletto suo fratello, Filippo, \"in imperatorem Romani solii\".\nNel 1200 circa, il marito, Ottone I venne assassinato, nella citt\u00e0 di Besan\u00e7on (contea di Borgogna). Sua figlia primogenita, Giovanna, all'et\u00e0 di circa nove anni, eredit\u00f2 il titolo di contessa di Borgogna, che govern\u00f2 come Giovanna I, sotto tutela della madre, Margherita di Blois, che continu\u00f2 la politica del marito in appoggio al cognato Filippo, e, durante la guerra tra i due re dei Romani, Ottone IV di Brunswick e Filippo di Svevia, la contea di Borgogna si schier\u00f2 a sostegno di quest'ultimo.\nDopo la morte di suo marito, Ottone, Margherita, dopo il 1200, si spos\u00f2 in terze nozze con il Signore d'Avesnes, di Leuze d\u00ec Cond\u00e9, di Guise, di Landrechies e Tr\u00e9lon, Gualtiero d'Avesnes, come risulta dal \"Balduinus de Avennis Genealogia\" (dominus Galterus filius [Jacobi] primogeniti...uxore sua Margareta comitatus Blesensis h\u00e6rede), che, secondo la \"Chronica Albrici Monachi Trium Fontium\", Gualtiero era il figlio primogenito di Giacomo Signore d'Avesnes, di Leuze e d\u00ec Cond\u00e9 e, come ci viene confermato dal \"Ex Gisleberti Montesis Hannoniae Chronicon\", della moglie, Adelina di Guisa, che era figlia di Burcardo, signore di Guise; il matrimonio ci viene confermato anche dal documento n\u00b0 672 degli \"Recueil de chartes et documents de Saint-Martin-des-Champs, tome III\", datato 1208, in cui Margherita si cita come contessa di Borgogna e moglie di Gualtiero d'Avesnes (\"uxor Galterri de Averna\").\nSua figlia, Giovanna I, mor\u00ec nel 1205, all'et\u00e0 di circa 14 anni e la secondogenita, Beatrice, le succedette come Beatrice II di Borgogna, sempre sotto la tutela della madre, Margherita di Blois, che continu\u00f2 ancora nella politica di appoggio al cognato Filippo.&lt;br&gt;La reggenza di Margherita termin\u00f2 quando, nel 1208, sua figlia Beatrice, come ci conferma il \"Monacho Novi Monasterii Hoiensis Interpolata\" spos\u00f2 il duca d'Andechs e di Merania Ottone I, che condivise con lei le responsabilit\u00e0 del governo della contea di Borgogna, divenendo il conte Ottone II di Borgogna.\nNel 1218, alla morte del nipote, Tebaldo VI, gli succedette, come Contessa di Blois e Ch\u00e2teaudun.\nMargherita mor\u00ec il 12 luglio 1230, come ci viene confermato dal \"Obituaires de la province de Sens\", Tome 1.&lt;br&gt;Nella contea di Blois le succedette la figlia Maria.\nFigli.\nDa Ugo di Oisy, Margherita non ebbe figli.\nDa Ottone I di Borgogna, Margherita ebbe due figlie:\nDa Gualtiero d'Avesnes, Margherita ebbe tre figli:"}
{"id": "1565217", "revid": "287204", "url": "https://it.wikipedia.org/wiki?curid=1565217", "title": "Accusativo preposizionale", "text": "Il fenomeno detto dellaccusativo preposizionale si verifica in diverse lingue del mondo quando -in determinate circostanze semantiche, sintattiche o pragmatiche- il complemento diretto che in condizioni normali viene espresso vuoi con il caso accusativo, vuoi con l'assenza di preposizioni, si presenta invece con le caratteristiche di un complemento indiretto, vuoi con l'uso di preposizioni, vuoi con l'uso di casi, come il dativo.\nCostruzioni con l'accusativo preposizionale si hanno, ad esempio, in italiano con il verbo \"fare\" usato con valore di fattitivo: in queste costruzioni il soggetto della frase semplice diventa oggetto del verbo \"fare\" (ad esempio: \"la macchina va\" diventa: \"ho fatto andare la macchina\"). Ma se il verbo della frase semplice \u00e8 transitivo con il complemento oggetto espresso, ci si troverebbe con due \"oggetti diretti\", ed in tal caso il soggetto della frase retta da \"fare\" \u00e8 introdotto dalla preposizione \"a\". Per esempio: \"Piero ripara la macchina\" al fattitivo diventa: \"ho fatto riparare la macchina a Piero\".\nUna lingua in cui l'accusativo preposizionale appare in modo regolare anche in frasi semplici \u00e8 lo spagnolo, dove \u00e8 normale introdurre il complemento oggetto con la preposizione \"a\" quando si tratti di una persona: \"veo a Mar\u00eda\" \"vedo Maria\" (ma, per esempio, \"veo el sol\" \"vedo il sole\", senza la preposizione). Una tendenza ad usi analoghi si ha anche in Italia, in alcuni dialetti e lingue meridionali, dove non sono rare costruzioni come \"Marco bacia a Lucio\", invece di \"Marco bacia Lucio\". \nIl sardo, il napoletano e molti idiomi meridionali prevedono l'accusativo preposizionale specialmente con oggetti riferiti a persone invece che a cose, influenzando per errore la traduzione in italiano, che viene spesso erroneamente interpretata come corretta, pur essendo non ammesso grammaticalmente (\"chiama a Giulia\", \"guarda a Marco\" - in questo caso viene erroneamente aggiunta la preposizione \"a\" come nell'idioma regionale, similmente a come avviene in spagnolo). Questo errore non avviene invece con gli oggetti inanimati: \"chiama il taxi\", \"guarda il sole\" come, di nuovo, accade in spagnolo.\nCostruzioni analoghe a quelle dello spagnolo si registrano, fuori dall'Europa, anche in alcune fasi dell'aramaico, dove si osserva una tendenza all'uso della preposizione \"l-\" (di valore, di norma, dativale) per introdurre un oggetto, quando questo sia rappresentato da una persona.\nPer costruzioni preposizionali molto diverse, invece, si pu\u00f2 considerare ad esempio il berbero di Jerba (Tunisia) o del Gebel Nefusa (in Libia), nonch\u00e9 in diversi dialetti arabi circostanti, in cui i verbi transitivi introducono l'oggetto con una preposizione significante \"in\", quando siano all'incompiuto (soprattutto concomitante). Quindi \"swigh lqahwa\" \"ho bevuto un caff\u00e8\", ma \"sessegh gi lqahwa\" \"bevo un caff\u00e8\" (lett. \"sto bevendo in un caff\u00e8\")."}
{"id": "1565218", "revid": "66387", "url": "https://it.wikipedia.org/wiki?curid=1565218", "title": "Demografia dell'Italia", "text": ""}
{"id": "1565220", "revid": "85709", "url": "https://it.wikipedia.org/wiki?curid=1565220", "title": "Tibaldo V di Blois", "text": ""}
{"id": "1565225", "revid": "182396", "url": "https://it.wikipedia.org/wiki?curid=1565225", "title": "Gallia Transalpina", "text": ""}
{"id": "1565228", "revid": "66387", "url": "https://it.wikipedia.org/wiki?curid=1565228", "title": "Consiglio di Sicurezza delle Nazioni Unite", "text": ""}
{"id": "1565231", "revid": "12290", "url": "https://it.wikipedia.org/wiki?curid=1565231", "title": "Torcia umana", "text": ""}
{"id": "1565234", "revid": "767487", "url": "https://it.wikipedia.org/wiki?curid=1565234", "title": "Jeff Stinco", "text": "Biografia.\nDi origini italiane, ha frequentato il College Beaubois High School a Montr\u00e9al con tutti gli altri membri della band (S\u00e9bastien Lefebvre, Chuck Comeau e Pierre Bouvier) escluso David Desrosiers.\nOltre ai Simple Plan, Jeff ha contribuito all'album di tributo ai Rush, uscito nel 2005 con il titolo \"A Tribute to Rush\", suonando la canzone \"The Spirit of Radio\" dei Rush con Kip Winger.\nNel 2007 recita nel film d'azione \"Nitro\".\nNel 2012 fonda una pizzeria italiana a Montr\u00e9al, dove era gi\u00e0 titolare di un bar.\nEquipaggiamento.\nJeff usa chitarre ESP ed \u00e8 endorser della Vox (usa la pedaliera VOX AC30/6TBX).\nInfluenze.\nCita tra le sue influenze Butch Walker e Elvis Costello."}
{"id": "1565235", "revid": "1522738", "url": "https://it.wikipedia.org/wiki?curid=1565235", "title": "Libro di Beleth", "text": ""}
{"id": "1565237", "revid": "1543377", "url": "https://it.wikipedia.org/wiki?curid=1565237", "title": "Gianfranco Circati", "text": "Carriera.\nGiocatore.\nOriginario di Salsomaggiore Terme, dopo gli esordi nel Gruppo Sportivo Combi (in compagnia di Nicola Berti) passa nelle giovanili del , con cui ottiene la promozione in Serie A nel 1990 senza tuttavia scendere mai in campo.\nNelle stagioni successive viene ceduto in prestito nelle serie inferiori: gioca nel Siracusa e nel in serie C1 e nel con cui gioca due campionati in serie B realizzando la sua prima rete tra i professionisti. Nel 1993 passa in prestito alla : con i granata ottiene la promozione in B nella stagione 1993-1994. Rientrato a Parma, nell'autunno successivo viene ceduto nuovamente alla Salernitana insieme a Mario Lemme: con i campani sfiora l'aggancio alla serie A, disputando 17 partite, per un totale di 46 presenze in maglia granata.\nIn seguito milita nel , con cui gioca 25 partite in C1, e nella stagione successiva torna in Serie B con il . I calabresi retrocedono in Serie C1, e nell'ottobre 1997 Circati si riavvicina a casa, passando al con cui retrocede in C2. Nel gennaio 1999 accetta l'offerta del Perth Glory, squadra della massima serie australiana, con cui disputa 14 partite di campionato.\nNel marzo 2000 torna in Italia, ingaggiato dal Treviso, squadra che milita tra i cadetti. A fine stagione si trasferisce al Cagliari con cui scende in campo 27 volte in due stagioni di B, e dopo essersi svincolato dalla formazione isolana, milita nel Padova e nel .\nNel 2005 torna in Australia, questa volta al Perth SC, con cui conclude la carriera.\nAllenatore.\nStabilitosi definitivamente a Perth, assume l'incarico di coordinatore del settore giovanile a partire dal 2008. In seguito diventa allenatore in seconda della prima squadra, e nell'agosto 2011 subentra a Ronnie Campbell nel ruolo di allenatore, conquistando la vittoria nel campionato statali nella finale contro il Sorrento."}
{"id": "1565238", "revid": "18397", "url": "https://it.wikipedia.org/wiki?curid=1565238", "title": "Southern metal", "text": ""}
{"id": "1565239", "revid": "731511", "url": "https://it.wikipedia.org/wiki?curid=1565239", "title": "Chimoio", "text": "Chimoio (gi\u00e0 nota come Chimiala, Mandingos e Vila Pery) \u00e8 il capoluogo della Provincia di Manica in Mozambico.\nStoria.\nNel 1899 l'amministrazione coloniale portoghese trasfer\u00ec il capoluogo del distretto dalla vicina Vila Barreto a Chimiala, nome originale della citt\u00e0 a cui si ispira l'attuale denominazione della citt\u00e0. La citt\u00e0 venne rinominata Mandingos poco dopo. Nel 1916 il nome della citt\u00e0 cambi\u00f2 nuovamente in Vila Pery, in onore del governatore Jo\u00e3o Pery de Lind. La citt\u00e0 fu danneggiata durante la guerra d'indipendenza del Mozambico (nota in portogallo come Guerra coloniale portoghese) nel 1974, e venne ribattezzata Chimoio l'anno seguente, nel 1975.\nGeografia fisica.\n\u00c8 la quinta citt\u00e0 del Mozambico per dimensioni, con una popolazione di 177.608 abitanti (1997). \nLa citt\u00e0 si trova lungo l'importante ferrovia che percorre il tragitto da Beira, porto sull'Oceano Indiano e Harare, capitale dello Zimbabwe.\nSituata a circa 95 km dal confine con lo Zimbabwe, \u00e8 una meta importante per gli immigrati Zimbabwiani in cerca di lavoro in Mozambico. Viene descritta come una citt\u00e0 dall'atmosfera pi\u00f9 Zimbabwiana che Mozambicana."}
{"id": "1565243", "revid": "85709", "url": "https://it.wikipedia.org/wiki?curid=1565243", "title": "Tebaldo IV di Blois", "text": ""}
{"id": "1565247", "revid": "767487", "url": "https://it.wikipedia.org/wiki?curid=1565247", "title": "Vittoria alata (film)", "text": "Vittoria alata (\"Winged Victory\") \u00e8 un film del 1944 diretto da George Cukor, tratto dal dramma omonimo di Moss Hart. Un anomalo film di guerra per il \"regista delle donne\", che racconta la storia di tre reclute che diventano aviatori (uno dei tre morir\u00e0 in volo di addestramento)."}
{"id": "1565249", "revid": "71155", "url": "https://it.wikipedia.org/wiki?curid=1565249", "title": "Bombix", "text": ""}
{"id": "1565254", "revid": "640389", "url": "https://it.wikipedia.org/wiki?curid=1565254", "title": "Antonio Eugenio Visconti", "text": "Biografia.\nNacque a Milano il 17 giugno 1713, figlio di Annibale Visconti di Saliceto, feldmaresciallo del Sacro Romano Impero, e della nobildonna Claudia Erba-Odescalchi, imparentata col pontefice Innocenzo XI. Suo padrino di battesimo fu il celebre condottiero Eugenio di Savoia.\nComp\u00ec i propri studi all'Universit\u00e0 di Pavia dove ottenne il dottorato \"in utroque iure\" il 19 dicembre 1737. Dopo la laurea, pratic\u00f2 legge al foro di Milano e fu relatore del Sacro Consiglio della Sacra Consulta dal 1748, divenendo segretario della Sacra Congregazione per le indulgenze e le sacre reliquie. Amministratore dell'Ospedale di San Gallo a Roma, divenne primicerio dell'Arciconfraternita dei Pellegrini e del Carmine, nonch\u00e9 referendario del Supremo Tribunale della Segnatura Apostolica.\nDopo questa prima fase, prese definitivamente gli ordini sacri il 22 dicembre 1759 e dal 28 gennaio 1760 venne eletto arcivescovo titolare di Efeso, venendo consacrato il 28 giugno di quello stesso anno, a Roma, da papa Clemente XIII. Nominato assistente al trono pontificio il 20 febbraio 1760, ottenne la carica di nunzio apostolico in Polonia il 22 febbraio dello stesso anno, venendo trasferito alla nunziatura in Austria a partire dal 22 novembre 1766.\nCreato cardinale \"in pectore\" nel concistoro del 17 giugno 1771, venne resa pubblica la sua elezione il 19 aprile 1773. Partecip\u00f2 al conclave del 1774-1775, che elesse pontefice Pio VI, ricevendo il titolo cardinalizio di Santa Croce in Gerusalemme il 3 aprile 1775. Quindi divenne prefetto dell'Economia della Sacra Congregazione della Propaganda Fide e camerlengo del Sacro Collegio dei cardinali dal 20 marzo 1780. Nel 1782 fu nominato prefetto per la Sacra Congregazione per le indulgenze e le sacre reliquie.\nMor\u00ec a Roma il 4 marzo 1788 all'et\u00e0 di 74 anni e la sua salma venne esposta nella chiesa cittadina dei Santi Ambrogio e Carlo, e venne sepolto nella sua chiesa titolare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1565270", "revid": "767487", "url": "https://it.wikipedia.org/wiki?curid=1565270", "title": "Giuseppina Paterniti", "text": "Attivit\u00e0 professionale.\nGiuseppina Paterniti, entrata in Rai ha iniziato lavorando in qualit\u00e0 di presentatrice, responsabile e autrice televisiva dal 1981 al 1991, ha lavorato per vari programmi per ragazzi del servizio pubblico come il \"Sabato dello Zecchino\", \"Direttissima con la tua antenna\" e \"Big!\" con Piero Chiambretti, poi, per tre anni dal 1989 \u00e8 stata anche autrice del programma di seconda serata di geografia economica e politica di Rai 1, \"Atlante\".\nDal 1996 al 2007, si \u00e8 occupata dell'informazione di politica economica seguendo molteplici consigli dei ministri, vertici NATO e svariati vertici del Fondo Monetario Internazionale, del G8 e dell'Organizzazione mondiale del commercio, come inviata della redazione economica del TG3 ed \u00e8 stata rappresentante del comitato di redazione della stessa testata per circa quattro anni. Inoltre, sempre per il TG3 a luglio 2001 ha commentato in diretta televisiva i drammatici eventi del G8 di Genova, realizzando tra l'altro numerose inchieste tra cui una sulle cartolarizzazioni degli immobili pubblici all'interno della rubrica \"Primo Piano\".\nDal 2008 al 29 luglio 2015, ha lavorato come corrispondente Rai da Bruxelles, seguendo le attivit\u00e0 delle istituzioni europee, quali: Commissione europea, Consiglio europeo e Parlamento europeo oltre ad approfondire l'evolversi della crisi economica greca che prevedeva una possibile uscita del paese dall'Euro, per tutti i telegiornali, rubriche, trasmissioni e speciali Rai.\nNegli anni duemiladieci, poi, come giornalista ha raccontato gli innumerevoli vertici dei capi di Stato e di Governo sugli argomenti pi\u00f9 cruciali del percorso di integrazione europea, seguendo a Strasburgo le sessioni plenarie del Parlamento europeo e in Lussemburgo le riunioni dei consigli dei ministri.\nIl 30 luglio 2015, il CDA della Rai all'unanimit\u00e0 le ha affidato la vicedirezione del TGR.\nSuccessivamente, il 31 ottobre 2018, sempre su proposta del consiglio di amministrazione della Rai \u00e8 stata nominata direttrice del TG3. Sotto la sua direzione, la testata ha visto una crescita notevole degli ascolti, in particolar modo tra il pubblico giovane, affermandosi cos\u00ec tra le prime testate nazionali a livello di audience.\nIl 15 maggio 2020, il consiglio di amministrazione della Rai la nomina direttrice editoriale dell'offerta informativa della Rai; di conseguenza, alla direzione del TG3 subentra Mario Orfeo."}
{"id": "1565280", "revid": "767487", "url": "https://it.wikipedia.org/wiki?curid=1565280", "title": "Giorgio Morini", "text": "Carriera.\nClub.\nCampione d'Italia con il nella stagione 1978-1979, \u00e8 stato in seguito coinvolto nello scandalo del calcio italiano del 1980, per cui ebbe una squalifica di dieci mesi.\nNazionale.\nNel 1975 ha disputato 3 gare in nazionale, con la cui maglia ha debuttato a Roma il 19 aprile nella sfida contro la (0-0) valida per le qualificazioni al campionato europeo di calcio 1976.\nUna volta chiusa l'attivit\u00e0 agonistica, nella stagione 2007-2008 \u00e8 stato coordinatore tecnico della scuola calcio del ."}
{"id": "1565284", "revid": "1442080", "url": "https://it.wikipedia.org/wiki?curid=1565284", "title": "Adrian Leijer", "text": ""}
{"id": "1565285", "revid": "119923616", "url": "https://it.wikipedia.org/wiki?curid=1565285", "title": "Husum", "text": "Husum (in frisone settentrionale \"H\u00fcsem\") \u00e8 una cittadina della Germania settentrionale appartenente allo Schleswig-Holstein, capoluogo del circondario della Frisia Settentrionale.\nIn letteratura Husum \u00e8 conosciuta come \"la grigia citt\u00e0 sul mare\", dalla poesia \"La citt\u00e0\" del poeta Theodor Storm, qui nato.\nGeografia fisica.\nHusum \u00e8 situata sulla costa nord-occidentale dello Schleswig-Holstein, affacciata sul Mare del Nord di fronte all'isola (collegata alla terraferma da una diga) di Nordstrand. Si trova a circa a nord-ovest di Amburgo, a circa a sud-ovest di Flensburg e dista circa dal confine con la Danimarca (la prima citt\u00e0 danese di rilievo che si incontra \u00e8 T\u00f8nder).\nSociet\u00e0.\nEvoluzione demografica.\nAl censimento del 31 dicembre del 2008 la cittadina constava di abitanti."}
{"id": "1565286", "revid": "97126", "url": "https://it.wikipedia.org/wiki?curid=1565286", "title": "Nostra Signora di Tergu", "text": ""}
{"id": "1565287", "revid": "51323", "url": "https://it.wikipedia.org/wiki?curid=1565287", "title": "Derek &amp; The Dominos", "text": ""}
{"id": "1565297", "revid": "729019", "url": "https://it.wikipedia.org/wiki?curid=1565297", "title": "7th Armoured Division", "text": "La 7th Armoured Division (7\u00aa Divisione corazzata) era una formazione meccanizzata britannica che si distinse in numerose campagne durante la seconda guerra mondiale; in particolare, schierata fin dall'inizio della guerra sul fronte libico-egiziano, si guadagn\u00f2 una formidabile reputazione di efficienza, combattivit\u00e0 e esperienza di guerra nel deserto, partecipando a tutte le principali battaglie su quel teatro bellico nel periodo 1940-1943. Soprannominati i \"Topi del deserto\" (\"Desert Rats\"), i suoi reparti erano rispettati e temuti dalle abili forze tedesche dell'Afrikakorps e dai Carristi, Bersaglieri e Paracadutisti del Regio Esercito Italiano(in maggior numero).\nCome parte dell'Esercito Britannico in Egitto, la divisione si chiamava originariamente Divisione Mobile o Forza Mobile (Egitto) ed era una delle due formazioni corazzate create in Gran Bretagna prima della guerra per studiare nuove tattiche corazzate. Durante quel periodo il comando della divisione era affidato al maggior generale Percy Hobart, molto stimato come esperto di tattiche corazzate.\nCon lo scoppio della guerra nel settembre 1939 la divisione cambi\u00f2 nome da Divisione Corazzata (Egitto) a 7\u00aa Divisione Corazzata il 16 febbraio del 1940.\nStoria.\nFondazione.\nGli elementi della futura 7\u00aa Divisione Corazzata arrivarono in Vicino Oriente nel 1938, per incrementare il numero di forze britanniche in Egitto.\nLa 'Forza Mobile' era stata stanziata a 120 Km a Ovest di Alessandria. Formata dalla Brigata di Cavalleria del Cairo, che comprendeva tre reggimenti corazzati, \"7\u00ba\", \"8\u00ba\" e \"11\u00ba Ussari\", pi\u00f9 il \"1\u00ba Royal Tank Regiment\", \"3\u00ba Reggimento Royal Horse Artillery\", una compagnia del \"Royal Army Service Corps\" e un'unit\u00e0 di ambulanze da campo, cui era stato aggregato un battaglione del \"King's Royal Rifle Corps\". Il primo comandante fu il generale Percy Hobart, famoso per aver creato i \"Funnies\" per l'invasione della Normandia. Hobart era un esperto di guerra corazzata e vide che le sue truppe erano state preparate correttamente per combattere nel deserto, anche se avevano materiali scarsi.\nAll'inizio in Egitto esistevano solo due unit\u00e0, una la 7\u00aa Corazzata e l'altra la 4\u00aa Divisione fanteria anglo-indiana, sostituita pi\u00f9 tardi dalla 6\u00aa Divisione di fanteria australiana. Le due divisioni furono il nucleo fondamentale della futura Western Desert Force (WDF), Forza del Deserto Occidentale.\nNell'autunno 1940, Winston Churchill invi\u00f2 significativi rinforzi alle truppe britanniche schierate in Egitto; in particolare arrivarono (dopo un lungo viaggio per la rotta del Capo), tre nuovi reggimenti corazzati (\"2\u00ba\" e \"6\u00ba Royal Tank Regiment\", dotati di carri medi Cruiser; e \"7\u00ba Royal tank Regiment\", equipaggiato con i carri pesanti da fanteria Matilda) che permisero di raddoppiare la forza della 7\u00aa Divisione corazzata, costituendo due brigate corazzate distinte (la 7\u00aa leggera con i tre reggimenti \"Ussari\", e la 4\u00aa pesante con tre reggimenti corazzati del \"Royal Tank Regiment\").\nNord Africa.\nNel mese di dicembre del 1939 il generale Hobart fu sostituito dal generale Michael O'Moore Creagh.\nLa divisione doveva avere 220 carri armati ma all'inizio della guerra (prima dei rafforzamenti inviati da Churchill nell'autunno 1940) ne erano presenti solo 65.\nIl 16 febbraio 1940 la 'Divisione Mobile' cambi\u00f2 nome e divenne la 7\u00aa Divisione Corazzata. Il simbolo divisionale, un Topo del Deserto, era stato adottato all'incirca nello stesso tempo del cambiamento di nome. Il simbolo, un Jerboa, era stato disegnato dalla moglie del comandante della divisione, dopo una visita allo Zoo del Cairo.\nDopo la dichiarazione di guerra italiana del 10 giugno 1940, la Western Desert Force era apparentemente in inferiorit\u00e0 numerica, ma i soldati italiani non si dimostrarono molto combattivi, i mezzi meccanici nemici erano scarsi e di modeste qualit\u00e0, i comandi italiani diedero cattiva prova, e cos\u00ec la prima campagna del deserto termin\u00f2 con un grande successo britannico: furono catturati quasi 130.000 prigionieri fino al febbraio 1941.\nDurante la ritirata Italiana del 1941 il comandante della WDF, Richard O'Connor, diede l'ordine alla divisione di muoversi a sud dello Jebel Akhdar e tagliare fuori le forze italiane a Beda Fomm, mentre forze australiane incalzavano il nemico verso Ovest. Dopo aver respinto un contrattacco dei carri armati italiani della Brigata \"Babini\" a Mechili (distruggendo otto carri M13/40 italiani al costo di un solo Cruiser e sei carri leggeri), la 7\u00aa Divisione Corazzata prosegu\u00ec in profondit\u00e0 per isolare le forze nemiche; poich\u00e9 i carri armati non potevano andare a grandi velocit\u00e0, la manovra fu effettuata da un reparto di avanguardia mobilissimo (la \"Combe Force\") di autoblindo, artiglieria motorizzata e fanteria in sole 30 ore.\nIl 6 e il 7 febbraio 1941 a Beda Fomm, mentre le \"Combe Force\" sbarrava la strada con i suoi mezzi leggeri e i cannoni anticarro, una trentina di carri armati Cruiser della 4\u00aa Brigata corazzata (\"1\u00ba\" e \"2\u00ba Royal Tank Regiment\") colpirono sul fianco le colonne italiane e respinsero i disordinati tentativi dei carri armati italiani di sfondare; al costo di sole tre perdite, i carri armati britannici rivendicarono oltre 50 carri nemici distrutti.\nLa battaglia a Beda Fomm si concluse con la vittoria totale britannica e complet\u00f2 la distruzione della Decima Armata Italiana.\nLe forze italiane si erano dimostrate cos\u00ec deboli che Hitler decise di inviare rinforzi ai suoi alleati, l'Afrika Korps, sotto il comando del generale Erwin Rommel.\nLa WDF si trasform\u00f2 in XIII Corpo d'armata, una delle parti dell'Ottava Armata. La 7\u00aa Divisione Corazzata, molto indebolita dopo le incessanti battaglie e avanzate, venne temporaneamente ritirata in Egitto per riequipaggiarsi, e nel frattempo le forze italo-tedesche passarono alla controffensiva respingendo nuovamente i britannici fino a Tobruk e al confine libico-egiziano.\nA partire dal giugno 1941, 7\u00aa Divisione Corazzata, completamente ricostituita e al comando dell'energico e rispettato generale William Gott, rientr\u00f2 in campo partecipando con distinzione alla deludente Operazione Battleaxe e soprattutto alla grande Operazione Crusader del novembre 1941 che, dopo alterne vicende, si concluse con una sofferta vittoria britannica e con la riconquista della Cirenaica.\nDurante questa battaglia, la divisione corazzata, costituita ora da tre brigate corazzate (4\u00aa, 7\u00aa e 22\u00aa) e equipaggiata con 470 carri armati leggeri e medi (Stuart e Crusader) costitu\u00ec la punta di lancia dell'attacco e si scontr\u00f2, durante una serie di confuse e cruente \"mischie\" corazzate contro i panzer dell'Afrikakorps e contro i pi\u00f9 deboli carri armati italiani (che, inquadrati nella Divisione Ariete, si batterono coraggiosamente nella battaglia di Bir el Gobi, riuscendo inizialmente a respingere la 22nd Armoured Brigade).\nDopo aver perso nel gennaio 1942, la 7\u00aa Brigata corazzata (trasferita in Birmania), la divisione corazzata, ridotta a due brigate meccanizzate, prese quindi parte a tutte le successive battaglie in Africa Settentrionale, comprese le due battaglie di El Alamein (Prima e Seconda), pi\u00f9 la Battaglia di Alam Halfa. Partecip\u00f2 anche alle operazioni in Tunisia nel 1943.\nItalia.\nLa divisione non faceva parte della forza per la liberazione della Sicilia, ma fu utilizzata molto intensamente nella battaglia per la liberazione dell'Italia. Il 15 settembre 1943 venne mandata a Salerno per respingere pesanti contrattacchi tedeschi, in quel periodo faceva parte del X Corpo inglese all'interno della Quinta armata statunitense sostenuta dalla 46\u00aa Divisione britannica, andando in direzione di Napoli e liberando la citt\u00e0. I Topi del Deserto, che erano abituati a combattere nel deserto, si trovarono in difficolt\u00e0 nelle strade italiane. Grazie alla divisione, che disponeva di equipaggiamento da ponte, molte unit\u00e0 alleate riuscirono ad attraversare il fiume Volturno.\nEuropa del Nord.\nLa divisione prese parte anche alla campagna in Europa del 1944-45; dopo essere sbarcata in Normandia gi\u00e0 nei primi giorni dopo il \"D-Day\" (6 giugno 1944), la famosa formazione corazzata inglese partecip\u00f2 a tutte le fasi della dura battaglia per la conquista di Caen. Durante questi scontri con le temute Panzerdivision tedesche non ottenne sempre i risultati sperati, venendo respinta a Villers-Bocage e partecipando con gravi perdite alla fallita Operazione Goodwood.\nDopo lo sfondamento statunitense del fronte di Normandia (Operazione Cobra), anche la 7\u00aa Divisione corazzata partecip\u00f2 all'inseguimento generale dei resti in rotta dell'esercito tedesco dell'Ovest ed entr\u00f2 rapidamente in Belgio (settembre 1944). Durante la campagna finale la divisione si mise nuovamente in mostra e termin\u00f2 vittoriosamente la guerra nel maggio 1945 nella Germania Nord-occidentale conquistando il grande porto di Amburgo."}
{"id": "1565298", "revid": "30297", "url": "https://it.wikipedia.org/wiki?curid=1565298", "title": "Rugby league", "text": ""}
{"id": "1565300", "revid": "599013", "url": "https://it.wikipedia.org/wiki?curid=1565300", "title": "Chris Baird", "text": "Carriera.\nClub.\nBaird ha iniziato la sua carriera professionistica in un club dell'Irlanda del Nord, il Ballaymena United, per poi essere trasferito a Southampton. Debutt\u00f2 con il Southampton il 22 marzo 2003, sostituendo David Prutton in un pareggio 2-2 con l'Aston Villa. Gioc\u00f2 inoltre la finale della FA Cup 2003 contro l'Arsenal.\nDopo qualche prestito, nelle due stagioni successive, Baird non gioc\u00f2 quasi mai, ma quando il Southampton venne retrocesso, Baird riusc\u00ec ad affermarsi, giocando 16 partite da titolare nella stagione 2005-2006; alla fine della stagione 2006-2007 \u00e8 risultato tra i migliori elementi della rosa. Dopo questi riconoscimenti, Baird fu ceduto al Fulham per 3.025.000 sterline, dove indoss\u00f2 inizialmente la maglia numero 34, per poi passare al 6. La stagione 2009-2010, lo vide giocare come centrocampista centrale a causa dell'infortunio di due suoi compagni. Quando essi rientrarono Baird torn\u00f2 a ricoprire la sua posizione favorita: arretrato a destra.\nNazionale.\nNel giugno 2003 ha fatto il suo debutto con la maglia dell'Irlanda del Nord contro l'Italia, in una partita persa 2-0. Da allora \u00e8 un membro regolare della squadra, nonostante abbia giocato poco a livello nazionale tra il 2003 e il 2005.\nViene convocato per gli Europei 2016 in Francia."}
{"id": "1565305", "revid": "1954184", "url": "https://it.wikipedia.org/wiki?curid=1565305", "title": "Domo mia", "text": "Domo mia (in italiano \"Casa mia\") \u00e8 un brano musicale, con testo bilingue con una parte in sardo logudorese ed una parte in italiano, del gruppo sardo Tazenda, realizzato in duetto con Eros Ramazzotti e pubblicato nel 2007 come il primo estratto dal settimo album della band \"Vida\".\nIl singolo arriva sul mercato dopo neppure un anno dalla morte di Andrea Parodi, cantante del gruppo. \"Domo mia\" infatti \u00e8 un duetto fra Beppe Dettori, il nuovo cantante, ed Eros Ramazzotti, che per la prima volta canta in lingua sarda (variante Logudorese). \u00c8 stato prodotto ed arrangiato da Maurizio Bassi e registrato e mixato da Marco Barusso.\nSuccesso commerciale.\nIl brano ha avuto un grande successo di vendite in Italia, raggiungendo la vetta della classifica e rimanendovi per tre settimane di fila. A fine anno le sue vendite sono state certificate per 68.000 copie, cifra che ha valso il disco di platino al singolo."}
{"id": "1565307", "revid": "110157", "url": "https://it.wikipedia.org/wiki?curid=1565307", "title": "Serie A1 2000-2001 (pallavolo femminile)", "text": "La Serie A1 italiana di pallavolo femminile 2000-2001 si \u00e8 svolta dal 21 ottobre 2000 al 16 maggio 2001: al torneo hanno partecipato dodici squadre di club italiane e la vittoria finale \u00e8 andata per la prima volta alla Virtus Reggio Calabria; tuttavia per irregolarit\u00e0 nella rosa della squadra calabrese il titolo viene revocato e non assegnato.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2000-01 hanno partecipato dodici squadre: quelle neopromosse dalla Serie A2 sono state il Volley 2000 Spezzano e il Team Volley Imola, vincitrici dei play-off promozione; una squadra che ha avuto il diritto di partecipazione, ossia la Pallavolo Femminile Matera, ha rinunciato all'iscrizione: questa ha ceduto il titolo sportivo alla Pallavolo Reggio Emilia."}
{"id": "1565311", "revid": "110157", "url": "https://it.wikipedia.org/wiki?curid=1565311", "title": "Elliot Omozusi", "text": ""}
{"id": "1565317", "revid": "1782831", "url": "https://it.wikipedia.org/wiki?curid=1565317", "title": "Grayskull", "text": "Il castello di Grayskull (chiamato anche il castello del Teschio Grigio nelle prime pubblicit\u00e0 e pubblicazioni italiane) \u00e8 una fortezza del pianeta Eternia presente nell'universo immaginario della linea di giocattoli della Mattel, Masters of the Universe e nelle relative serie a cartoni animati come \"He-Man e i dominatori dell'universo\" (1983), \"He-Man and the Masters of the Universe\" (2002) e \"\" (2021), nel relativo lungometraggio in live action \"I dominatori dell'universo\" (1987) e in vari fumetti. \u00c8 uno dei principali scenari in cui si ambientano le avventure narrate nelle serie.\nDescrizione.\nIl castello \u00e8 la meta ambita dei malvagi antagonisti di He-Man, tra i quali il principale \u00e8 Skeletor, che \u00e8 bramoso di conquistare Grayskull perch\u00e9 la fortezza custodisce le sconfinate conoscenze magiche degli Antichi (detti anche i Saggi, a seconda delle versioni), che probabilmente sono anche i suoi fondatori, tra cui la fonte dei poteri di He-Man e di She-Ra e una stanza con portali magici verso svariati mondi. Sorceress \u00e8 la depositaria di questi poteri ed \u00e8 misticamente legata al castello e funge da sua custode: pu\u00f2 lasciarlo solo per brevi periodi sotto forma del falco Zoar, mentre He-Man ne \u00e8 il difensore ufficiale. Al suo interno vengono custoditi tutti i segreti della magia, attuale e dimenticata di Eternia. Sia nel film in live action del 1987 che nella nuova serie a cartoni animati del 2021, si dice che coloro che conquisteranno Grayskull otterranno il potere per diventare \"i dominatori dell'universo\".\nA seconda delle versioni (che variano dai primi mini-fumetti che accompagnavano gli action figure alle varie serie a cartoni animati), Grayskull \u00e8 situato su di un picco di roccia spoglia, o situato su un piedistallo di gigantesche ossa che sporgono da un abisso, in una pianura arida circondata da montagne rocciose, al limite di una foresta silenziosa chiamata Evergreen Forest (la foresta Sempreverde), entrambi lontani da ogni civilt\u00e0, ed \u00e8 inaccessibile senza il permesso di Sorceress (oltre a lei solo He-Man pu\u00f2 ordinare al ponte levatoio di abbassarsi), poich\u00e9 la magia in esso contenuta \u00e8 fonte della sua protezione verso gli sconosciuti. \u00c8 riconoscibile dalla facciata sagomata come un teschio, dal ponte levatoio a forma di mandibola (jawbridge), incastrato in un arco di roccia naturale e dal fossato senza fondo da cui \u00e8 circondato.\nStoria.\nIn un episodio della serie \"He-Man and the Masters of the Universe\" del 2002 la Maga parla al giovane Adam del castello di Grayskull, il cui re portava tale nome. All'epoca l'edificio aveva un colore tra bianco e grigio chiaro, e non aveva alcun nome; era abitato da re Grayskull, da sua moglie e dai suoi vassalli; all'epoca il malvagio Hordak stava continuando la sua conquista di Eternia e re Grayskull lo affront\u00f2 dopo aver sostenuto molte prove che risvegliarono il grande potere nascosto in lui; dopo un difficile scontro, Grayskull band\u00ec Hordak e la sua armata a Despondos, una dimensione da cui il conquistatore non aveva possibilit\u00e0 di fuggire; ma la battaglia gli fu fatale, cosa che gli era stata predetta da un Oracolo, un mago Troll (un membro della stessa razza di Orko), e il re mor\u00ec poco dopo. Prima di spirare nomin\u00f2 sua moglie prima guardiana del castello, affidandole la sua protezione; e i suoi vassalli e compagni di battaglie (provenienti da diverse razze eterniane) diventarono i Saggi ed ottennero il potere che scorreva nel suo corpo, andando via dal castello per stabilirsi nel palazzo di Eternos. La sua spada (che all'epoca non era che un'arma qualunque) rimase nel castello, in attesa di passare ad un suo discendente e canalizzare in quest'ultimo il \"potere di Grayskull\"; in seguito prese il nome di Spada del Potere, e divenne il tramite tra il potere di Grayskull (nascosto nelle profondit\u00e0 del castello) e l'uomo che sarebbe diventato una sorta di \"avatar\" magico per il re defunto.\nLa Sorceress del presente mostra al principe Adam una statua di re Grayskull, la cui somiglianza con He-Man \u00e8 inequivocabile;\nrispetto al discendente, Grayskull \u00e8 anche pi\u00f9 imponente, indossa una corazza pi\u00f9 completa, un mantello di pelliccia e i suoi capelli sono molto lunghi, tanto da essere raccolti in due trecce bionde; anche lui cavalcava un grosso felino (di cui \u00e8 stata prodotta una action figure chiamata Battle Lion, basata ovviamente su quella di Battle Cat).\nPlanimetria.\nNelle serie della Filmation (1983-1987).\nNella serie classica e in \"She-Ra, la principessa del potere\" (1985), Grayskull ricorda molto un castello medievale la cui struttura squadrata \u00e8 circondata da quattro torrette cilindriche (due ai lati della facciata principale e due laterali), di cui una pi\u00f9 alta che ricorda la forma di un classico mastio. La facciata ha l'aspetto di un gigantesco teschio che sembrerebbe umano, nonostante la presenza di zanne aguzze, che d\u00e0 il nome al castello stesso, e un caratteristico ponte levatoio, la cui arcata ricorda una mascella (in inglese viene appunto definito \"jawbridge\" ovvero \"ponte mascellare\"). Secondo la serie, Grayskull si trova sopra un \"abisso senza fondo\" e chiunque sia abbastanza sfortunato da cadere dal jawbridge sarebbe perso per l'eternit\u00e0. \nAll'interno del castello vi \u00e8 la sala principale (inclusa la Passerella degli Anziani); la sala del trono; la sala di He-Man; la camera del portale; il laboratorio della Maga; la camera degli specchi; la camera da letto della Maga (torre di destra) e la camera che ospita i segreti di Grayskull: una stanza con due porte, tra le quali siede il Guardiano, una delle quali custodisce i segreti, l'altra solo la distruzione. Altre camere nascondono i numerosi segreti del castello, come una porta dimensionale che Adam/He-Man user\u00e0 in \"\" (1985) per viaggiare ad Etheria ed incontrare la sorella gemella perduta. \u00c8 importante notare che nelle serie degli anni '80, il castello di Grayskull custodisce il potere usato da entrambi i gemelli, senza che la lontananza di Etheria influisca sulla trasformazione di Adora/She-Ra. in generale, le sue stanze sono tutte simili e costruite in pietra solida dallo strano colore bluastro ma tendente verso il grigio/verde.\nNel film \"I dominatori dell'universo\" (1987).\nNel film del 1987, l'aspetto del castello si fa pi\u00f9 imponente con una facciata con un'enorme teschio, con due lunghi canini aguzzi, circondato da decine di torri e torrette pi\u00f9 piccole, con uno stile che \u00e8 un mix tra lo stile medievale del castello originale e una struttura futuristica iper-tecnologica. Sembra che vi sia una vera citt\u00e0 che circonda il castello. La citt\u00e0 non viene mai nominata. Questa rappresentazione sembrerebbe implicare che gli sceneggiatori abbiano fuso il castello di Grayskull e il Palazzo Reale della citt\u00e0 di Eternos in una sola struttura. La sala del trono \u00e8 ricoperta da pietra simile a del marmo giallastro e al suo interno vi sono gigantesche statue che, probabilmente, rappresentano gli Antichi/Saggi. Tutt'attorno al trono vi sono delle colonne e dei ponti che sovrastano un abisso che porta a una sorta di lago sotterraneo (nel quale Skeletor viene gettato da He-Man alla fine del film). Secondo il film, la sala del trono ospita alle sue spalle un gigantesco portale circolare chiamato \"il Grande Occhio della Galassia\", che si apre solo quando la luna di Eternia raggiunge il suo zenit, concedendo un potere divino a chiunque si trovi davanti a lei, con la Spada del Potere al suo fianco.\nIn \"He-Man and the Masters of the Universe\" (2002).\nNella serie del 2002, il castello viene mostrato molto pi\u00f9 variegato (si va dalla pietra al marmo, passando per ambienti decorati anche con metalli preziosi), vengono mostrate camere da letto, una enorme biblioteca, una stanza che ospita un enorme specchio mistico utilizzato per osservare sia il passato che il presente, un anfiteatro sotterraneo, una camera segreta dedicata a re Grayskull, una sorta di infermeria ed un cortile interno. Inoltre Sorceress ne usa il potere per trasformarlo in un labirinto contro i trasgressori; il pi\u00f9 significativo degli ampliamenti effettuati dalla serie \u00e8 l'aggiunta di una grande Camera di Cristallo (accessibile solo da un passaggio segreto nel pavimento di una camera appartata), un'immensa foresta di cristalli sviluppata in verticale, fonte sia del potere di Grayskull che della stessa Maga. All'interno di questa camera c'\u00e8 il Globo del Potere, all'interno del quale si trovano i poteri combinati degli Anziani. Prima del suo conferimento al principe Adam, anche la Spada del Potere era custodita nelle profondit\u00e0 della Camera di Cristallo.\nNelle serie a fumetti della DC Comics (2012-2020).\nNel 2012, la DC avvia una nuova serie a fumetti, in cui Skeletor ha occupato il castello e imprigionato la Maga nelle celle dei sotterranei; viene mostrato anche personale di servizio (probabilmente schiavi costretti a fare i servi con la minaccia); quando le armate di Hordak invadono Ethernia, il castello sar\u00e0 distrutto, ma non prima che la Maga (morta ma tornata come il falcone Zoar) sveli un altro segreto della costruzione: la Forgia, una fucina dove re Grayskull forgi\u00f2 la Spada del Potere; Adam user\u00e0 la Forgia per cambiare forma alla spada e crearsi una nuova armatura.\nIn \"Masters of the Universe: Revelation\" (2021).\nNella , il castello \u00e8 del tutto simile a quello visto nella serie Filmation, trattandosi di un suo sequel. Ma quando He-Man affronta Skeletor nel cuore del castello, dove tutta la magia scorre attraverso Eternia in una magica sfera mistica in cui vi \u00e8 depositata l'intera conoscenza dell'universo (il luogo in cui il consiglio dei Saggi concentr\u00f2 i propri poteri) racchiusa da un meccanismo di chiusura in cui He-Man infilza Skeletor, si scopre che in realt\u00e0 l'aspetto esteriore del castello di Grayskull era una sorta di ologramma che celava la sua vera forma, ovvero quella di un palazzo simile al cristallo o al marmo bianco, chiamato Palazzo della Saggezza, intorno al quale i Saggi, per proteggerne i segreti, crearono l'illusione del Castello di Grayskull. Il Palazzo della Saggezza apparve per la prima volta nella serie reboot dei Masters of the Universe del 2002, anche se con una storia e una forma diverse, ed \u00e8 pertanto la prima volta che compare nella continuit\u00e0 principale dei MOTU. Con il proseguire della serie, il castello riacquista le sue sembianze storiche e non vi si fa pi\u00f9 accenno al Palazzo della Saggezza.\nI playset.\nStoria.\nA partire dagli anni ottanta, furono costruiti vari giocattoli del castello, in inglese chiamati \"playset\", ovvero set di gioco. Secondo alcune ricostruzioni, il playset originale del castello sarebbe stato inizialmente concepito dalla Mattel per essere la tana di Skeletor. Per questo motivo nell'illustrazione scelta per impreziosire la scatola originale del playset, e anche in alcune immagini dei primi prototipi, era possibile vedere Skeletor alle porte del castello, come se fosse lui il principale proprietario. Inoltre, inizialmente, era la fazione di Skeletor ad essere chiamata \"I dominatori dell'universo\". Soltanto in seguito si decise di rendere il castello la dimora dei \"buoni\", e il luogo pi\u00f9 ambito dai nemici, e anche la dicitura \"dominatori dell'universo\" pass\u00f2 ai guerrieri eroici. Secondo la versione dell'artista Rudy Obrero, che lavor\u00f2 ai concept dei primi personaggi, ci\u00f2 sarebbe avvenuto in realt\u00e0 perch\u00e9, quando gli action figure erano ancora allo stadio concettuale, nessuno lo avvert\u00ec a chi appartenesse il castello, e cos\u00ec l'artista pens\u00f2, data la presenza del teschio, che appartenesse a Skeletor, creando la famosa illustrazione.\nPlayset originale del 1982.\nAlto circa mezzo metro e lungo pi\u00f9 o meno altrettanto, il playset originale del 1982 si apriva per mostrarne gli ambienti: sala del trono, centro di comando, prigione ed armeria (con armi staccabili dalle rastrelliere e compatibili con i personaggi della linea); gli spalti avevano cannoncini da difesa non presenti nelle storie, il ponte levatoio era mobile e il portone del castello si apriva utilizzando le due mezze spade che venivano vendute assieme ai personaggi He-Man e Skeletor. Il giocattolo ebbe un certo successo rallentato solo dal prezzo, ovviamente alquanto elevato rispetto ai singoli personaggi; fu, per alcuni anni, uno dei giocattoli pi\u00f9 grandi mai prodotti, prima di essere superato dalla portaerei \"U.S.S. Flagg\" della linea G.I. Joe: A Real American Hero, con oltre 2 metri di lunghezza.\nPlayset del 2002.\nIl playset del castello della serie del 2002, era simile nella grandezza al suo predecessore e conteneva in pi\u00f9 alcuni effetti di luce e sonori come gli occhi del teschio sulla facciata di Grayskull che si illuminavano e i suoni della Spada del Potere di He-Man, la quale, grazie ad un meccanismo, spuntava da uno scomparto segreto.\nPlayset del 2013.\nNel 2013, la Super7 (su licenza Mattel) sotto la linea di giocattoli \"Masters of the Universe Classics\", realizz\u00f2 la prima versione remake da collezione del castello di Grayskull in una rielaborazione pi\u00f9 dettagliata e pi\u00f9 grande pensata per i fan dei giocattoli degli anni ottanta ormai divenuti adulti. I costi, gi\u00e0 elevati alla sua uscita, divennero ancora pi\u00f9 alti quando questa versione and\u00f2 fuori produzione e divenne un amb\u00ecto pezzo da collezione.\nPlayset del 2021.\nNel 2021, la Mattel ha realizzato una nuova versione del castello per la linea di giocattoli \"Masters of the Universe Origins\", questa volta pensata nuovamente per tutti, e non soltanto per i collezionisti; pertanto il castello risulta pi\u00f9 semplice, rispetto alla versione precedente, e ricorda nel suo stile e nelle sue dimensioni il primo playset degli anni ottanta.\nNote.\n "}
{"id": "1565318", "revid": "767487", "url": "https://it.wikipedia.org/wiki?curid=1565318", "title": "Vittorio Schiavi", "text": "Carriera.\nCresciuto nel settore giovanile dell'Atalanta, esord\u00ec a 19 anni in Serie B nella stessa societ\u00e0 bergamasca.\nDisput\u00f2 con il Lecco il Torneo Benefico Lombardo nella stagione di guerra 1944.\nDopo due anni ottenne la promozione in Serie A, la prima nella storia della societ\u00e0 neroazzurra.\nTrascorse in totale undici stagioni con la maglia neroazzurra, collezionando 221 presenze, a cui vanno aggiunte le 26 della stagione interlocutoria 1945-1946, concludendo poi la propria carriera professionistica con le maglie di Brescia e Fanfulla.\nGioc\u00f2 e allen\u00f2 inoltre negli ultimi anni di carriera nelle file dell'Iseo sulle sponde del lago omonimo."}
{"id": "1565319", "revid": "767487", "url": "https://it.wikipedia.org/wiki?curid=1565319", "title": "Cocor\u0103\u0219tii Col\u021b", "text": "Cocor\u0103\u0219tii Col\u021b \u00e8 un comune della Romania di 3.152 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 8 villaggi: Che\u0219noiu, Cocor\u0103\u0219tii Col\u021b, Cocor\u0103\u0219tii Grind, Col\u021bu de Jos, Ghioldum, Per\u0219unari, Piatra, Satu de Sus.\nCocor\u0103\u0219tii Col\u021b \u00e8 divenuto comune autonomo nel 2003, staccandosi dal comune di M\u0103ne\u0219ti."}
{"id": "1565321", "revid": "287204", "url": "https://it.wikipedia.org/wiki?curid=1565321", "title": "Cocorastii Colt", "text": ""}
{"id": "1565323", "revid": "580", "url": "https://it.wikipedia.org/wiki?curid=1565323", "title": "Battle-Cat", "text": "Battle-Cat \u00e8 un personaggio della serie di giocattoli Mattel Masters of the Universe. Rappresenta una tigre, ed \u00e8 l'inseparabile compagno dell'eroico He-Man.\nAncora un cucciolo di tigre, dal manto color verde a strisce gialle, viene trovato dal giovanissimo Adam, principe di Eternia e chiamato Cringer. Di indole mite, perennemente fifone, ama dormire e mangiare, ma appena Adam si trasforma in He-Man anche Cringer pu\u00f2 ricevere i poteri di Grayskull e diventare il possente Battle-Cat, la tigre corazzata pronta a portare He-Man ovunque e a lottare contro le forze di Skeletor. Cringer in realt\u00e0 \u00e8 molto pi\u00f9 coraggioso di quanto non sembri; difatti in alcune occasioni in cui la vita di Adam \u00e8 stata in pericolo l'ha salvato da morte certa. \nContrariamente a He-Man, la Filmation dedic\u00f2 a Cringer un episodio sulle sue origini, il numero: MU096 - \"Battlecat\".\nBiografia del personaggio.\nDopo la perdita dei genitori per mano dei servi di Skeletor, Cringer rimase orfano e venne allevato dal principe Adam con il quale crebbe e divenne grandissimo amico. Quando Adam si trasform\u00f2 per la prima volta nel leggendario guerriero He-Man, anche Cringer ricevette il potere di Grayskull e divent\u00f2 una tigre corazzata, possente e senza paura (in contrasto con l'alter ego fifone e mite), il potente Battle-Cat, amico e destriero di He-Man, che accompagna in tutti i suoi viaggi e in tutte le sue battaglie. All'inizio Cringer non amava trasformarsi in Battle-Cat perch\u00e9 quando si trasformava diventava un altro essere; di tanto in tanto bramisce, ma sa parlare il linguaggio umano. \nIl suo acerrimo nemico \u00e8 Panthor (incapace per\u00f2 di parlare), la pantera viola destriero di Skeletor, ideata come la controparte malvagia di Battle-Cat e come sua nemesi, con il quale si \u00e8 scontrato pi\u00f9 volte trionfando sempre.\nPoteri e abilit\u00e0.\nBattle-Cat detiene una forza nettamente superiore a quella di un semplice animale. I poteri di GraySkull gli hanno donato una forza straordinaria, capace di tranciare in due un robot di acciaio con un solo colpo di artigli o di rompere l'indistruttibile metallo fotanio. La sua forza fisica \u00e8 paragonabile a quella di He-Man. \u00c8 immune al potere di controllo sugli animali di Beast-Man anche come Cringer. La sua corazza, con incorporata una sella per He-Man, \u00e8 inoltre durissima. Anche la sua agilit\u00e0 \u00e8 superiore alla norma. Per finire, Battle-Cat \u00e8 dotato di acutissimi sensi, fra cui il suo superiore olfatto.\nOrigini.\nLe origini di Battle-Cat sono narrate nell'episodio della serie a cartoni classica: MUO96 Battle-Cat. Adam viaggiava nella giungla e qui trov\u00f2 il piccolo cucciolo di tigre solo e orfano (secondo i fumetti i suoi genitori sono stati uccisi dai guerrieri di Skeletor). Subito venne attaccato da una tigre dai denti a sciabola adulta, ma riusc\u00ec a fuggire e a tornare al palazzo di Grayskull. Decise di adottare il cucciolo e lo chiam\u00f2 Cringer. Cringer divenne il migliore amico di Adam al quale \u00e8 molto affezionato.\nApparizioni.\nBattle-Cat appare nella serie a cartoni del 1983: He-Man e i dominatori dell'universo; anche, sempre insieme ad He-Man, in alcuni episodi de She-Ra, la principessa del potere. Compare regolarmente al fianco di Adam/He-Man anche nelle pellicole: , e Il segreto della spada. Infine \u00e8 presente nella serie del 2002: He-Man and the Masters of the Universe. In quest'ultima Battle-Cat viene ritratto non pi\u00f9 come una tigre comune, ma come una tigre dai denti a sciabola. In questo adattamento ha un corpo molto pi\u00f9 imponente, tuttavia non risulta in grado di parlare ma solo di ruggire, sicch\u00e9 la sua personalit\u00e0 ne esce meno definita; appare comunque perfettamente in grado di capire i discorsi rivoltigli."}
{"id": "1565324", "revid": "6923", "url": "https://it.wikipedia.org/wiki?curid=1565324", "title": "Ferrovia Saronno-Como", "text": "La ferrovia Saronno-Como \u00e8 una linea ferroviaria di propriet\u00e0 regionale che collega Saronno a Como.\nL'infrastruttura ferroviaria e le stazioni sono gestite da FerrovieNord.\nIl servizio passeggeri regionale \u00e8 esercito dalla societ\u00e0 Trenord. Questa svolge il servizio utilizzando treni regionali cadenzati sulla direttrice Como Nord Lago-Saronno-Milano Nord Cadorna i quali non effettuano fermate tra Saronno e Milano Nord Bovisa.\nStoria.\nLa linea ferroviaria non \u00e8 stata concepita in maniera unitaria, ma fu frutto di due diversi progetti nati negli ultimi 20 anni del XIX secolo.\nIl tratto Como-Grandate fu costruito nell'ambito del progetto della ferrovia Como-Varese, inaugurata il 5 luglio 1885 ed esercita dalla Societ\u00e0 per le Ferrovie del Ticino (SFT). Quattro anni dopo, con l'ingresso della SFT nel capitale sociale delle Ferrovie Nord Milano, che avevano in concessione la Milano-Saronno, queste ultime ottennero la gestione e l'esercizio della Como-Laveno.\nIl tronco Grandate-Saronno fu costruito dalla societ\u00e0 ferroviaria milanese allo scopo di rendere pi\u00f9 rapidi i collegamenti ferroviari tra Como a Milano, sostituendo l'allora esistente tranvia a vapore Como-Fino Mornasco-Saronno. La nuova linea fu aperta il 1\u00ba giugno 1898.\nDal 1927 al 1930 fu attivato il raddoppio del binario, nel tratto da Saronno a Como Camerlata; la trazione elettrica, a 3000\u00a0V\u00a0cc, fu avviata il 15 maggio 1937.\nLa linea Grandate-Malnate fu soppressa il 31 luglio 1966 e successivamente disarmata. Da quel momento, la Como-Grandate non fu pi\u00f9 utilizzata per il traffico proveniente o destinato alla linea per Varese e Laveno.\nCaratteristiche.\nLa linea \u00e8 dotata di due binari a scartamento standard di 1435 mm con rotaie UNI 60 sul tronco tra Saronno e la stazione di Como Camerlata, mentre da quest'ultimo scalo fino a Como Lago il binario \u00e8 singolo.\nLa trazione \u00e8 elettrica a 3000 V a corrente continua.\nSul tronco tra le stazioni di Saronno e Como Camerlata vige il regime di blocco automatico a correnti codificate, sul rimanente tratto di linea fino a Como Lago il regime di blocco elettrico automatico a circuiti di binario.\nSulla tratta da Saronno a Como Camerlata \u00e8 presente il SCMT.\nPercorso.\nIl capolinea meridionale della linea ferroviaria \u00e8 posto presso la stazione di Saronno, nel piazzale binari della quale si incontrano le ferrovie Milano\u2013Saronno, Saronno\u2013Varese\u2013Laveno e Saronno-Novara e Saronno-Seregno.\nAll'uscita della stazione - in cui i treni verso Como partono dal binario 2 e quelli provenienti dalla cittadina sul Lago di Como arrivano al binario 1 - la linea si dirige in direzione nord-est, affronta una doppia curva piuttosto stretta, superata la quale si giunge a Rovello Porro dove \u00e8 situata l'omonima stazione. La linea affronta poi diverse curve toccando le stazioni di Rovellasca-Manera, Lomazzo, Caslino al Piano, Cadorago e Fino Mornasco, per correre successivamente in rettilineo fino alla Stazione di Portichetto-Luisago.\nDopo quest'ultima localit\u00e0, la linea affronta una curva stretta, al termine della quale si pu\u00f2 tuttora notare il vecchio tracciato proveniente da Malnate, appartenente alla dismessa ferrovia Como-Varese. La stazione di Grandate, ha due binari per il servizio viaggiatori e due utilizzati per il ricovero di mezzi della manutenzione.\nDopo quest'ultima stazione e dopo qualche chilometro, si supera un passaggio a livello e si giunge a Como Camerlata dove termina la tratta a doppio binario ed inizia quella a singolo. Da qui inizia la discesa verso Como: la linea costeggia per un breve tratto la via Napoleona, superato un ponte di 10 archi sul torrente Fiume Aperto si attraversa un'area densamente popolata della citt\u00e0 di Como e dopo aver superato il torrente Cosia, si raggiunge la stazione di Como Borghi.\nDopo questa stazione la linea attraversa a raso la cittadina comasca, e dopo aver superato due passaggi a livello entra nella stazione capolinea Como Nord Lago (situata sul lungolago), dotata di quattro binari per il servizio viaggiatori e di un binario per il ricovero dei treni.\nTraffico.\nIl servizio passeggeri regionale lungo la linea \u00e8 stato affidato a Trenord sulla base del Contratto di Servizio che la stessa ha stipulato, quando ancora si chiamava \"Trenitalia LeNord\" (TLN), con la Regione Lombardia nel 2009.\nEsso \u00e8 svolto con treni regionali a cadenza semioraria lungo la direttrice Como Lago-Saronno-Milano Cadorna. Questa tipologia di corse effettua tutte le fermate tra la stazione di Como Lago e quella di Saronno, mentre non effettua fermate tra Saronno e Milano Bovisa-Politecnico.\nNegli orari di punta esistono inoltre dei treni RegioExpress, che fermano solo nelle stazioni all'interno di Milano, a Saronno, Lomazzo e Grandate e nelle stazioni poste sul territorio di Como.\nCinema.\nIl tratto ferroviario Grandate-Portichetto compare nel film \"Agenzia Riccardo Finzi... praticamente detective\" del 1979 all'inizio del film."}
{"id": "1565326", "revid": "110157", "url": "https://it.wikipedia.org/wiki?curid=1565326", "title": "M\u0103ne\u0219ti (Prahova)", "text": "M\u0103ne\u015fti \u00e8 un comune della Romania di 4.098 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: B\u0103lti\u021ba, Coada Izvorului, Gura Criv\u0103\u021bului, M\u0103ne\u0219ti, Zalhanaua.\nNel 2003 si sono staccati da M\u0103ne\u015fti i villaggi di Che\u015fnoiu, Cocor\u0103\u015ftii Col\u0163, Cocor\u0103\u015ftii Grind, Col\u0163u de Jos, Ghioldum, Per\u015funari, Piatra e Satu de Sus, andati a formare il comune di Cocor\u0103\u0219tii Col\u021b."}
{"id": "1565327", "revid": "94902", "url": "https://it.wikipedia.org/wiki?curid=1565327", "title": "Castello di Grayskull", "text": ""}
{"id": "1565328", "revid": "287204", "url": "https://it.wikipedia.org/wiki?curid=1565328", "title": "Antonio Savasta", "text": "Biografia.\nAntonio Savasta nacque a Catania nel 1873, figlio di Rosario e Francesca Paola Virgillito. La coppia ebbe altri tre figli: Domenico, Rosa e Adele. Dopo aver frequentato, con scarsi risultati, l\u2019Istituto Tecnico della sua citt\u00e0 natale, al quale si iscrisse per volere del padre, quest\u2019ultimo si convinse ad assecondare le palesi attitudini musicali del figlio. Il giovane Savasta venne quindi iscritto al Conservatorio di San Pietro a Majella di Napoli dove fu allievo di Camillo De Nardis per l'armonia e di Nicola d'Arienzo per il contrappunto.\nAllora il Conservatorio napoletano era diretto dal catanese Pietro Platania il quale ebbe modo di apprezzare, fin da subito, il talento del suo giovane conterraneo.\nAll\u2019et\u00e0 di 17 anni, non ancora diplomato, vinse il concorso per la cattedra di armonia presso il Regio Istituto Musicale di Firenze (oggi Conservatorio Luigi Cherubini), incarico che non pot\u00e9 assumere a causa della giovane et\u00e0.\nAncora studente, fu nominato \u201cmaestrino\u201d, cio\u00e8 assistente, del suo insegnante Nicola D\u2019Arienzo.\nDopo il diploma di composizione, conseguito il 10 luglio del 1897, Savasta inizi\u00f2 a svolgere attivit\u00e0 didattica e compositiva.\nNel 1901 vinse la medaglia d\u2019argento al concorso della Real Accademia di Santa Cecilia di Roma col suo \"Quintetto\" in Sib maggiore, composto nel 1899. Il lavoro venne eseguito, il 2 marzo del 1903, presso la suddetta Accademia alla presenza della regina Elena. Al pianoforte Giovanni Sgambati.\nIn quegli anni venne invitato pi\u00f9 volte, dal nuovo direttore del Conservatorio napoletano Giuseppe Martucci, a far parte della commissione d\u2019esame per il diploma di composizione.\nNel 1906 compose la sua prima opera, \"Vera\", su libretto di G. B. De Seta, che ottenne un buon successo al Teatro Massimo Vincenzo Bellini di Catania nel 1913. La pubblicazione dell\u2019opera venne curata da \u00abRicordi\u00bb.\nNel 1910 fu la volta del poema sinfonico di ispirazione carducciana \"Jaufr\u00e9 Rudel\", eseguito al Teatro di San Carlo di Napoli nel 1918. Nel 1915 Savasta successe al suo insegnante D\u2019Arienzo nella cattedra di composizione del Conservatorio napoletano. In questo periodo videro la luce l\u2019opera \"Galatea\" (1915-16), su libretto di G. Di Stefano e G. Villaroel, le \"Tre Liriche\" su versi di Giovanni Pascoli (Ricordi, 1919), il \"Notturno\" per pianoforte e il \"Preludio\" per orchestra.\nDurante la prima guerra mondiale perse il fratello Domenico, caduto presso Ronchi il 22 novembre 1915.\nDa allora intensific\u00f2 la sua attivit\u00e0 didattica e compositiva. Dopo essere stato nominato vice-direttore del Conservatorio di Napoli (direttore Francesco Cilea), Savasta compose tre lavori per orchestra: \"Ouverture\" (1916), \"Polifemo\" (1918) e \"Sinfonia\" (1920). Tra gli allievi di quegli anni Achille Longo, Terenzio Gargiulo, Renato Parodi, Mario Pilati, Barbara Giuranna e Alfredo Sangiorgi.\nIl 21 aprile del 1920 and\u00f2 in scena, al Teatro Bellini di Catania, la prima di \"Galatea\" che riscosse ampi consensi.\nNel dicembre del 1925 venne nominato direttore del Regio Conservatorio di Palermo. Nel 1927, dopo aver sposato Assunta Caccavale (Napoli, 1894-1979), si trasfer\u00ec nel capoluogo siciliano, chiamato a succedere a Giuseppe Mul\u00e8.\nNel Conservatorio palermitano, oltre a ricoprire la carica di direttore, tenne per sette anni la cattedra di composizione. Nacque cos\u00ec una \u201cscuola savastiana\u201d presso la quale si formarono, tra gli altri, il musicologo catanese Francesco Pastura e il direttore d\u2019orchestra e compositore palermitano Ottavio Ziino.\nDa direttore Savasta riordin\u00f2 la biblioteca e ampli\u00f2 la Sala Scarlatti (oggi Sala Franco Ferrara).\nDurante il soggiorno palermitano, Savasta strinse amicizia con alcuni colleghi illustri, tra cui Francesco Cilea, conosciuto a Napoli diversi anni prima, e Ottorino Respighi.\nNel 1931, Vittorio Emanuele III lo nomin\u00f2 \u201cCommendatore dell\u2019Ordine della Corona d\u2019Italia\u201d.\nNel 1933 Savasta fu nominato commissario d\u2019esame presso il Liceo Musicale, oggi Conservatorio, \u201cBenedetto Marcello\u201d di Venezia.\nNel 1935, in occasione del primo centenario della morte di Vincenzo Bellini, fece parte della giunta esecutiva per le celebrazioni.\nNel 1939, infine, Savasta venne collocato a riposo col titolo di \u201cGrande Ufficiale dell\u2019Ordine della Corona d\u2019Italia\u201d.\nConclusa l\u2019attivit\u00e0 didattica, il musicista catanese si stabil\u00ec definitivamente a Napoli, in via Ligorio Pirro n. 10, al Vomero.\nSono anni bui, anni di stasi dal punto di vista artistico e pieni di difficolt\u00e0 anche economiche.\nNella stagione 1948-49, il Teatro San Carlo di Napoli riprese la sua \"Galatea\" che ottenne un buon successo.\nDa allora inizi\u00f2 ad accusare seri disturbi alla vista che gli preclusero l\u2019attivit\u00e0 compositiva e che lo portarono, lentamente, alla cecit\u00e0.\nCiononostante, la sua attivit\u00e0 non si arrest\u00f2 del tutto. Nel 1951 scrisse un articolo sul \u201cCorriere di Catania\u201d in occasione dei 50 anni dalla morte di Verdi e, nello stesso anno, fece parte del \u201cComitato d\u2019onore\u201d per le celebrazioni del 150\u00ba anniversario della nascita di Vincenzo Bellini. L\u2019anno successivo, il Teatro Bellini di Catania mise in scena la sua \"Vera\", ultimo omaggio tributatogli dalla sua citt\u00e0 natale.\nNel 1955 Savasta assunse la direzione onoraria dell\u2019appena costituito Liceo musicale (oggi Conservatorio) \"Bellini\" di Catania. Nello stesso anno, l\u2019allora Presidente della Repubblica Giovanni Gronchi gli confer\u00ec il \u201cDiploma di II classe ai benemeriti della scuola, della cultura e dell\u2019arte\u201d.\nDopo un intervento chirurgico agli occhi, non riuscito, afflitto dalla cecit\u00e0 a cui si aggiunse una preesistente sordit\u00e0, Savasta mor\u00ec a Napoli il 2 dicembre del 1959.\nCon Savasta, scrisse il suo allievo Alfredo Sangiorgi, si chiudeva \u00abla gloriosa scuola napoletana [\u2026] che ebbe didatti quali Zingarelli, Tritto, Durante fino a Martucci, De Nardis, Gennaro Napoli\u00bb."}
{"id": "1565329", "revid": "1718925", "url": "https://it.wikipedia.org/wiki?curid=1565329", "title": "Damiano Vellucci", "text": "Biografia.\nGli eventi che portarono all'unit\u00e0 d'Italia non lasciarono indifferenti i sancosimesi. Uno dei personaggi, che si mise pi\u00f9 in luce in quel periodo, fu il bracciale (ossia operaio) Damiano Vellucci soprannominato Inferno. Egli divenne un reazionario e un capo-contadino, opponendosi fieramente ai liberali, favorevoli all'unione italiana e poi ai Piemontesi discesi nel Regno delle due Sicilie nel 1860.\n Era nato da Giuseppe e Rosalia Ionta e fu battezzato lo stesso giorno della sua nascita nella chiesa del suo paese. La famiglia abitava nella strada Cuparella, l'odierna via Cesare Battisti.\nI fatti precedenti il processo unitario vennero particolarmente sentiti dal giovane Damiano. Infatti, con entusiasmo, accorse all'appello di Francesco II, re delle Due Sicilie, rifugiato a Gaeta, per far parte della Brigata Lagrange, costituita ad Itri il 15 settembre 1860.\nLa missione di questo corpo era di allentare la morsa militare, creata intorno a Gaeta, portando il movimento reazionario nell'Abruzzo. Fu congedato a Cisterna nel gennaio del 1861 e ritorn\u00f2 al suo paese insieme con tanti altri volontari che avevano servito con lui.\nSi diede a percorrere le montagne e dopo uno scontro, nel mese di giugno 1861, con la Guardia Nazionale di Sessa, mentre si trovava a lavorare con alcuni nelle campagne di Cellole, espatri\u00f2 nello Stato Pontificio.\nRecatosi a Roma, con il minturnese Angelo Mallozzi, fu ricevuto da re Francesco, al quale giur\u00f2 eterna fedelt\u00e0, impegnandosi a combattere per il suo ritorno sul trono. La sua attivit\u00e0 reazionaria si svolse tra i confini dello Stato Pontificio e le montagne ausoniche-aurunche. Divenne capo di piccole bande e aggregato temporaneamente alla comitiva del famoso capobanda itrano Francesco Piazza detto Curcitto, partecip\u00f2 al combattimento di Fossa della Neve del 1\u00ba luglio 1862, luogo posto tra i monti di Formia ed Itri. Assieme alla sua banda fu autore di alcuni eclatanti sequestri di persona. Tali sequestri furono commessi contro Francesco Minutillo e Francesco Cinquanta entrambi di Formia dei rispettivi quartieri di Maranola e Castelforte e Dionisio Sparagna di Santi Cosma e Damiano.\nCatturato durante uno scontro con la truppa, in localit\u00e0 Campo di Venza nel territorio di Roccaguglielma, l'odierna Esperia, fu fucilato a Gaeta il 7 ottobre 1863."}
{"id": "1565330", "revid": "767487", "url": "https://it.wikipedia.org/wiki?curid=1565330", "title": "Cocor\u0103\u0219tii Mislii", "text": "Cocor\u0103\u0219tii Mislii \u00e8 un comune della Romania di 3.457 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Cocor\u0103\u0219tii Mislii, Goruna, \u021aip\u0103re\u0219ti."}
{"id": "1565331", "revid": "287204", "url": "https://it.wikipedia.org/wiki?curid=1565331", "title": "Cocorastii Mislii", "text": ""}
{"id": "1565335", "revid": "768068", "url": "https://it.wikipedia.org/wiki?curid=1565335", "title": "Friedrich Kuhlau", "text": "Biografia.\nNato in Germania nella Bassa Sassonia, il padre era un musicista in una banda militare e gli impart\u00ec i rudimenti del flauto. \nA L\u00fcneburg, dove la famiglia si era trasferita nel 1793, ancora prima di aver compiuto i 10 anni perse l'occhio destro cadendo su dei cocci di vetro dopo essere scivolato sul ghiaccio. Durante la convalescenza cominci\u00f2 a suonare il pianoforte e, riconosciuto il suo talento naturale, nonostante le ristrettezze economiche della famiglia cominci\u00f2 a prendere lezioni dall'organista Ahrenbostel. Per la composizione fu probabilmente seguito da J. Kollmann.\nNei primi anni del 1800 si trasfer\u00ec ad Amburgo, dove nel 1804 fece il suo debutto come pianista. Intraprese l\u00ec lo studio sistematico della composizione con Christian Friedrich Gottlieb Schwencke, allievo e successore di Carl Philipp Emmanuel Bach come Kapellmeister nella citt\u00e0 anseatica. L'intervento di Schwencke gli permise anche di pubblicare le sue prime opere per l'editore Breitkopf &amp; H\u00e4rtel, che vennero recensite con entusiasmo sull'Allgemeine musikalische Zeitung.\nNel 1810 si trasfer\u00ec a Copenaghen per sfuggire alla leva forzata che costringeva i giovani tedeschi a unirsi all'armata napoleonica; l\u00ec si fece conoscere inizialmente come virtuoso del pianoforte, debuttando nel 1811 con il suo \"Concerto per pianoforte e orchestra,\" fresco di stampa. Il suo arrivo nella capitale danese venne salutato positivamente e Kuhlau venne accolto con calore dagli altri compositori, tra cui Friedrich Ludwig \u00c6milius Kunzen e Christoph Ernst Friedrich Weyse, con cui strinse una salda amicizia. Nel 1813 ottenne la cittadinanza danese e il titolo di musicista di corte. Probabilmente per questi motivi rinunci\u00f2 a spostarsi a Stoccolma, come aveva inizialmente previsto, e nel 1814 il resto della sua famiglia si trasfer\u00ec a vivere con lui. Nello stesso periodo Kuhlau ottenne il suo primo trionfo con il singspiel \"R\u00f8verborgen\", su libretto di Adam Oehlenschl\u00e4ger, andato in scena nel 1814 al Teatro Reale Danese.\nNonostante un piccolo salario concessogli da re Federico VI, che gli commission\u00f2 anche altri singspiel, Kuhlau dovette comunque dedicare molte energie alla composizione per mantenere la sua famiglia. Fu molto attivo anche come insegnante di pianoforte: all'epoca era infatti noto come virtuoso, apprezzato interprete della musica dell'ammirato Beethoven, suo contemporaneo, che contribu\u00ec a rendere popolare in Danimarca. Fu insegnante molto stimato, nonostante da varie testimonianze autografe emerge che il compito gli fosse particolarmente sgradito. L'assenza al tempo di un istituto per l'istruzione musicale in Danimarca gli consent\u00ec di trovare spazio per accogliere anche allievi di composizione, alcuni dei quali ebbero una buona carriera. Anche per questo motivo si deve riconoscere a Kuhlau un significativo contributo alla definizione dello stile nazionale danese.\nNel frattempo nel 1818, tra un viaggio e l'altro (fu protagonista di varie tourn\u00e9e e concerti in Svezia, dove venne anche nominato membro dell'Accademia Reale Svedese di musica), stabil\u00ec la sua residenza a N\u00f8rrebro, all'epoca zona di campagna. Negli anni seguenti visit\u00f2 spesso anche la Germania, dove allacci\u00f2 contatti con gli editori Peters, Simrock e Schott, che in seguito comprarono i diritti per molte sue composizioni. Fu a Vienna nel 1821 e nel 1825, quando finalmente conobbe personalmente Beethoven, con cui rimase poi in buoni rapporti. Conobbe e strinse amicizia anche con Anton Bernhard F\u00fcrstenau, condividendo con quest'ultimo l'interesse compositivo per il flauto.\nNel 1826 si trasfer\u00ec definitivamente con i genitori e l'amato cane \"Presto\" nello splendido sobborgo di Lyngby, poco pi\u00f9 a Nord di Copenhagen. La consacrazione definitiva avvenne poco pi\u00f9 tardi, con la rappresentazione di \"Elverh\u00f8j\" di Johan Ludvig Heiberg (1828), per cui scrisse le musiche di scena. Nella composizione fece largo uso di temi popolari danesi e nordici, le musiche di scena per \"Elverh\u00f8j\" sono infatti spesso considerate il primo esempio del Romanticismo nazionale danese in ambito musicale. Tale successo gli valse il titolo onorifico di \"professore\".\nUna serie di sfortunati eventi segn\u00f2 gli ultimi anni della vita di Kuhlau. Nel 1831 un incendio devast\u00f2 la sua casa, incendio in cui andarono perduti innumerevoli suoi manoscritti (tra cui quello di un secondo concerto per pianoforte e orchestra). Questo shock, unito alla morte dei suoi genitori, caus\u00f2 il progressivo indebolimento della sua salute. Nonostante l'offerta del Principe Cristiano Federico (futuro re di Danimarca) di ospitarlo nel suo palazzo a Lyngby, Kuhlau prefer\u00ec tornare a Copenhagen, dove and\u00f2 ad abitare nella zona di Nyhavn (al n. 23).\nNel 1832, nonostante le sue condizioni di salute sembrassero tornate normali, si spense inaspettatamente dopo due settimane di breve malattia, ancora scapolo. Le sue esequie furono molto partecipate e venne in seguito sepolto nel cimitero di Assistens.\nProduzione musicale.\nKuhlau \u00e8 oggi largamente considerato un compositore minore, ma fu nondimeno un autore prolifico: nonostante gran parte della sua opera sia stata distrutta dall'incendio del 1831, ci sono pervenute oltre 200 composizioni edite (scritte in un arco di tempo pari a poco pi\u00f9 che 20 anni). Oltre che di diverse opere per il teatro musicale, Kuhlau fu autore anche di numerose composizioni strumentali. Fu un autore a met\u00e0 strada tra il tardo stile classico e il primo romantico. Nonostante la sua riluttanza nell'accogliere lo stile di Rossini, non si pu\u00f2 negare dopo il 1819 (anno in cui Rossini fu per la prima volta rappresentato in Danimarca) un'influenza del suo stile cantabile.\nGran parte della produzione di Kuhlau \u00e8 dedicata al pianoforte, dove nelle opere di maggior impegno \u00e8 evidente l'influenza dello stile del primo Beethoven. Particolarmente evidente \u00e8 il caso del \"Concerto per pianoforte e orchestra\" op. 7 (del 1810), che presenta diverse affinit\u00e0 con il \"Concerto n. 1\" di Beethoven, composto una decina d'anni prima. \nAltra importante parte della produzione di Kuhlau \u00e8 dedicata al flauto, a cui dedic\u00f2 circa 30 lavori: tra questi sonate, variazioni, pezzi da concerto, duetti, trii e quartetti. Tale impegno compositivo gli valse in vita il titolo di \"Beethoven del flauto\".\nPer quanto riguarda la produzione cameristica scrisse vari pezzi, perlopi\u00f9 in stile brillante: 8 sonate per violino e pianoforte, 3 quartetti con pianoforte, un quartetto per archi e vari quintetti per flauto e archi.\nI suoi pezzi brevi per pianoforte furono molto in voga all'epoca, e molti di essi (tra cui le numerose sonatine) hanno avuto una vastissima diffusione in ambito didattico fino ai giorni nostri. Su questa parte del suo corpus, scritta prevalentemente per soddisfare esigenze editoriali che gli portarono dei buoni guadagni, Kuhlau stesso ebbe a dichiarare: \"Non di sola Arte vive l'artista\". Ciononostante anche in questo ambito emerge il gusto musicale di Kuhlau, mai scontato."}
{"id": "1565340", "revid": "2196166", "url": "https://it.wikipedia.org/wiki?curid=1565340", "title": "Ponte di Salcano", "text": "Il ponte di Salcano (in sloveno \"Solkanski most\") \u00e8 un ponte ferroviario sopra il fiume Isonzo presso Salcano (frazione di Nova Gorica) alle pendici del monte Sabotino in Slovenia.\nVenne edificato nei pressi di Gorizia (allora sotto l'Impero Austroungarico) per consentire il passaggio sul fiume Isonzo della linea ferroviaria Jesenice \u2013 Trieste, inaugurata nel 1906, che faceva parte del complesso della ferrovia Transalpina: un secondo collegamento ferroviario tra Trieste e il resto dell'Austria, alternativo alla linea Meridionale. \nDistrutto durante il primo conflitto mondiale dalle truppe austriache in ritirata e ricostruito durante il periodo fascista, dopo un breve periodo in cui fu temporaneamente rimpiazzato da una struttura architravata in ferro, \u00e8 considerato tutt'oggi un capolavoro di ingegneria. \u00c8 il ponte ad arcata unica in pietra tagliata pi\u00f9 lungo del mondo, con i suoi 85\u00a0m di estensione. Oltre all'enorme luce si present\u00f2 il problema del momento che si poteva generare dall'entrata e uscita sbieca della ferrovia rispetto all'asse del ponte.\nDurante la sua costruzione venne edificato un pilastro centrale nell'alveo del fiume per consentire la realizzazione dell'enorme centina a struttura alberiforme, anch'essa oggetto di un preventivo studio ingegneristico.\nIl nuovo ponte \u2013 ancor oggi esistente e praticabile\u00a0\u2013 si differenzia dalla prima realizzazione per il numero di archi che raccordano il piano ferrato alla campata, prima cinque e ora quattro.\nLe ragioni per cui venne riedificato nonostante la funzionale - ed economica - soluzione in ferro si devono probabilmente addurre al contesto storico-politico: dopo la prima guerra mondiale la zona giuliana (Gorizia compresa) divent\u00f2 territorio italiano e, nella stessa logica di monumentalizzazione dei luoghi della Grande Guerra, la ricostruzione di questo ponte in particolare era simbolo di pari abilit\u00e0 tecnica da parte degli italiani verso gli austriaci."}
{"id": "1565343", "revid": "1305772", "url": "https://it.wikipedia.org/wiki?curid=1565343", "title": "Colceag", "text": "Colceag \u00e8 un comune della Romania di 5.309 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Colceag, Inote\u0219ti, Parepa-Ru\u0219ani, V\u00e2lcelele."}
{"id": "1565346", "revid": "729019", "url": "https://it.wikipedia.org/wiki?curid=1565346", "title": "Harry Hopkins", "text": "Fu il principale collaboratore del presidente Franklin Delano Roosevelt sia durante il New Deal come responsabile supremo dei programmi di sviluppo economico e di lotta alla disoccupazione, sia durante la seconda guerra mondiale dove assunse il ruolo di consigliere del presidente in campo politico, diplomatico e anche militare come responsabile della Legge Affitti e prestiti e membro estremamente influente delle delegazioni statunitensi alle grandi conferenze tra gli Alleati.\nFautore di una stretta collaborazione con l'Unione Sovietica di Stalin durante la guerra e di una prosecuzione dell'alleanza anche dopo il conflitto, continu\u00f2 all'inizio della nuova amministrazione Truman, nonostante fosse ormai gravemente malato, ad impegnarsi per raggiungere un accordo con Stalin ed evitare la Guerra fredda.\nBiografia.\nConsigliere ed uomo di fiducia del presidente Roosevelt, fu uno dei principali promotori del New Deal: nel 1933 diresse la \"Federal Emergency Relief Administration\" e dal 1935 la \"Works Progress Administration\", due organismi che avviarono la realizzazione del New Deal nel campo del lavoro e della programmazione economica.\nDal 1938 al 1940 fu ministro del Commercio e poi dal 1941 responsabile del decisivo programma di produzione bellica promosso dalla Legge Affitti e Prestiti.\nDurante la seconda guerra mondiale divenne il principale consigliere politico di Roosevelt e convinse il presidente a privilegiare la lotta alla Germania nazista rispetto a quella nel Pacifico. Fu inviato in Unione Sovietica nel 1941 e il suo viaggio rappresent\u00f2 il primo approccio tra i due alleati, in vista dell'ammissione dell'Unione Sovietica ai benefici della Legge Affitti e Prestiti. Hopkins diede fiducia a Stalin e rifer\u00ec al presidente che l'Unione Sovietica era in grado di resistere e stava impegnando con efficacia la grande parte della macchina bellica della Germania nazista.\nNell'aprile 1942, insieme al generale George Marshall, Hopkins comp\u00ec un viaggio a Londra per presentare a Winston Churchill un primo progetto di apertura di un secondo fronte in Europa, il provvedimento sul quale Stalin insisteva fin dall'inizio dei rapporti tra gli alleati. Nel luglio 1942 Hopkins e Marshall compirono una nuova missione in Gran Bretagna accompagnati dall'ammiraglio Ernest King. Nel corso dell'incontro gli americani confermarono la necessit\u00e0 del loro impegno militare nello scacchiere del Pacifico, ma Churchill ottenne che l'operazione Torch (sbarchi nell'Africa settentrionale francese) fosse programmata a breve termine, mentre l'apertura di un secondo fronte in Europa fu rinviata ad altri tempi.\nTra il 14 e il 24 gennaio 1943 partecip\u00f2 alla conferenza di Casablanca, dove venne deciso il principio della resa incondizionata e la continuazione delle operazioni del Mediterraneo con l'invasione dell'Italia.\nNel novembre-dicembre 1943 partecip\u00f2 alla conferenza di Teheran ed a quella del Cairo e successivamente, quando la sua salute era ormai diventata malferma, alla conferenza di Jalta (4-12 febbraio 1945) dove nuovamente influ\u00ec profondamente sulla condotta e sulle decisioni di Roosevelt.\nLa sua ultima missione importante fu un viaggio a Mosca nel maggio-giugno 1945, dopo la morte di Roosevelt, per preparare la conferenza di Potsdam. Hopkins, ormai gravemente malato per un tumore dello stomaco di cui era affetto da alcuni anni, decise ugualmente di recarsi in Unione Sovietica, essendo estremamente preoccupato per il peggioramento delle relazioni sovietico-statunitensi negli ultimi mesi e soprattutto dopo l'inizio della presidenza di Harry Truman. Hopkins ebbe lunghi colloqui con Stalin a Mosca dal 28 maggio al 6 giugno 1945 durante i quali furono discussi con toni di aspro realismo tutti i punti di contrasto tra le due grandi potenze.\nHopkins riusc\u00ec a raggiungere un accordo sulle principali questioni; i due interlocutori decisero di ritornare in gran parte agli accordi conclusi a Jalta riguardo al problema della Polonia che prevedevano la \"riorganizzazione\" del governo filosovietico di Varsavia gi\u00e0 al potere con l'immissione di personalit\u00e0 del vecchio governo in esilio di Londra, e soprattutto lo svolgimento di elezioni libere. Hopkins ottenne anche il consenso di Stalin alla formazione immediata di un Consiglio di controllo congiunto interalleato in Germania per garantire un'amministrazione unitaria del territorio tedesco occupato. Hopkins riusc\u00ec infine a raggiungere con Stalin alcuni accordi fondamentali per il funzionamento del Consiglio di Sicurezza delle Nazioni Unite. Al suo ritorno negli Stati Uniti Hopkins ricevette le vive congratulazioni dei massimi esponenti dell'amministrazione, tra cui il presidente, il sottosegretario di Stato Joseph Grew, il sottosegretario alla Difesa McCloy e l'ammiraglio William Leahy, per la sua abilit\u00e0 nel \"rimuovere alcuni sospetti che i russi nutrivano\" e per gli accordi raggiunti che \"rischiaravano l'orizzonte internazionale\" e aprivano la strada per la Conferenza di Potsdam.\nSi dimise definitivamente per l'ulteriore aggravarsi delle condizioni di salute nel luglio 1945 e mor\u00ec a New York pochi mesi dopo, il 29 gennaio 1946."}
{"id": "1565351", "revid": "287204", "url": "https://it.wikipedia.org/wiki?curid=1565351", "title": "Dirk Schlachter", "text": ""}
{"id": "1565354", "revid": "33689", "url": "https://it.wikipedia.org/wiki?curid=1565354", "title": "Blood Oxygenation Level Dependent", "text": ""}
{"id": "1565355", "revid": "94902", "url": "https://it.wikipedia.org/wiki?curid=1565355", "title": "BOLD", "text": ""}
{"id": "1565359", "revid": "767487", "url": "https://it.wikipedia.org/wiki?curid=1565359", "title": "GWAR", "text": "I GWAR sono una band heavy metal satirica statunitense formatasi nel 1985. La band \u00e8 meglio conosciuta per la sua immagine d'ispirazione horror-fantascientifica, canzoni ed esibizioni dal vivo dai testi osceni e dai toni demenziali, che vedono l'inclusione di attacchi umoristici verso tematiche a sfondo politico, sociale e tab\u00f9.\nBiografia.\nFormazione e debutto (1984\u20131989).\nGwar sono nati dall'unione di due progetti separati fusi in uno solo. Dave Brockie era cantante e bassista di un gruppo punk chiamato Death Piggy che era solito a tenere piccole esibizioni dal vivo e usare un materiale live da un crudo umorismo nero per porre enfasi sulla loro musica dai toni demenziali. Le due band si esercitavano in una stanza al Richmond Dairy, un vecchio impianto in disuso adibito all'imbottigliamento di prodotti, gi\u00e0 occupato in passato da svariate comunit\u00e0 hippy. Gli hippy dello stabile affittavano le stanze all'interno ai vari artisti e musicisti. Fu al Richmond Dairy che i Death Piggy incontrarono Hunter Jackson (Techno Destructo) e Chuck Varga (Sexecutioner), entrambi studenti della Virginia Commonwealth University che avevano messo su la \"Slave Pit\", un'etichetta concepita anche spazio di produzione che doveva porre le basi per la produzione di \"Scumdogs of the Universe\", un film che la band aveva intenzione di realizzare. Jackson intendeva creare materiale per le esibizioni live dei Death Piggy. Brockie ebbe l'idea di usare i costumi preparati per \"Scumdogs of the Universe\" e di presentare i Death Piggy con una band senza costume nel ruolo di opener per i live di una fantomatica band \"di barbari\" provenienti dall'Antartide, che suonava canzoni dai testi completamente nonsense e sacrificava animali finti. Nati cos\u00ec per scherzo, il nome Gwar \u00e8 un'abbreviazione di \"Gwaaarrrgghhlllgh\". I membri dei Death Piggy iniziarono cos\u00ec a notare il fatto che la gente veniva ai loro concerti solo per vedere i Gwaaarrrgghhlllgh e andarsene in molti dopo l'esibizione di questi. Dopo una serie di diversi rifinimenti, tra cui l'accorciamento del nome del gruppo, i Death Piggy vennero cos\u00ec assorbiti nei Gwar.\nLa prima line-up ufficiale dei Gwar consisteva di Ben Eubanks alla voce, Dave Brockie alla chitarra, Steve Douglas alla chitarra, Chris Bopst al basso, Sean Sumner alla batteria e Hunter Jackson. Tuttavia questa formazione fu di breve durata e soffr\u00ec di numerosi e costanti cambiamenti nei mesi seguenti, con Ben Eubanks che lasci\u00f2 la band dopo una o due esibizioni e fu cos\u00ec rimpiazzato da Joe Annaruma, che prese parte alla band solo per registrare alcune tracce che poi vennero inserite nei loro demo. Annaruma se ne and\u00f2 e lo sostitu\u00ec Dave Brockie. La band si solidific\u00f2 una formazione costituita da Hunter Jackson, Don Drakulich, Chuck Varga, Mike Delaney, Mike Bonner, Scott Krahl, Dave Musel e Dave Brockie. Mike Delaney se ne and\u00f2 nel 1987. Dewey Rowell (Flattus Maximus), Michael Bishop (Beefcake the Mighty) e Rob Mosby (Nippleus Erectus) vennero reclutati nei Gwar nel 1987, insieme a Steve Douglas (Balsac the Jaws of Death) che ritorn\u00f2 nel gruppo dopo averlo lasciato in passato. Vi fu un andirivieni di Danielle Stampe (alias: Slymenstra Hymen) che si un\u00ec alla band 1988 e fu presente sempre durante i live fino al 2002. Il gruppo vi mise inoltre al suo interno altri tre componenti femminili: The Temptress (Heather Broome, 1986), Amazina (Colette Miller, 1986\u201387) e Gwar Woman (Lisa Harrelson, 1987\u201388).\nL'album di debutto, \"Hell-O\", si presenta subito come un vero \u00e8 proprio album di un crossover in bilico tra thrash metal e punk rock; venne pubblicato nel 1988 attraverso la Shimmy Disc Records. La band inizi\u00f2 una tourn\u00e9e nello stesso anno, con la contemporanea dipartita di Steve Douglas, che si separ\u00f2 da loro per formare il gruppo alternative rock Log, e venire cos\u00ec sostituito dall'attuale chitarrista ritmico Michael Derks, che si guadagn\u00f2 il precedente alias di Douglas \"Balsac the Jaws of Death\".\nTuttavia, la formazione del gruppo sub\u00ec considerevoli mutamenti fino all'inizio del 1990. Nel 1988, Slave Pit vide l'ingresso di Bob Gorman, un nuovo, giovane artista che si occup\u00f2 di migliorare il design artistico e gli aspetti fabbricativi della band. Un anno dopo, nel 1989, Rob Mobsy se ne and\u00f2 e prese il suo posto Pete Luchter, il quale anch'esso lasci\u00f2 la band per essere successivamente ri-sostituito dall'ex membro Jim Thompson che aveva preso parte tempo addietro alla registrazione di \"Hell-O\". Thompson prese anch'esso la sua strada e fu la volta di Brad Roberts che gi\u00e0 in passato aveva impersonato Jizmak Da Gusha.\n\"Scumdogs of the Universe\" e \"This Toilet Earth\" (1990\u20131994).\nCon una formazione all'incirca solidificata, i Gwar ripresero la loro corsa per registrare \"Scumdogs of the Universe\". L'album riscosse un discreto successo e segn\u00f2 l'inizio della loro carriera alla Metal Blade Records. La band intraprese cos\u00ec un'attivit\u00e0 live per promuovere l'uscita dell'album, pubblicando anche in videocassetta il loro \"Live from Antarctica\" nel luglio del 1990, contenendo, insieme ad altre cose, il videoclip della canzone \"Sick of You\". \u00c8 proprio di poco in seguito alla pubblicazione del video che la Slave Pit ingaggi\u00f2 un nuovo giovane artista, Matt Maguire, che aiuto loro nella realizzazione di nuovi costumi, oltre ad occuparsi di fumetti, illustrazioni e altro materiale concernente l'immagine della band.\nNell'agosto del 1990, Michael Derks ebbe una figlia e questa responsabilit\u00e0 lo porto a prendersi una piccola pausa dalla band. Barry 'D'live' Ward dei Rich Kids on LSD ricopr\u00ec il suo ruolo di chitarrista impersonando Balsac durante il tour europeo dei Gwar nel 1991. Di ritorno a casa, i Gwar fecero il loro cameo nel noto film \"Mystery Date\".\n\"Scumdogs of the Universe\" usc\u00ec all'inizio tramitte l'etichetta inglese Master Records prima di venir edito dalla Metal Blade nel 1991. La band intraprese la caccia a un'etichetta di maggior rilievo, esibendosi cos\u00ec per la Relativity Records, una delle pi\u00f9 importanti case dell'ambito metal indipendente. Durante l'esibizione, i Gwar interruppero bruscamente il provino mentre suonavano con i loro costumi di scena: Slymenstra Hymen ruppe nella sua brachetta una capsula di sangue sintetico scagliandosi contro una delle sedie presenti in ufficio, simulando cos\u00ec una mestruazione.\nIl gruppo fu vittima di ulteriori cambi di line-up in questo periodo, con Dewey Rowell che lasci\u00f2 la band nel 1991, fin quando non venne sostituito nel 1992 da Pete Lee, in seguito alle registrazioni di \"America Must Be Destroyed\". Durante questo periodo, i Gwar furono (temporaneamente) bannati dallo Stato della Carolina del Nord: Brockie venne colto mentre indossava la sua brachetta per coprire i genitali, da lui chiamata \"Cuttlefish of Cthulhu\", che lo porto ad essere arrestato dalle forze dell'ordine per atti osceni; questo avvenimento fu d'ispirazione per il concepimento del loro terzo album, \"America Must Be Destroyed\", pubblicato nel 1992. L'album usc\u00ec supportato da un lungometraggio chiamato \"Phallus in Wonderland\", che documentava il tema principale dell'opera e includeva al suo interno i videoclip correlati alle canzoni dell'album. \"Phallus in Wonderland\" ricevette una nomina per i Grammy Award nel 1993. Dopo che le registrazioni di \"This Toilet Earth\" furono portate a termine, il bassista Mike Bishop se ne and\u00f2 dalla band. La sua postazione venne occupata da Casey Orr dei Rigor Mortis.\n\"This Toilet Earth\" usc\u00ec nel 1994 e riscosse un successo assai modesto. Pi\u00f9 che altro l'album ricevette pi\u00f9 notoriet\u00e0 per via della controversa canzone \"B.D.F.\", che palesamente tratta tematiche grevi e scabrose come sodomia, necrofilia, violenze sessuali pre-natali, pedofilia e mutilazioni. Il 1994 vide l'uscita dei videoclip di \"Saddam a Go-Go\" e \"The Road Behind\" trasmessi a \"Beavis and Butt-head\". Questo lavoro segn\u00f2 inoltre l'inizio di un nuovo stile musicale per il gruppo, che vede i Gwar sviare dal loro mix punk rock/heavy metal, e impegnarsi alla composizione di tracce pi\u00f9 sperimentali in confronto al suono punk di Hell-O e quello thrash di Scumdogs of the Universe.\n\"Ragnarok\", \"Carnival of Chaos\" e \"We Kill Everything\" (1995\u20132000).\nNel 1995, Gwar pubblicarono \"Ragnarok\", un album caratterizzato da un suono assai unico e particolare, in cui trasfigurava persino l'uso di tastiere, cosa mai vista nei lavori precedenti della band, cos\u00ec come un maggiore uso di voci secondarie. Quest'album \u00e8 passato inosservato perch\u00e9 schiacciato dal successo dei primi tre grandi loro precedenti lavori. Nonostante ci\u00f2, due canzoni estratte dal disco sono stati realizzati due videoclip, \"Surf of Syn\" e \"Meat Sandwich\" accompagnati da un lungometraggio, \"Rendezvous with Ragnarok\" uscito per supportare il concept principale dell'opera, includendo al suo interno anche scene del loro tour. Alla fine dello stesso anno, la band fece anche un cameo nel film \"Empire Records\".\nIl side-project principale del gruppo, gli X-Cops, vennero alla luce successivamente al tour di Ragnarok, pubblicando il loro unico lp, \"You Have the Right to Remain Silent...\", nello stesso anno.\nLa successiva fatica del gruppo usc\u00ec nel 1997 sotto il nome di \"Carnival of Chaos\", mostrandosi di nuovo come l'epitome del loro suono sperimentale, contenendo al suo interno canzoni di diversi generi musicali, spaziando da un heavy metal classico, ad altri generi come hard rock, country, e anche jazz. Non molto tempo dopo l'uscita di Carnival of Chaos, alcuni membri dei Gwar fecero la loro apparizione al The Jerry Springer Show per discutere con i suoi spettatori della scena dello \"shock rock\". Diversamente dalla loro presenza al The Joan Rivers Show, questa loro apparizione in TV \u00e8 tuttora riconosciuta come una tra le pi\u00f9 infamanti tra le reti televisive su larga scala.\nCarnival of Chaos \u00e8 stato l'ultimo album con Pete Lee alla chitarra, rimpiazzato da Tim Harriss che era stato precedentemente nella band nel 1986 e aveva preso parte alle registrazioni di \"America Must Be Destroyed\" come chitarrista di sessione. Durante la realizzazione di \"We Kill Everything\" tra la fine del 1998 e l'inizio del 1999, Michael Bishop si riun\u00ec alla band temporaneamente come bassista per supplire all'assenza di Casey Orr. Quest'album, dall'impronta fortemente punk rock, \u00e8 tra gli album meno preferiti della band, tant'\u00e8 che le canzoni di questo vengono raramente eseguite dal vivo.\nIn seguito a quest'album, il cofondatore del gruppo Hunter Jackson se ne and\u00f2 nel 2000 per focalizzarsi su progetti personali. Danielle Stampe fece la stessa per dedicare pi\u00f9 attenzione al suo nuovo progetto chiamato \"Girly Freakshow\"; tuttavia, ritorn\u00f2 per un breve periodo nel gruppo per il tour di Bitch Is Back nel 2002.\n\"Violence Has Arrived\" e \"Live from Mt. Fuji\" (2001\u20132005).\nRimasi insoddisfatti dalla realizzazione del precedente album, lo stile dei Gwar cambi\u00f2 considerevolmente prendendo una diversa direzione nei lavori successivi. Con Tim Harriss ormai andatosene via dal gruppo, Zach Blair venne chiamato per ricoprire la parte di Flattus Maximus, e Casey Orr se ne ritorno alla band impersonando Beefcake the Mighty per le registrazioni del loro primo lavoro interamente thrash metal di tutti gli anni: \"Violence Has Arrived\", pubblicato il 6 novembre 2001, \u00e8 stato visto come un \"ritorno\" alle origini e una cancellazione di tutti i cambiamenti presi durante la carriera del gruppo. \"Violence Has Arrived\" fu, tuttavia, l'ultimo album della band alla Metal Blade Records, che venne lasciata poco dopo la registrazione e l'uscita del disco.\nNel 2002 anche Zach Blair se ne and\u00f2 dai Gwar per formare il gruppo power-pop Armstrong insieme al batterista Brad Roberts. La band pubblic\u00f2 un album intitolato \"Dick the Lionhearted\". Dal febbraio del 2007, Blair \u00e8 il chitarrista dei Rise Against\nCome la band inizi\u00f2 a concentrarsi su un suono pi\u00f9 pesante e brutale verso la fine di questo periodo, queste forze vennero convogliate nella creazione di un altro side-project, i Dave Brockie Experience, una band creata per l'appunto dal frontman Dave Brockie insieme al chitarrista ritmico Mike Derks e il batterista Brad Roberts con l'idea di continuare la falsariga dello stile comico di album come \"We Kill Everything\", concentrando invece una maggiore seriet\u00e0 nella composizione della musica da parte dei Gwar pur sempre mantenendo toni ironici e umoristici. Il primo album usc\u00ec nel marzo del 2001, chiamato \"Diarrhea of a Madman\".\nCi\u00f2 per\u00f2 non segn\u00f2 la fine della nuova svolta dei Gwar del focalizzarsi su una musica pi\u00f9 pesante, come provato dall'uscita di \"Violence Has Arrived\", e questo fu grazie all'uscita di uno dei loro dischi pi\u00f9 famosi: \"War Party\", pubblicato nel 2004 attraverso la loro nuova etichetta, la DRT Entertainment. L'album riscosse un grandissimo successo nell'underground, seguendo la stessa via intrapresa dal precedente \"Violence Has Arrived\", ma stavolta con un tocco di maggiore tecnica e seriet\u00e0, parzialmente grazie all'ingresso nella band della nuova chitarra solista Cory Smoot (Flattus Maximus) e del bassista Todd Evans (Beefcake the Mighty). Furono pubblicati i video per \"Bring Back the Bomb\" e \"War Party,\" e gli fu chiesto di prendere parte al Sounds of the Underground Tour nel 2005. Lo stesso vide anche la pubblicazione di \"Live from Mt. Fuji\", il primo live ufficiale della band, se non si considera la release estremamente rara \"You're All Worthless and Weak\", uscita nel 2000 (e ri-edita nel 2006) alla Slave Pit Records.\nNel 2004 i Gwar hanno eseguito in un episodio della serie animata \"\", sotto il nome di \"Rawg\", le canzoni \"The Private Pain of Techno Destructo\" e \"Gor-Gor\", con i rispettivi testi riscritti.\nNel 2011, il chitarrista Cory Smoot (Flattus Maximus) muore poche ore dopo un concerto tenuto a Minneapolis per una forma di trombosi arteriosa.\nLa morte di Dave Brockie (2014).\nIl 23 marzo 2014, muore Dave Brockie, frontman del gruppo, a causa di un'overdose di eroina, accidentale, secondo quanto dichiarato dall'Ufficio dei Medici Esaminatori dello Stato della Virginia.\nSuccessivamente Brockie verr\u00e0 sostituito dal bassista Michael Bishop, rientrato nella band come vocalist"}
{"id": "1565360", "revid": "767487", "url": "https://it.wikipedia.org/wiki?curid=1565360", "title": "Cornu (Prahova)", "text": "Cornu \u00e8 un comune della Romania di 4.469 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Cornu de Jos, Cornu de Sus, Valea Oprii.\nLa sede amministrativa \u00e8 ubicata nell'abitato di Cornu de Jos.\nNel territorio del comune si trovano due sorgenti di acque termali, al momento sfruttate solo limitatamente, particolarmente ricche di iodio."}
{"id": "1565369", "revid": "767487", "url": "https://it.wikipedia.org/wiki?curid=1565369", "title": "Cosminele", "text": "Cosminele \u00e8 un comune della Romania di 1.179 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Cosmina de Jos, Cosmina de Sus, Dr\u0103ghice\u0219ti, Poiana Trestiei.\nLa sede amministrativa \u00e8 ubicata nell'abitato di Cosmina de Jos."}
{"id": "1565371", "revid": "120146675", "url": "https://it.wikipedia.org/wiki?curid=1565371", "title": "John Taverner", "text": "Biografia.\nTaverner fu il primo organista e e maestro del coro della \"Christ Church\" di Oxford, nominato dal cardinale Thomas Wolsey nel 1526. Il college era stato fondato nel 1525 dallo stesso cardinale tanto da essere indicato all'epoca come il \"Cardinal College\". Prima di questo incarico, Taverner era stato impiegato presso la Collegiata di Tattershall nel Lincolnshire. Nel 1528 venne accusato di essere un luterano ma venne perdonato perch\u00e9 considerato \"soltanto un musicista\". Wolsey cadde in disgrazia nel 1529, e un anno dopo Taverner abbandon\u00f2 l'incarico.\nPer un certo periodo egli non ebbe alcun incarico, ne alcuna delle sue opere note risulta composta in questo periodo. Questo lascia intendere che avesse cessato di comporre musica. Si dice che dopo aver lasciato Oxford Taverner fosse diventato un agente di Thomas Cromwell nella verifica della dissolutezza dei monasteri, anche se questa diceria non \u00e8 assolutamente verificabile. \u00c8 noto che risiedette a Boston nel Lincolshire dove era un piccolo proprietario terriero. Venne nominato alderman a Boston qualche mese prima di morire nel 1545. Egli \u00e8 tumulato sotto la torre campanaria della Chiesa Parrocchiale di Boston.\nOpere.\nLa maggior parte delle opere di Taverner \u00e8 costituita da musica vocale e consiste in messe, Magnificat, mottetti e altre composizioni di musica sacra. La maggior parte di queste opere \u00e8 datata dal 1520 ed il suo mottetto pi\u00f9 noto \u00e8 \"Dum Transisset Sabbatum\".\nLa sua messa pi\u00f9 nota \u00e8 basata sulla canzone popolare \"The Western Wynde\". Successivamente anche i compositori (John Sheppard e Christopher Tye scrissero musiche basate su questo motivo. La messa \"Western Wynde\" di Taverner appare inusuale per il tempo in quanto il tema principale appare in ognuna delle quattro parti in cui \u00e8 suddivisa la messa. Normalmente le sue messe erano composte in modo che ognuna delle quattro parti (Gloria, Credo, Santus-Benedictus e Agnus) avevano circa la stessa lunghezza raggiungendo questo scopo inserendo la stessa quantit\u00e0 di materiale tematico in ognuno dei movimenti. Per esempio, nella messa \"Western Wynde\" il tema \u00e8 ripetuto nove volte in ogni sezione. Poich\u00e9 le sezioni hanno testi di lunghezza diversa, egli inseriva un maggior numero di melismi nelle sezioni con un minor numero di parole.\nMolte altre delle sue messe usano ampiamente la tecnica del cantus firmus, dove una melodia in canto piano, con note di lungo valore, \u00e8 inserita in una parte interiore, spesso nel tenor. Esempi di sue messe composte con cantus firmus sono \"Corona Spinea\" e \"Gloria tibi Trinitas\". Un'altra tecnica di composizione si trova nella sua messa \"Mater Christi\", che \u00e8 basta sul suo mottetto portante lo stesso nome ed \u00e8 conosciuta come \"messa derivata\" o \"messa parodia\".\nLa messa \"Gloria tibi Trinitas\" trae origine dallo stile strumentale del pezzo \"In nomine\". Nonostante la messa sia in sei parti, alcune parti virtuosistiche sono scritte per un numero inferiore di parti probabilmente solistiche. Questa tecnica venne impiegata da Taverner in diverse delle sue messe. La sezione del \"Benedictus\" in cui ci sono le parole \"in nomine...\" \u00e8 in quattro parti con il \"canto piano\" alla voce pi\u00f9 alta. Questa sezione della messa \u00e8 diventata popolare eseguita da un gruppo di viole. Successivamente molti compositori hanno scritto dei pezzi in questo stile tanto che essi hanno acquisito la dizione \"In nomine\".\nLa vita di Taverner divenne il soggetto di un'opera del compositore Peter Maxwell Davies."}
{"id": "1565373", "revid": "842", "url": "https://it.wikipedia.org/wiki?curid=1565373", "title": "PowerBook 2400c", "text": ""}
{"id": "1565375", "revid": "124610359", "url": "https://it.wikipedia.org/wiki?curid=1565375", "title": "Piero Gardoni", "text": "Biografia.\nDopo la carriera nel calcio, ha intrapreso la carriera di assicuratore per la Sai.\nNel 1994, poco dopo avere compiuto sessant'anni, gli venne diagnosticata una malattia che lo port\u00f2 a togliersi la vita nel successivo mese di dicembre; il suo corpo fu ritrovato nelle acque dell'invaso del fiume Oglio, nei pressi di Sarnico.\nCarriera.\nCresciuto nell', viene mandato nelle categorie minori per fare esperienza. Da un rinvio sbagliato arriv\u00f2 il suo unico gol in Serie A, che sorprese il portiere avversario fuori dai pali, nell'incontro casalingo col della stagione 1963-1964.\nVest\u00ec la maglia orobica 213 volte, delle quali 209 in massima categoria. Il 2 giugno 1963 partecip\u00f2 alla storica vittoria bergamasca nella Coppa Italia, alzando per primo il trofeo in veste di capitano nerazzurro."}
{"id": "1565378", "revid": "767487", "url": "https://it.wikipedia.org/wiki?curid=1565378", "title": "Drajna", "text": "Drajna \u00e8 un comune della Romania di 5.686 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 11 villaggi: C\u0103tunu, Ciocrac, Drajna de Jos, Drajna de Sus, F\u0103get, Ogretin, Piatra, Pi\u021bigoi, Plai, Podurile, Poiana Mierlei.\nLa sede amministrativa \u00e8 ubicata nell'abitato di Drajna de Sus."}
{"id": "1565381", "revid": "716642", "url": "https://it.wikipedia.org/wiki?curid=1565381", "title": "Jimmy Bullard", "text": "Carriera.\nCalciatore.\nDopo aver giocato nel Wigan Athletic, nel 2006 si trasferisce al Fulham con la cui maglia debutta il 20 agosto. Il 9 settembre \u00e8 vittima di un grave infortunio al ginocchio che gli impedir\u00e0 di scendere nuovamente in campo per tutto il 2007. Nel 2008 riesce ad entrare nel giro della Nazionale inglese di Fabio Capello che nell'agosto lo convoca per le partite di qualificazione ai Mondiali 2010 contro Croazia e Andorra, senza tuttavia scendere in campo. Nel gennaio 2009 passa alla neopromossa Hull City; a settembre 2011 firma un contratto con l'Ipswich Town.\nIl 2 ottobre 2012 rescinde il contratto con il Milton Keynes Dons e a quasi 34 anni si ritira dal calcio giocato a causa dei ripetuti infortuni.\nTelevisione.\nNel 2014, Jimmy Bullard (conosciuto anche come \"Foggy\") partecipa a \"I'm a Celebrity, Get Me Out of Here\", un programma televisivo su iTV2, simile all'\"Isola dei famosi\", in cui i concorrenti devono superare diverse prove nella giungla per guadagnare punti e vincere il premio finale.\n\u00c8 stato inoltre ospite nelle trasmissioni \"Reality Bites\", \"Sunday Brunch\", \"Celebrity Juice\" e \"Play to the Whistle\"\nDal 2016 conduce, insieme al presentatore John \"Fenner\" Fendley, la trasmissione sportiva \"Soccer AM\", in onda su Sky Sports."}
{"id": "1565383", "revid": "287204", "url": "https://it.wikipedia.org/wiki?curid=1565383", "title": "William Knowles", "text": "Si laure\u00f2 alla Columbia University nel 1942.\nHa ricevuto il premio Nobel per la chimica nel 2001 insieme a Ry\u014dji Noyori ed a K. Barry Sharpless per \"il contributo allo sviluppo della sintesi asimmetrica catalitica\", una tecnologia usata per preparare prodotti medici e farmaceutici.\n\u00c8 morto nel 2012 all'et\u00e0 di 95 anni.\nEducazione.\nKnowles ha frequentato la Berkshire School a Sheffield, Massachusetts. Ha condotto la sua classe accademicamente e dopo la laurea \u00e8 stato ammesso all'Universit\u00e0 di Harvard dopo aver superato gli esami del Consiglio di amministrazione del college. Sentendo di essere troppo giovane per andare al college, Knowles trascorse un anno alla Phillips Academy di Andover, Massachusetts. Alla fine dell'anno, ha vinto il suo primo premio in chimica, il premio Boylston da 50 dollari della scuola.\nDopo il suo anno di scuola preparatoria, Knowles ha frequentato Harvard, dove si \u00e8 laureato in chimica, concentrandosi sulla chimica organica. Ha conseguito la laurea nel 1939 e ha frequentato la Columbia University per la scuola di specializzazione.\nPremio Nobel.\nHa condiviso il Premio Nobel per la Chimica nel 2001 con Ry\u014dji Noyori per il loro lavoro \"sulle reazioni di idrogenazione catalizzate chiralmente\". Il premi \u00e8 stato anche assegnato a K. Barry Sharpless per lo sviluppo di una gamma di ossidazioni asimmetriche catalitiche. Knowles ha sviluppato uno dei primi catalizzatori di idrogenazione asimmetrica sostituendo i ligandi di trifenilfosfina achirale nel catalizzatore di Wilkinson con ligandi di fosfina chirale. Questo catalizzatore sperimentale \u00e8 risultato efficace per la sintesi enantioselettiva, raggiungendo un modesto eccesso enantiomerico del 15%.\nKnowles \u00e8 stato anche il primo ad applicare la catalisi enantioselettiva dei metalli alla sintesi su scala industriale; mentre lavorava per la Monsanto Company ha sviluppato una fase di idrogenazione enantioselettiva per la produzione di L-DOPA, utilizzando il ligando DIPAMP.\nVita privata.\nDopo il suo ritiro nel 1986, Knowles abit\u00f2 a Chesterfield (Missouri), un sobborgo di St. Louis. In pensione ha ripristinato i terreni di una fattoria di 100 acri che sua moglie aveva ereditato. \u00c8 stato sposato con sua moglie, Nancy, per 66 anni e ha avuto quattro figli, Elizabeth, Peter, Sarah e Lesley McIntire. Aveva anche quattro nipoti. Knowles \u00e8 morto a Chesterfield il 13 giugno 2012 all'et\u00e0 di 95 anni. Lui e sua moglie avevano precedentemente dichiarato che la loro fattoria sarebbe stata donata per essere convertita in un parco cittadino dopo la loro morte."}
{"id": "1565385", "revid": "125259593", "url": "https://it.wikipedia.org/wiki?curid=1565385", "title": "Albino (console 493)", "text": " \nBiografia.\nIl nome Fausto \u00e8 probabile ma non certo; l'appellativo \u00abiunior\u00bb \u00e8 attestato in un'iscrizione. Apparteneva alla \"gens Decia\" ed era fratello di Flavio Avieno \"iunior\", console nel 501, di Teodoro, console nel 505, e di Flavio Importuno, console nel 509; loro padre era Cecina Decio Massimo Basilio, console del 480, ed era imparentato con Anicio Probo Fausto, console nel 490. Spos\u00f2 una donna di nome \"Glaphyra\".\nNel 493 fu console in Occidente assieme a Flavio Eusebio in Oriente. Fu prefetto del pretorio d'Italia tra il 500 e il 503; nel 500 costru\u00ec una basilica intitolata a san Pietro al 27\u00ba miglio da Roma della via Tiburtina, dove aveva delle propriet\u00e0, e ottenne che papa Simmaco la dedicasse. Entro il 503 venne onorato del titolo di \"patricius\".\nNel 508 si trovava a corte a Ravenna; quando il padre mor\u00ec, assieme al fratello si incaric\u00f2 del patronato dei Verdi, una delle fazioni dell'ippodromo di Roma e scelse un danzatore come pantomimo dei Verdi. Entr\u00f2 anche nella disputa per la ricomposizione dello scisma tra Roma e Costantinopoli (519): vicino alle posizioni di papa Ormisda, cerc\u00f2 di far emergere una distinzione tra coloro che avevano condannato la dottrina calcedonica tramite scritti e quelli che l'avevano fatto solo oralmente.\nNel 522 gli venne mossa l'accusa di aver intrattenuto rapporti configuranti il tradimento nei confronti di Teodorico il Grande con la corte dell'Impero romano d'Oriente, avendo inviato delle lettere all'imperatore Giustino I: in sua difesa intervenne Boezio, il quale, per\u00f2, venne a sua volta accusato di tradimento (523) e poi messo a morte (525). Il destino di Albino non \u00e8 noto.\nEbbe degli scambi epistolari con Ennodio. Se uno dei sedili del Colosseo riservati ai senatori di cui \u00e8 rimasta l'incisione \u00e8 il suo, si chiamava Cecina Decio Acinazio Albino (\"Caecina Decius Acinatius Albinus\")."}
{"id": "1565386", "revid": "110157", "url": "https://it.wikipedia.org/wiki?curid=1565386", "title": "Dr\u0103g\u0103ne\u0219ti (Prahova)", "text": "Dr\u0103g\u0103ne\u015fti \u00e8 un comune della Romania di 5.068 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 7 villaggi: B\u0103r\u0103itaru, Belciug, Cornu de Jos, Dr\u0103g\u0103ne\u0219ti, H\u0103tc\u0103r\u0103u, Meri, Tufani."}
{"id": "1565387", "revid": "695564", "url": "https://it.wikipedia.org/wiki?curid=1565387", "title": "Flavio Albino", "text": ""}
{"id": "1565389", "revid": "599013", "url": "https://it.wikipedia.org/wiki?curid=1565389", "title": "Brede Hangeland", "text": "Biografia.\nHangeland nacque negli Stati Uniti poich\u00e9 suo padre, lavorante per una compagnia petrolifera, dovette trasferirsi con la famiglia a Houston per due anni.\nCaratteristiche tecniche.\nViene utilizzato, solitamente, come difensore centrale; la sua altezza lo aiutava nel gioco aereo, oltre a essere dotato di aggressivit\u00e0 e agonismo. Roy Hodgson lo schier\u00f2 anche da centrocampista, definendolo un calciatore di contenimento.\nSi \u00e8 distinto anche per la sua professionalit\u00e0.\nCarriera.\nClub.\nViking.\nHangeland debutt\u00f2 nell'Eliteserien il 16 aprile 2001: fu schierato a centrocampo nella sfida contro il Rosenborg, vinta per quattro a tre; fu sostituito da Trygve Nygaard a circa dieci minuti dalla fine dell'incontro. Il 20 settembre dello stesso anno esord\u00ec nelle competizioni europee per club, giocando nel primo turno della Coppa UEFA 2001-2002 contro il Kilmarnock: la partita si concluse con un pareggio per uno a uno. Alla sua prima stagione al Viking, Hangeland vinse la Coppa di Norvegia 2001. Gioc\u00f2 infatti da titolare nel tre a zero inflitto al Bryne, che permise al club di aggiudicarsi il trofeo.\nL'8 maggio 2002 arriv\u00f2 il primo gol nella massima divisione norvegese: fu autore di una delle marcature che permisero alla sua squadra di imporsi per quattro a uno sul V\u00e5lerenga. Al termine del campionato 2002, fu nominato per il premio Kniksen assieme ad Ole Gunnar Solskj\u00e6r e Andr\u00e9 Bergd\u00f8lmo. Fu per\u00f2 Bergd\u00f8lmo a ricevere il premio. In seguito, Hangeland fu nominato capitano del club.\nCopenaghen.\nIl 16 gennaio 2006 fu acquistato dal Copenaghen. Firm\u00f2 un contratto della durata di tre anni e mezzo. Esord\u00ec nella Superligaen il 12 marzo, schierato dal primo minuto nella sconfitta per tre a zero in casa del Br\u00f8ndby. Il 26 luglio debutt\u00f2 nella Champions League 2006-2007: fu infatti titolare nel successo per due a zero sul MyPa, nel secondo turno preliminare della competizione. Il 9 agosto segn\u00f2 la prima rete nella competizione, nella sconfitta casalinga per due a uno contro l'Ajax.\nForm\u00f2, assieme al compagno Michael Gravgaard, una delle difese pi\u00f9 forti del campionato danese: i due, particolarmente abili nel gioco aereo per via della notevole stazza, furono soprannominati \"Copenaghen Air Force\".\nCon questo club, vinse due edizioni del campionato e una Royal League.\nFulham.\nIl 18 gennaio 2008, Hangeland fu acquistato dal Fulham. Si leg\u00f2 al club londinese con un contratto della durata di tre anni e mezzo. Il prezzo del cartellino del difensore non fu rivelato. Ai \"Cottagers\" ritrov\u00f2 Roy Hodgson ed Erik Nevland, entrambi conosciuti durante la sua avventura al Viking. Hangeland dichiar\u00f2 che sapeva che l'esperienza in Champions League con il Copenaghen lo avrebbe aiutato nell'ambientamento nel campionato inglese. Debutt\u00f2 nella Premier League il 29 gennaio, nel pareggio a reti inviolate contro il Bolton: fu scelto da Sky Sports come migliore in campo. La squadra raggiunse la salvezza in campionato, anche grazie all'apporto del norvegese. A fine stagione, si sparse la voce che Hangeland sarebbe stato tra i papabili per ricoprire il ruolo di nuovo capitano della squadra, vista la partenza di Brian McBride. Lo stesso Hodgson dichiar\u00f2 che il difensore sarebbe potuto essere un buon capitano, ma aggiunse che avrebbe avuto bisogno di pi\u00f9 tempo per integrarsi nel gruppo.\nIl 23 agosto segn\u00f2 la prima rete nella massima divisione inglese, che sanc\u00ec la vittoria per uno a zero contro l'Arsenal. Il campionato 2008-2009 fu quello della sua consacrazione: sfoder\u00f2 numerose prestazioni positive e si afferm\u00f2 come uno dei centrali difensivi pi\u00f9 forti della Premier League.\nIn estate, Hodgson dichiar\u00f2 di non voler cedere il difensore norvegese e di avergli anzi offerto un prolungamento contrattuale. Il 22 ottobre segn\u00f2 la seconda rete per il Fulham, nel pareggio casalingo per uno a uno contro la Roma, in un match valido per l'Europa League 2009-2010: su un calcio d'angolo battuto da Bj\u00f8rn Helge Riise, il difensore salt\u00f2 pi\u00f9 in alto di tutti e super\u00f2 un Doni tutt'altro che esente da colpe. Il 6 novembre 2009 fu premiato come miglior calciatore norvegese. Il 27 novembre rinnov\u00f2 il suo accordo con il Fulham fino al 2013. Il 25 febbraio 2010 segn\u00f2 nuovamente in Europa League, questa volta nel pareggio per uno a uno in casa dello \u0160achtar che consent\u00ec il passaggio del turno al club inglese. Fu cos\u00ec tra i protagonisti dell'avventura europea del club, che arriv\u00f2 fino alla finale giocando 18 partite (e Hangeland scese in campo in 16 di questi). Nella finale contro l'Atl\u00e9tico Madrid, per\u00f2, devi\u00f2 il tiro d'esterno di Diego Forl\u00e1n che port\u00f2 in vantaggio per due a uno gli iberici, che si aggiudicarono il trofeo con questo punteggio.\nIl 22 agosto 2010 fu protagonista della gara contro il Manchester United: realizz\u00f2 infatti un'autorete che consent\u00ec ai \"Red Devils\" di portarsi momentaneamente in vantaggio; minuti finali, per\u00f2, sfrutt\u00f2 un calcio d'angolo battuto da Damien Duff e colp\u00ec il pallone di testa, battendo Edwin van der Sar e siglando il gol del definitivo due pari. A dicembre, fu inserito dall'UEFA nella rosa dei possibili giocatori da votare per formare la \"Top 11\" della stagione.\nIl 28 marzo 2013 rinnov\u00f2 l'accordo che lo legava al Fulham per altri due anni. Alla fine del campionato 2013-2014, il suo Fulham retrocesse nella Championship. Il 3 giugno 2014, venne rilasciato dal club.\nCrystal Palace.\nIl 1\u00ba agosto 2014 firm\u00f2 un contratto annuale con il Crystal Palace.\n10 giugno 2015 in scadenza dopo aver deciso di non rinnovare il suo contratto rimane svincolato ma cinque giorni dopo il club gli fa cambiare idea rinnovandogli per un altro anno il contratto con scadenza nel 2016.\nAlla fine della seconda stagione con i rossobl\u00f9 ha annunciato il suo ritiro.\nNazionale.\nHangeland gioc\u00f2 12 partite per la , senza reti all'attivo. Debutt\u00f2 il 25 aprile 2001, sostituendo Erlend Hanstveit nel pareggio per due a due contro il .\nEsord\u00ec nella Nazionale maggiore il 20 novembre 2002: fu titolare nel successo in amichevole per uno a zero in casa dell'. Il 6 settembre 2003 disput\u00f2 il primo match nelle qualificazioni al , quando gli scandinavi furono sconfitti per uno a zero dalla a Sarajevo. La Norvegia manc\u00f2 per\u00f2 la qualificazione alla fase finale del torneo.\nPartecip\u00f2 pi\u00f9 attivamente alla campagna di qualificazione per il , giocando anche nei play-off contro la , da cui i norvegesi uscirono sconfitti.\nLa selezione scandinava manc\u00f2 l'accesso alla fase finale anche al . Ad agosto di quell'anno, per\u00f2, Hangeland fu nominato dal commissario tecnico \u00c5ge Hareide come nuovo capitano della Nazionale. Gioc\u00f2 il primo match con la fascia il 20 agosto, nel pareggio in amichevole a Dublino contro l' per uno a uno.\nDopo aver mancato l'approdo alla fase finale del , la Norvegia si concentr\u00f2 sulle qualificazioni per il . Il 3 settembre 2010, Hangeland segn\u00f2 la prima rete in Nazionale: fu autore del gol del momentaneo uno a uno contro l' e la sua squadra si aggiudic\u00f2 poi l'incontro grazie al vantaggio siglato da Mohammed Abdellaoue.\nIl 19 agosto 2014 annunci\u00f2 il proprio ritiro dalla Nazionale, chiudendo con 91 presenze e 4 reti.\nStatistiche.\nPresenze e reti nei club.\n\"Statistiche aggiornate al 18 agosto 2014.\""}
{"id": "1565391", "revid": "767487", "url": "https://it.wikipedia.org/wiki?curid=1565391", "title": "Dumbrava (Prahova)", "text": "Dumbrava (in passato conosciuto come Neto\u021bi ) \u00e8 un comune della Romania di 4.505 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 6 villaggi: Ciupelni\u021ba, Cornu de Sus, Dumbrava (sede comunale), Trestienii de Jos, Trestienii de Sus e Z\u0103noaga.\nReligione.\nNel 2002 la composizione religiosa del comune era la seguente:"}
{"id": "1565394", "revid": "767487", "url": "https://it.wikipedia.org/wiki?curid=1565394", "title": "Dumbr\u0103ve\u0219ti", "text": "Dumbr\u0103ve\u0219ti \u00e8 un comune della Romania di 3.737 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 6 villaggi: Dumbr\u0103ve\u0219ti, G\u0103v\u0103nel, M\u0103l\u0103e\u0219tii de Jos, M\u0103l\u0103e\u0219tii de Sus, Plopeni, Sf\u00e2rleanca."}
{"id": "1565396", "revid": "287204", "url": "https://it.wikipedia.org/wiki?curid=1565396", "title": "Dumbravesti", "text": ""}
{"id": "1565402", "revid": "1718925", "url": "https://it.wikipedia.org/wiki?curid=1565402", "title": "Whippet", "text": "Il Whippet \u00e8 una razza canina britannica riconosciuta dalla FCI (Standard N. 162, Gruppo 10, Sezione 3).\nStoria.\nLa storia del Whippet \u00e8 relativamente recente se la si confronta con quella degli altri levrieri, alcuni dei quali vantano origini millenarie. Questa razza \u00e8 stata selezionata nel XIX secolo dagli operai e dai minatori delle aree industriali dell'Inghilterra del Nord, per la caccia alla lepre e al coniglio selvatico. Non si conoscono con precisione le razze che hanno concorso alla formazione del Whippet; in mancanza di fonti scritte e precise sono state formulate delle ipotesi che a volte sono diverse e contraddittorie.\nAlcuni storici della razza affermano che i minatori avrebbero usato il Piccolo levriero italiano per aumentare la velocit\u00e0 dei loro Fox Terrier, Manchester Terrier e English white terrier, che erano gi\u00e0 impiegati per la caccia e avevano pi\u00f9 mordente sulla preda. Probabilmente \u00e8 stato aggiunto anche il Greyhound, in quanto il Piccolo Levriero Italiano non avrebbe potuto dare origine ad una razza di taglia superiore alla sua unito soltanto ai terrier.\nAltri specialisti invece ritengono che l'incrocio con i terrier non si sia mai verificato. Se si considera il limitato numero di generazioni in un secolo, risulta improbabile che questo fenomeno sia stato qualcosa in pi\u00f9 di un esperimento, perch\u00e9 avrebbe alterato profondamente il patrimonio ereditario della razza e nelle cucciolate si troverebbero alcuni cuccioli atipici.\nI risultati di questi incroci, chiamati Whippet (o, a seconda del luogo, Whippert o Whoppet) erano cani veloci e silenziosi, cacciatori a vista dal pelo raso e dal muso allungato.\nNei giorni di festa venivano usati in campagna come cani da corsa su piste d'erba. I cani venivano trattenuti sulla linea di partenza; al momento del via venivano lasciati e iniziavano a correre verso i padroni che, alla fine della pista, li chiamavano agitando un fazzoletto. I cani sfruttavano la loro abilit\u00e0 sulla distanza breve, che \u00e8 quella necessaria a raggiungere un coniglio prima che raggiunga la sua tana, e la loro resistenza. Spesso nella folla la situazione degenerava e si arrivava a delle vere e proprie risse, ma queste gare ottennero sempre pi\u00f9 popolarit\u00e0; I Whippet gareggiavano anche rincorrendo una finta preda trascinata da una corda che si avvolgeva azionata da un motore. Queste corse finirono per soppiantare le gare di caccia al coniglio.\nCarattere e comportamento.\nIl Whippet \u00e8 ideale per la compagnia. Non ha problemi ad adattarsi all'ambiente sportivo e famigliare.Temperamento dolce, affettuoso ed equilibrato. Ha una vista acuta ed \u00e8 adatto a correre su brevi distanze. \u00c8 un cane a cui piace vivere molto in ambiente domestico soprattutto per le comodit\u00e0, \u00e8 paziente e calmo. Si presta ad essere molto attaccato ai padroni ed \u00e8 adatto per stare a contatto con i bambini.\nCuriosit\u00e0.\nIl Piccolo aiutante di Babbo Natale, cane della famiglia Simpson, \u00e8 proprio un whippet."}
{"id": "1565406", "revid": "298055", "url": "https://it.wikipedia.org/wiki?curid=1565406", "title": "Paperino di Bergerac", "text": "Paperino di Bergerac \u00e8 una storia a fumetti del 1981 scritta da Guido Martina e disegnata da Giovan Battista Carpi, pubblicata sul numero 1319 di \"Topolino\" dell'8 marzo dello stesso anno. Su \"Topolino\" era gi\u00e0 stata pubblicata una storia molto simile intitolata \"Paperin de Paperac\", scritta da Gian Giacomo Dalmasso e disegnata da Luciano Bottaro e pubblicata nel 1967 sul n. 600.\nTrama.\nLa storia ricalca quella dell'opera di Rostand del XIX secolo \"Cyrano de Bergerac\" e gli stessi personaggi vestono i panni dei protagonisti dell'opera: Paperino impersona il personaggio principale Cyrano che, per conquistare la sua amata, Rossana (Paperina), decide di aiutare il cugino di lei, interpretato da Gastone. La storia segue fedelmente per tutta la narrazione, o quasi, la trama dell'opera."}
{"id": "1565412", "revid": "126257", "url": "https://it.wikipedia.org/wiki?curid=1565412", "title": "Vauxhall Agila", "text": ""}
{"id": "1565414", "revid": "123843576", "url": "https://it.wikipedia.org/wiki?curid=1565414", "title": "James Mirrlees", "text": "Biografia.\nJames Mirrlees ha studiato all'Universit\u00e0 di Edimburgo e al Trinity College a Cambridge. Dopo la fine dei suoi studi, ha insegnato ad Oxford (1969-1995) e a Cambridge (1995-). \u00c8 durante i suoi anni a Oxford che ha pubblicato i modelli e le equazioni che l'hanno reso celebre.\nMirrlees \u00e8 stato professore emerito in economia politica all'Universit\u00e0 di Cambridge, ed ha insegnato anche al Trinity College. \nHa partecipato con William Vickrey a degli studi riguardo ai principi, al rischio morale e alla tassazione ottimale.\nLa sua metodologia \u00e8 poi divenuta un punto di riferimento sull'argomento.\nHa espresso riserve circa la permanenza di alcuni Paesi nell'euro, fra i quali l'Italia, di cui ha dichiarato ritenere opportuna un'uscita dall'euro, pur ammettendo di non poter valutare correttamente le conseguenze negative (comunque presenti) di un'uscita dalla moneta unica, e che comunque una tale mossa non risolverebbe i problemi del Paese."}
{"id": "1565418", "revid": "126257", "url": "https://it.wikipedia.org/wiki?curid=1565418", "title": "Vauxhall Meriva", "text": ""}
{"id": "1565420", "revid": "6923", "url": "https://it.wikipedia.org/wiki?curid=1565420", "title": "Chevrolet Meriva", "text": ""}
{"id": "1565429", "revid": "33277", "url": "https://it.wikipedia.org/wiki?curid=1565429", "title": "Harry Lloyd Hopkins", "text": ""}
{"id": "1565431", "revid": "438678", "url": "https://it.wikipedia.org/wiki?curid=1565431", "title": "La fiammata", "text": "La fiammata \u00e8 un film del 1952 diretto da Alessandro Blasetti, tratto dal dramma omonimo di Henry Kistemaekers.\nTrama.\nNell'imminenza della guerra franco-prussiana del 1870, nel castello dei Conti Stettin si tiene un ricevimento. Fra gli ospiti il colonnello Felt, fratello della contessa Yvonne, e sua moglie Monica. Arriva improvvisamente il ministro Beaucourt, in passato compagno d'armi del colonnello e ora suo avversario politico. Beaucourt, che \u00e8 innamorato di Monica, comunica a Felt che i suoi piani per la difesa dei confini sono stati rifiutati, e il colonnello ne \u00e8 indignato. Beaucourt, approfittando di un dissidio di Monica col marito, le fa un'assidua corte. Intanto giunge al castello il banchiere Glogan, antico amante della contessa Yvonne, che in passato ha prestato grosse somme al colonnello, il quale per\u00f2 non \u00e8 in grado di restituire il denaro. Glogan si offre allora di cancellare il debito se Felt gli consegna i piani delle fortificazioni. Felt, indignato, uccide l'agente del nemico. Beaucourt decide di approfittare dell'accaduto per eliminare il rivale, ma alla fine, per intervento di Monica, conosciute le vere intenzioni di Glogan e le ragioni che hanno indotto Felt ad uccidere, Beaucourt rinuncia ad agire contro il colonnello.\nProduzione.\nIl regista Alessandro Blasetti accett\u00f2 la proposta della Cines di dirigere questo film a patto di poter avere Vittorio De Sica nel cast di \"Altri tempi\".\nDistribuzione.\nIl film venne distribuito nel circuito cinematografico italiano il 18 ottobre del 1952.\nCritica.\nSecondo lo stesso regista, si tratta di un film di \u00absecond'ordine\u00bb, la dimostrazione che \u00abnemmeno una sufficiente regia pu\u00f2 sollevare il livello di un testo mediocre\u00bb.\nPer il \"Dizionario Mereghetti\", \u00e8 \u00abun lavoro inesorabilmente teatrale e artificioso\u00bb."}
{"id": "1565434", "revid": "124353214", "url": "https://it.wikipedia.org/wiki?curid=1565434", "title": "David Healy", "text": "Carriera.\nClub.\nNell'agosto 1999 venne messo sotto contratto dal Manchester United. Venne ceduto in prestito al Port Vale e poi al Preston North End prima in prestito e poi a titolo definitivo. Nell'ottobre 2004, dopo due periodi di prestito al Norwich City, venne acquistato dal Leeds. Il 13 luglio 2007 venne prelevato dal Fulham per 1,5 milioni di sterline. Nell'agosto 2008, Healy rilasci\u00f2 una dichiarazione di stima verso il Sunderland e il 22 agosto 2008 firm\u00f2 un contratto triennale proprio con la squadra allenata da Roy Keane.\nIl 30 gennaio 2011 si trasferisce a titolo definitivo al ; l'anno seguente, dopo aver segnato 4 gol in 19 partite con la squadra scozzese, passa a titolo definitivo al Bury.\nNazionale.\nDebutt\u00f2 con la sua Nazionale nordirlandese nel febbraio 2000 in un match amichevole contro il Lussemburgo e da allora \u00e8 stato una pedina inamovibile per anni della squadra.\nNell'agosto 2006, in occasione della sua 50\u00ba presenza con la maglia della Nazionale in un match contro la Finlandia, Healy indoss\u00f2 per la prima volta la fascia da capitano."}
{"id": "1565436", "revid": "767487", "url": "https://it.wikipedia.org/wiki?curid=1565436", "title": "Paperopoli liberata", "text": "Paperopoli liberata \u00e8 una storia del 1967 scritta da Guido Martina e disegnata da Giovan Battista Carpi e pubblicata sui numeri 598 e 599 di \"Topolino\" del 14 e 21 maggio dello stesso anno.\nTrama.\nLa storia rappresenta la grande parodia disneyana della Gerusalemme liberata di Torquato Tasso, opera del XVI secolo, rivista in chiave palesemente moderna.\nLa storia si basa sulla presa di Paperopoli da parte dei Bassotti e di Gambadilegno. Gli unici rimasti liberi sono Paperino e i suoi nipotini che tentano di liberare la citt\u00e0, anche con l'aiuto inaspettato di Topolino e Pippo, nonch\u00e9 ispirati dalla stessa opera e dalla liberazione di Archimede. Questi infatti era stato rapito cosicch\u00e9 la sua ultima invenzione, la cupola a raggi ultra, potesse essere usata nella conquista truffaldina.\nCuriosit\u00e0.\nInsolito narratore della vicenda \u00e8 un tasso di nome Torquato, chiaro riferimento all'autore dell'opera da cui la storia \u00e8 tratta."}
{"id": "1565437", "revid": "438678", "url": "https://it.wikipedia.org/wiki?curid=1565437", "title": "Giuseppe Manno", "text": "Ricopr\u00ec l'incarico di Presidente del Senato del Regno di Sardegna e, successivamente, del Regno d'Italia.\nBiografia.\nDi nobile famiglia (il suo era infatti un ramo dei Manno, antica casata siciliana) nacque ad Alghero da Antonio e Caterina Diaz, il 17 marzo 1786. Il padre, ufficiale della Marina, aveva preso parte ai moti angioyani.\nSegu\u00ec i primi studi ad Alghero sotto la docenza dell'abate Massala, in seguito si trasfer\u00ec a Cagliari presso il \"Collegio dei nobili\" (oggi Convitto nazionale Vittorio Emanuele II). Il 25 aprile 1804 consegu\u00ec la laurea in diritto canonico e civile, nel 1805 fu sostituto dell'avvocato fiscale presso la Reale Udienza e nel 1809 dell'avvocato fiscale patrimoniale.\nNel 1811 fu uno dei collaboratori del \"Foglio periodico di Sardegna\", stampato a Cagliari e di matrice filo-inglese, ma si dimise per via delle non sempre veritiere notizie pubblicate.\nNegli stessi anni fu amico di Stefano Manca di Villahermosa e di Carlo Felice di Savoia, del quale poi - dal 1816 al 1821 - fu segretario.\nNel 1817 trasferitosi a Torino, consegu\u00ec la nomina a \"primo officiale della Segreteria di Stato per gli affari di Sardegna\" e l'onorificenza dell\"'Ordine dei Santi Maurizio e Lazzaro\".\nIl 17 giugno 1823 fu nominato consigliere nel \"Supremo Consiglio di Sardegna\" partecipando cos\u00ec ai lavori di quell'organo, destinati a riformulare le leggi civili e criminali del Regno di Sardegna che altro non erano che la \"Carta de Logu\" d'Arborea risalente al Trecento: il nuovo \"corpus\" legislativo, noto come \"Codice feliciano\", entr\u00f2 in vigore nel 1827; Manno ne scrisse il proemio.\nGrazie all'incarico di precettore di storia dei duchi di Savoia e Genova, gli fu conferito il titolo di barone.\nIl Manno \u00e8 noto per aver scritto la \"Storia di Sardegna\", opera suddivisa in quattro volumi scritti tra il 1825 ed il 1827, nella quale si nota l'ostilit\u00e0 dell'autore verso le idee liberali; egli fu infatti sostanzialmente un fedele servitore di Casa Savoia, tant'\u00e8 vero che sporse aspre critiche alla sarda rivoluzione e cur\u00f2 la sua stessa opera perch\u00e9 fosse funzionale al loro governo e mantenimento dell'isola.\nNel 1826, anche grazie al supporto di Prospero Balbo, divenne socio dell'Accademia delle Scienze di Torino.\nNel 1828 scrisse il saggio \"Dei vizii\" dei letterati, mentre nel 1831 scrisse il saggio sulla \"Fortuna delle parole\".\nNel 1834 divenne accademico della Crusca.\nLa sua opera pi\u00f9 importante \u00e8 la \"Storia moderna della Sardegna\", edita nel 1842 e composta in due volumi.\nIl 14 ottobre 1845 divenne presidente del Senato di Nizza mentre il 2 novembre 1847 succedette a Gaspare Andrea Coller come presidente del Senato di Piemonte.\nIl 3 aprile 1848 entr\u00f2 a far parte dei sentori del Regno e tra il 1849 ed il 1855 ne fu presidente. Come si evince anche dalle sue opere, fu un conservatore e per questo fu uno degli oppositori di Cavour.\nIl 28 ottobre 1855 fu investito del ruolo di presidente della Corte Suprema di Cassazione, dal 1855 al 1866 fu invece presidente dell'Ordine Mauriziano; mor\u00ec il 25 gennaio 1868.\nLe carte del suo archivio e quelle relative al figlio Antonio sono divise fra la Biblioteca di storia e cultura del Piemonte \"Giuseppe Grosso\" di Torino, la Biblioteca del Consiglio regionale della Sardegna a Cagliari, la Biblioteca Comunale di Sassari, l'Archivio di Stato di Torino e, ancora a Torino, la Biblioteca Reale.\nIncarichi.\nRegno di Sardegna ante 4 marzo 1848:"}
{"id": "1565438", "revid": "599013", "url": "https://it.wikipedia.org/wiki?curid=1565438", "title": "Vasilij Ivanovi\u010d S\u00f9rikov", "text": ""}
{"id": "1565439", "revid": "1926649", "url": "https://it.wikipedia.org/wiki?curid=1565439", "title": "Simon Davies", "text": "Carriera.\nClub.\nPeterborough United.\nNato a Haverfordwest, Davies ha giocato nelle giovanili del Wrexham, prima di entrare nel Peterborough United all'et\u00e0 di 15 anni. Qui si \u00e8 rapidamente affermato come giocatore in prima squadra con il club, accumulando pi\u00f9 di 50 presenze in prima squadra prima di compiere 20 anni. Dopo un periodo con il Manchester United nel luglio 1999, Davies viene acquistato dal Tottenham Hotspur insieme al compagno Matthew Etherington per 700.000 sterline, e giunge cos\u00ec a White Hart Lane il 31 dicembre 1999.\nTottenham Hotspur.\nDavies ha fatto il suo debutto con gli \"Spurs\" il 9 aprile 2000 durante la sconfitta per 2-0 contro il Liverpool.\nDavies trascorre i primi mesi della stagione 2000-01 da riserva. Tuttavia, dopo essere diventato titolare per l'infortunio di \u00d8yvind Leonhardsen, al quinto turno di FA Cup contro il Stockport County il 17 febbraio 2001 Davies va a segno per ben due volte. Questa partita ha segnato l'inizio della sua ascesa in prima squadra.\nDurante cinque anni in cui Davies ha giocato per il Tottenham, durante i quali ha subito una serie di infortuni, ha collezionato 154 presenze e segnato 24 gol fra tutte le competizioni.\nEverton.\nIl 26 maggio 2005, ha completato il trasferimento all'Everton per una cifra che pu\u00f2 raggiungere i 4 milioni di sterline a seconda del numero delle partite giocate. Il trasferimento ha fatto s\u00ec che Davies abbia ricevuto la sua prima opportunit\u00e0 di giocare nella UEFA Champions League. Tuttavia la squadra non riesce a qualificarsi al torneo in quanto perde i preliminari contro il Villareal. Ha segnato il gol della vittoria contro il Birmingham City, che \u00e8 stata anche prima vittoria dell'Everton in pi\u00f9 di due mesi.\nFulham.\nNel gennaio 2007, ha lasciato l'Everton per il Fulham dove ha sostituito Steed Malbranque sul lato destro di centrocampo. Il 30 gennaio ha giocato la sua prima partita di Premiership contro lo Sheffield United.\nDa quando \u00e8 arrivato al Fulham, \u00e8 diventato un pilastro del centrocampo contribuendo con alcuni gol spettacolari (ad esempio il calcio di punizione contro il Sunderland e un grandioso tiro dalla lunga distanza contro il Reading). La velocit\u00e0 di passo e il suo dinamismo lo hanno reso un beniamino del pubblico. Simon Davies \u00e8 stato votato come miglior giocatore del Fulham della stagione nella stagione 2007-2008.\nNel 2010 Davies \u00e8 stato protagonista di una stagione che ha portato il Fulham a disputare la finale di Europa League contro l'Atl\u00e9tico Madrid. Qui ha segnato il gol del momentaneo 1-1 nella partita che si \u00e8 conclusa con la sconfitta della sua squadra nei tempi supplementari grazie al gol di Diego Forl\u00e1n.\nIl 16 agosto 2010 Davies ha firmato un nuovo contratto con il Fulham che lo impegna fino al 2013. Al termine del contratto \u00e8 tornato per un breve periodo al Solva, per poi ritirarsi dal calcio giocato.\nNazionale.\nDavies ha fatto il suo esordio per il Galles in partita di qualificazione per la Coppa del Mondo contro l'Ucraina il 6 giugno 2001.\nLa sua migliore prestazione con la maglia del suo paese \u00e8 avvenuta il 16 ottobre 2002, quando ha segnato un gol nella vittoria per 2-1 sull'Italia in una gara valida per le qualificazioni a Euro 2004. Nel corso delle qualificazioni ha segnato altre 2 reti, entrambe nei confronti contro la Finlandia (vittoria per 0-2 dei gallesi all'andata, 1-1 al ritorno). Grazie al suo goal nell'1-1 contro i finlandesi il Galles si qualifica per i play-off in cui la squadra (in assenza di Davies infortunato) si deve arrendere alla Russia.\nIl 17 novembre 2007 ha indossato per la prima volta la fascia da capitano nel pareggio per 2-2 contro l'Irlanda.\nHa annunciato il suo ritiro dal calcio internazionale il 9 agosto 2010. Complessivamente Davies col Galles vanta 58 partite giocate e 6 gol segnati.\nDopo il ritiro.\nL'8 agosto 2018 viene annunciato il suo ritorno (non da calciatore) al Fulham.\nDi l\u00ec a poco diventa allenatore nel settore giovanile del ."}
{"id": "1565442", "revid": "767487", "url": "https://it.wikipedia.org/wiki?curid=1565442", "title": "Ricardo Batista", "text": "Carriera.\nBatista ha iniziato a giocare nella squadra della sua citt\u00e0 natale, il Vit\u00f3ria Set\u00fabal. Nel 2004 si \u00e8 trasferito in Inghilterra al , con cui ha esordito in Coppa di Lega il 21 settembre 2005 contro il Lincoln City (5-4 per il Fulham dopo i tempi supplementari). Nel 2006 \u00e8 stato ceduto in prestito in Football League One all'MK Dons (da gennaio ad aprile) e la stagione seguente in Football League Two al Wycombe prima da agosto a novembre e poi da gennaio ad aprile 2007. Dalla stagione 2007/2008 \u00e8 ritornato al Fulham.\nCon la Nazionale portoghese Under-21 ha partecipato come riserva alla fase finale dell'Europeo di categoria del 2007 e sta disputando come titolare le qualificazioni per l'edizione 2009."}
{"id": "1565452", "revid": "767487", "url": "https://it.wikipedia.org/wiki?curid=1565452", "title": "Tony Warner", "text": "Carriera.\nNell'estate del 2015 firma un contratto annuale col club indiano del NorthEast United come giocatore e allenatore dei portieri. Il 2 agosto dello stesso anno rescinde il proprio contratto per diventare temporaneamente l'allenatore portieri del Bolton, ma dopo qualche giorno il suo incarico viene affidato stabilmente a Bobby Mimms."}
{"id": "1565454", "revid": "1602064", "url": "https://it.wikipedia.org/wiki?curid=1565454", "title": "Arte vichinga", "text": "In storia dell'arte si suol definire arte vichinga quell'arte prodotta dai popoli scandinavi in epoca vichinga (VIII secolo - XI secolo d.C.).\nSi tratta di un'arte che ha molto in comune sia con l'arte tardo-antica e quindi con quella romano-barbarica che con quella cosiddetta celtica coeva, sviluppatasi nell'arcipelago britannico. \nLa Scandinavia ha sempre avuto forti legami artistici con il resto del mondo germanico e quindi anche con i territori controllati (politicamente, culturalmente e quindi anche artisticamente) da Roma.\nInoltre, durante l'epoca vichinga, gli Scandinavi entrarono in stretto contatto con gli altri popoli del Nord Europa e dell'Eurasia (soprattutto settentrionale): Celti, Ugro-Finni, Slavi, Turchi, Iranici, ecc.\nDi fatto quindi i manufatti di arte vichinga possono spesso esser scambiati per manufatti di arte celtica, arte anglo-sassone, arte iberno-anglo-sassone, ecc.).\nOpere d'arte vichinga.\nTra gli esempi pi\u00f9 famosi:"}
{"id": "1565456", "revid": "79968", "url": "https://it.wikipedia.org/wiki?curid=1565456", "title": "Sementi", "text": "Nell'Antico Egitto i Sementi erano dei prospettori, ossia degli specialisti nella ricerca di miniere d'oro e di pietre preziose.\nLe tracce della loro attivit\u00e0 e delle loro scoperte risalgono fino all'arcaica et\u00e0 thinita. Infatti la parola Sementi appare nei testi geroglifici a partire dal IV millennio a.C. rilevando che, nella complessa gerarchia amministrativa egizia, i faraoni avevano al loro servizio funzionari incaricati appositamente per l'indispensabile approvvigionamento aureo.\nQuesti specialisti, solitari, vagavano per lunghissimi periodi di tempo nel deserto, soprattutto nubiano, spingendosi anche in terre sconosciute e lasciando la loro firma sulle rocce che includevano materie preziose.\nGli Egizi erano un popolo stanziale, tanto che non avevano neanche un verbo che indicasse il \"viaggiare\" e i loro spostamenti, che avvenivano esclusivamente per via fluviale, erano indicati con G17-Aa1:D46-P1 \"m \u1e2bd\" che significa \"discendere la corrente\", andando verso nord, e con W17-N35:X1*Z4-P2 \"\u1e2bnty\" ossia \"risalire la corrente\", andando verso sud. Oltre a questo, non vivevano lontano dal fiume Nilo, perch\u00e9 dopo la Valle del Nilo c'era il deserto e senza l'acqua si moriva, quindi, a cercare l'oro, inviavano i Sementi, la cui sopravvivenza era garantita dalla conoscenza dei luoghi ispezionati e da un forte spirito di adattamento.\nSementi, pu\u00f2 essere scritto con un geroglifico indicante un uomo seduto che tiene in mano un sacchetto oppure con un altro geroglifico che rappresenti un uomo nell'atto di camminare, con un bastone appoggiato sulla spalla e alla cui estremit\u00e0 \u00e8 fissato l'involucro contenente minerali trovati durante le prospezioni.\nA33 \"mniw\"\nIn Nubia, al passo di Khashm El Bab, sono state recentemente scoperte, ma ancora in corso di studio, le firme in geroglifico di una ventina di nomi riferiti a vari personaggi tra cui i Sementi e in una grotta, nelle vicinanze della carovaniera dell'oro del Wawat \u00e8 stata rinvenuta la firma di Hekanefer, prospettore e principe di Miaan."}
{"id": "1565457", "revid": "320578", "url": "https://it.wikipedia.org/wiki?curid=1565457", "title": "I Tre Moschettieri", "text": ""}
{"id": "1565459", "revid": "599013", "url": "https://it.wikipedia.org/wiki?curid=1565459", "title": "Chiesa di San Michele Arcangelo (Campo Ligure)", "text": "La chiesa di San Michele Arcangelo \u00e8 un luogo di culto cattolico situato nel comune di Campo Ligure, in via San Michele, nella citt\u00e0 metropolitana di Genova.\nStoria e descrizione.\nLa prima citazione dell'originaria chiesa intitolata a san Michele Arcangelo \u00e8 risalente al 14 giugno 1241, ma gli storici non confermano sulla reale sede della chiesa sulla base di diverse ipotesi. Secondo un racconto, l'edificio fu danneggiato nel corso del XIV secolo da un'improvvisa inondazione dello Stura che caus\u00f2 imminenti lavori di restauro terminati nel 1450.\nSecondo per\u00f2 alcuni storici locali i lavori furono necessari per la costruzione di un nuovo edificio, l'odierna chiesa posta su una collinetta denominata Costiolo, che molto probabilmente sostitu\u00ec la vecchia struttura originaria del 1241. La chiesa fu visitata dal vescovo di Bergamo Gerolamo Ragazzoni nella sua visita a Campo Ligure nel 1577 e come altri luoghi di culto predispose ordini di nuovi lavori alla parrocchiale.\nNel 1585 fu ridimensionato l'altare maggiore, secondo quanto stabilito dal concilio di Trento. Nella visita compiuta dal vescovo di Acqui, monsignor Carlo Antonio Gozzani, del 26 gennaio 1634 si scopr\u00ec la presenza all'interno dell'edificio di alcuni sepolcri di uomini, donne e bambini separati l'uni dagli altri. Nel 1702 una violenta alluvione provoc\u00f2 il crollo delle mura laterali e la distruzione degli altari e delle tombe sul pavimento; dell'edificio sopravvisse soltanto l'abside.\nLa chiesa verr\u00e0 in seguito ricostruita grazie ai fondi degli stessi abitanti locali. I campesi dovettero pi\u00f9 volte ricorrere a donazioni per porre rimedio alla delicata situazione precaria dello stabile; nel 1845 fu rifatto il tetto e le lesene con la sola manualit\u00e0 degli abitanti, mentre nel 1850 furono raccolti fondi per l'erezione di un campanile. Quest'ultimo verr\u00e0 in seguito ricostruito, a causa del cedimento strutturale del primo, nel 1871.\nIl 16 agosto del 1935 una nuova alluvione dello Stura colp\u00ec nuovamente la chiesa causando il crollo del tetto e ancora una volta gli abitanti si adoperarono per salvare dalla rovina ormai certa lo stabile. Nuovi lavori vennero pertanto commissionati secondo le allora norme architettoniche della Regia Sovraintendenza ai Monumenti che rinforzarono di molto l'edificio con nuove mura."}
{"id": "1565460", "revid": "287204", "url": "https://it.wikipedia.org/wiki?curid=1565460", "title": "Asuka (rivista)", "text": "Il \u00e8 una rivista giapponese mensile di manga \"sh\u014djo\" edita dalla Kadokawa Shoten, destinata alle giovani ragazze, ma con serie che puntano anche al pubblico maschile. Similmente allo \"Sh\u014dnen Ace\", la rivista si focalizza anche sugli spin-off ed i tie-in.\nL'Asuka esce in Giappone ogni 24 del mese, ed i tank\u014dbon delle serie pubblicate hanno etichetta \"Asuka Comics\"."}
{"id": "1565462", "revid": "599013", "url": "https://it.wikipedia.org/wiki?curid=1565462", "title": "Lee Cook", "text": ""}
{"id": "1565466", "revid": "201347", "url": "https://it.wikipedia.org/wiki?curid=1565466", "title": "Monthly Asuka", "text": ""}
{"id": "1565469", "revid": "767487", "url": "https://it.wikipedia.org/wiki?curid=1565469", "title": "La donna di paglia", "text": "La donna di paglia (\"Woman of Straw\") \u00e8 un film del 1964 diretto da Basil Dearden.\nIl soggetto \u00e8 tratto da un romanzo di Catherine Arley; i protagonisti sono Gina Lollobrigida e Sean Connery.\nTrama.\nCharles Richmond, un facoltoso e sgradevole anziano inglese, poich\u00e9 molto malato viene affidato alle cure dell'infermiera Maria. La bella ragazza, seppur inizialmente poco convinta a prestare servizio presso un anziano tanto odioso, cambia idea dopo le insistenze dell'affascinante nipote di Charles, Anthony, che la convince a restare proponendole un piano per far cambiare testamento all'anziano e potersi spartire il suo patrimonio. Dopo qualche tempo Charles chiede alla donna di sposarlo. Lei accetta e con il tempo comincia ad affezionarsene.\nDurante una gita in barca l'anziano uomo muore: proprio il giorno dopo aver cambiato il testamento in favore della moglie.\nSi scoprir\u00e0 poi che Charles \u00e8 stato assassinato. Il colpevole verr\u00e0 alla fine incastrato grazie ad una prova schiacciante."}
{"id": "1565471", "revid": "580197", "url": "https://it.wikipedia.org/wiki?curid=1565471", "title": "Hameur Bouazza", "text": "Carriera.\nHa vestito per tre stagioni la maglia del Watford, andando in prestito per una al Swindon Town. L'8 agosto 2007 \u00e8 stato comprato dal Fulham per \u00a3 3 milioni, che lo ha poi ceduto in prestito al Charlton nel 2008 e al Birmingham City nel 2009. Viene ceduto a titolo definitivo al Blackpool.\nNel 2010 rientra in Francia firmando per l'Arles-Avignon, neopromossa in Ligue 1.\nIl 7 agosto 2012 dopo essersi svincolato dall', seppur in breve tempo e non collezionando nessuna presenza nel campionato cipriota, firma cos\u00ec un contratto biennale con il Racing Santander."}
{"id": "1565474", "revid": "125835278", "url": "https://it.wikipedia.org/wiki?curid=1565474", "title": "Nintendo", "text": " \u00e8 un'azienda giapponese specializzata nella produzione di videogiochi e console.\nConsiderata come una delle pi\u00f9 grandi compagnie del Giappone, la Nintendo fu fondata il 23 settembre 1889 da Yamauchi Fusajir\u014d come produttore e distributore di carte da gioco. Nel corso della sua storia ha realizzato diversi giochi meccanici ed elettronici, entrando poi nel mondo dei videogiochi negli anni settanta, come produttore di giochi arcade. Nel 1977 Nintendo lanci\u00f2 con successo la propria linea di console domestiche denominata Color TV Game.\nDagli anni ottanta Nintendo ha prodotto numerose console da tavolo e portatili che hanno venduto oltre 750 milioni di unit\u00e0. Tra le console che hanno venduto pi\u00f9 di 10 milioni figurano il Nintendo Entertainment System, il Super Nintendo Entertainment System, il Nintendo 64, il Nintendo GameCube, il Wii, il Nintendo Switch, il Game Boy, il Game Boy Advance, il Nintendo DS e il Nintendo 3DS. L'azienda ha realizzato inoltre la serie Game &amp; Watch e il Virtual Boy.\nNintendo ha pubblicato oltre cinquecento giochi, spesso avvalendosi della collaborazione di altre aziende per quanto riguarda lo sviluppo. In trent'anni ha venduto oltre 577 milioni di console e 3,5 miliardi di copie dei videogiochi direttamente sviluppati. Il 23 settembre 2019 Nintendo ha festeggiato il suo 130\u00ba anno di vita.\nL'amministratore delegato e presidente della societ\u00e0 \u00e8 Shuntaro Furukawa, mentre la mascotte di Nintendo \u00e8 Mario, personaggio creato nel 1981 da Shigeru Miyamoto per il videogioco arcade \"Donkey Kong\". Nintendo \u00e8 quotata sulla borsa di Tokyo dal 1983.\nStoria.\nLa fondazione.\nFusajiro Yamauchi fonda nel 1889 a Kyoto la Nintendo Koppai, inizialmente un'azienda produttrice di carte da gioco Hanafuda. I kanji utilizzati per il nome \"nin-ten-do\" possono essere tradotti come \"lasciare la sorte al cielo\".\nNel 1951 cambia nome in Nintendo Playing Card Co. Ltd. Nel 1959 stringe un accordo con The Walt Disney Company per commercializzare carte raffiguranti i personaggi Disney. Il successo dell'operazione porta l'azienda a entrare in borsa nel 1962.\nLa Nintendo Co. Ltd. e l'espansione.\nNel 1963 Hiroshi Yamauchi, terzo presidente di Nintendo e nipote di Fusajiro Yamauchi, modifica la ragione sociale dell'impresa trasformando la compagnia in Nintendo Co., Ltd. Negli anni sessanta Yamauchi tenta di espandere l'azienda, avviando una compagnia di taxi, una catena di love hotel e iniziando a commercializzare vari oggetti, tra cui elettrodomestici (come l'aspirapolvere \"Chiritorie\"). Quasi tutti i tentativi falliscono e gli unici successi si riscontrano nel mondo dei giocattoli, con la produzione dell\"Ultra Hand\", dell\"Ultra Machine\", del \"Love Tester\" e della serie di pistole ottiche \"K\u00f4senj\u00fb SP\".\nL'ingresso nel mercato dei videogiochi.\nNel 1973 il \"Nintendo Research &amp; Development Department\" realizza il \"Laser Clay Shooting System\", un simulatore di tiro al piattello che perfeziona la tecnologia delle pistole ottiche gi\u00e0 commercializzate dall'azienda. Il sistema \u00e8 pensato per essere installato in ampi locali, come le sale da bowling giapponesi, che stanno attraversando un periodo di crisi per colpa della novit\u00e0 rappresentata dai locali karaoke. L'anno seguente viene realizzata una versione pi\u00f9 compatta, il \"Mini Laser Clay\", pensata per le sale giochi. Con \"Wild Gunman\" (1974) Nintendo inaugura la serie \"Simulation System\": sei cabinati da sala giochi che utilizzano pistole ottiche abbinate a filmati in pellicola da 16 millimetri. Il primo videogioco arcade programmato di Nintendo \u00e8 \"Computer Othello\" (1978).\nNel 1975 Nintendo ottiene i diritti di distribuzione in Giappone della console Magnavox Odyssey, contenente un videogioco di tennis molto simile al \"Pong\" di Atari. Lavora quindi a una propria versione della macchina insieme alla Mitsubishi Electric e nel 1977 la commercializza con il nome di Color TV Game.\nSempre nel 1977 Nintendo assume lo sviluppatore di videogiochi Shigeru Miyamoto, futuro creatore di Super Mario.\nL'affermazione e il successo negli anni.\nNel 1980 nasce \"Nintendo of America\" (con sede a New York) e debutta sul mercato la serie di giochi elettronici portatili Game &amp; Watch. La creazione di Gunpei Yokoi \u00e8 un successo commerciale.\nNel 1981 esce il videogioco arcade \"Donkey Kong\", sviluppato da Miyamoto. Diventa il pi\u00f9 grande successo riscosso dalla Nintendo fino ad allora.\nNegli anni ottanta Nintendo immette nel mercato il Nintendo Entertainment System (NES), noto in Giappone come Famicom. Nonostante la crisi dei videogiochi del 1983, la console vendette milioni di esemplari. Tra gli oltre cinquecento giochi figurarono \"The Legend of Zelda\" e \"Super Mario Bros.\". Di quest'ultimo titolo, ideato da Miyamoto e pubblicato nel 1985, sono vendute pi\u00f9 di 40 milioni di copie. Nel 1989 Nintendo entra nel mercato delle console portatili grazie al lancio del Game Boy. Ideato da Yokoi, il Game Boy fu venduto insieme a \"Tetris\".\nNel 1990 Nintendo torna all'intrattenimento domestico con il Super Nintendo Entertainment System (SNES), il cui successo oscura le console della rivale SEGA, a cui nel 1995 seguir\u00e0 il Nintendo 64; dal punto di vista dei dispositivi portatili, durante quest'ultimo anno Yokoi produce anche il Nintendo Virtual Boy, che tuttavia si riveler\u00e0 un fallimento (sar\u00e0 considerato il motivo dell'allontanamento di Yokoi).\nIl successo della linea Game Boy, anche grazie alla serie \"Pok\u00e9mon\", porter\u00e0 negli anni successivi Nintendo a produrne vari aggiornamenti (tra cui il Super Game Boy e il Game Boy Color).\nIl XXI secolo.\nDurante gli anni duemila Nintendo commercializza le console Nintendo GameCube (2001) e Wii (2006), oltre a vari dispositivi portatili tra cui il Game Boy Advance SP (2003), il Nintendo DS (2004) e il Nintendo DSi (2008). In questo decennio vengono aperte le filiali britanniche, italiane e spagnole della compagnia nipponica.\nNel 2011 Nintendo lancia il Nintendo 3DS e nel 2012 il Wii U, mentre nel settembre 2013 Nintendo risulta essere l'editore di videogiochi di diciassette dei venti titoli pi\u00f9 venduti in Giappone nel ventunesimo secolo, cinque dei quali prodotti dalla The Pok\u00e9mon Company, sua affiliata.\nNel 2015 muore Satoru Iwata, quarto presidente della Nintendo che ha ricoperto il ruolo dal 2002; dopo alcuni mesi di CEO \"ad interim\", Genyo Takeda e Shigeru Miyamoto vengono sostituiti da Tatsumi Kimishima.\nNel 2016 Nintendo entra nel mercato delle applicazioni mobili in seguito all'acquisizione di parte della software house giapponese DeNA. Nel marzo 2017 Nintendo commercializza la console Nintendo Switch, ideata dal presidente Iwata. Nel febbraio 2018 annuncia una coproduzione con Illumination per la realizzazione di un film d'animazione che vede Mario come protagonista.\nNell'aprile 2018 viene annunciato il ritiro del presidente Kimishima e indicato il suo possibile sostituto. Il 28 giugno il consiglio di amministrazione nomina Shuntaro Furukawa come nuovo presidente.\nProdotti.\nConsole.\nLa seguente \u00e8 una lista delle console da tavolo prodotte da Nintendo:\nDi seguito invece la lista delle console portatili di Nintendo:\nAltri dispositivi prodotti da Nintendo:\nVideogiochi.\nNintendo ha lanciato varie serie di videogiochi di successo, tra cui si ricordano \"Mario\", \"The Legend of Zelda\", \"Kirby\", \"Metroid\" e \"Pok\u00e9mon\". Alcuni dei personaggi simbolo della Nintendo sono i seguenti:\nProtagonista di \"Donkey Kong\" con il nome di Jumpman, l'idraulico di origine italiana vive nel Regno dei Funghi ed \u00e8 protagonista di numerosi titoli in cui il suo unico obiettivo \u00e8 quello di salvare la principessa Peach dalle grinfie di Bowser. \u00c8 caratterizzato da una tuta blu da idraulico, da un cappello rosso con una M e da un paio di folti baffi neri. Il suo migliore amico \u00e8 un dinosauro di nome Yoshi.\nFratello di Mario. Appare per la prima volta in \"Mario Bros.\" ed \u00e8 anche lui un idraulico. Pi\u00f9 magro e alto del fratello, indossa abiti di colore verde. Nel suo cappello appare la lettera L.\n\u00c8 il principale rivale di Mario e Luigi. \u00c8 un incrocio tra un drago e un Koopa, ma non \u00e8 l'unico avversario dei due fratelli che possiedono due \"alter ego\" cattivi: Wario e Waluigi.\nGorilla acerrimo nemico di Mario fin dagli esordi. Compare insieme alla sua famiglia (Cranky Kong, Wrinkly Kong e Diddy Kong) in vari \"spin-off\" della serie \"Mario\" (\"Mario Golf\", \"Mario Kart\", \"Mario Tennis\", \"Mario Party\" e \"Super Smash Bros.\").\nProtagonista dei videogiochi della serie \"The Legend of Zelda\". Sebbene il giovane della tuta verde mantenga il suo aspetto in tutti i titoli della saga, quasi ogni episodio presenta un diverso Link che percorre i passi dell'Eroe del Tempo e riporta la luce nelle tenebre brandendo la sua Master Sword. L'esatto ordine cronologico dei capitoli non \u00e8 noto. Secondo Shigeru Miyamoto gli eventi di ' (1998) precedono i titoli \"The Legend of Zelda\" (1986), ' (1987), ' (1991) e ' (1993).\n\u00c8 il personaggio che d\u00e0 il nome alla serie. Come Link esistono differenti principesse, che tuttavia differiscono per et\u00e0 e aspetto. Compare in quasi tutti i titoli della collana, ad eccezione di ' dove viene solamente nominata da Link. I suoi \"alter ego\" sono Sheik e Dazel.\nPersonaggio sferico e rosa, \u00e8 in grado di inghiottire i nemici, dei quali in tal caso assume le caratteristiche.\nProtagonista della saga \"Metroid\", \u00e8 una cacciatrice di taglie intergalattica dotata di esoscheletro che combatte contro la razza di alieni Metroid. Il suo antagonista \u00e8 Mother Brain. \u00c8 una delle prime protagoniste femminili apparse in un videogioco.\n\u00c8 il personaggio pi\u00f9 importante della saga \"F-Zero\". Cacciatore di taglie, appare fin dal primo titolo della serie di corse futuristiche, oltre che nei videogiochi \"Super Smash Bros.\". La sua nemesi si chiama Black Shadow.\nGrazie all'anime \"Pok\u00e9mon\", il miglior amico di Ash Ketchum \u00e8 diventato l'emblema dei \"Pok\u00e9mon\". \u00c8 una delle oltre 800 creature immaginarie appartenente alla serie di videogiochi creata da Satoshi Tajiri. Oltre ai videogiochi (sviluppati principalmente da Game Freak) e all'anime nel corso degli anni sono stati prodotti un gioco di carte collezionabili, vari manga e numerosi gadget. In Giappone \u00e8 stato addirittura eretto un parco divertimenti apposito, il Pok\u00e9Park.\nVolpe antropomorfa protagonista della serie \"Star Fox\", \u00e8 a capo di un gruppo di mercenari chiamato Team Star Fox. Insieme all'amico e pilota leggendario Falco Lombardi e ai suoi compagni combatte contro il malefico Andross.\n\u00c8 un angelo apparso per la prima volta nel videogioco \"Kid Icarus\" (1986) per Famicom Disk System e Nintendo Entertainment System.\nLa maggior parte dei personaggi sopra elencati sono presenti nella serie \"Super Smash Bros.\". Nei titoli di questa saga appaiono anche Marth e Ike (Fire Emblem), Ness (EarthBound), Olimar (\"Pikmin\"), Popo e Nana (\"Ice Climber\") e i Pok\u00e9mon Pichu, Jigglypuff, Lucario e Mewtwo. In \"Super Smash Bros. Brawl\" e \"Super Smash Bros. per Nintendo 3DS e Wii U\" compaiono anche personaggi non appartenenti a serie Nintendo quali Pac-Man, Solid Snake e Sonic the Hedgehog.\nAltri prodotti.\nOltre a console e videogiochi, Nintendo continua a produrre alcuni giochi da tavolo. Tra i prodotti commercializzati nel mercato giapponese figurano carte da gioco, tra cui quelle di hanafuda, set di mahjong, tavoliere per sh\u014dgi e goban.\nRisultati commerciali.\nSecondo i dati ufficiali forniti dalla societ\u00e0 il Nintendo Entertainment System e il Super Nintendo Entertainment System hanno venduto globalmente tra i cinquanta e i sessanta milioni di esemplari.\nL'ingresso di Satoru Iwata in Nintendo ha portato innumerevoli benefici dal punto di vista commerciale. Al 2004 Nintendo ha venduto oltre centodieci milioni di esemplari tra Game Boy e Game Boy Advance e pi\u00f9 di venticinque milioni di Nintendo 64 e circa dieci milioni di Nintendo GameCube.\nGrazie all'arrivo del Nintendo DS e del Wii il 2007 \u00e8 risultato essere un anno molto florido dal punto di vista commerciale. Le vendite delle console nel biennio 2006-2007, unite al buon andamento nel settore dei videogiochi, ha consentito alla societ\u00e0 di rivedere al rialzo le previsioni di guadagno alla luce del primato finanziario. Nello stesso anno Nintendo diventa l'azienda principale nel mercato delle console domestiche, superando le rivali Sony e Microsoft, entrando inoltre nella classifica delle dieci aziende pi\u00f9 importanti del Giappone, superando la stessa Sony.\nNel 2008 Nintendo ha continuato a ottenere ottimi risultati, nonostante la crisi economica. Le entrate sono principalmente legate al successo commerciale del Wii. I titoli di punta della console risultarono essere, anche nel 2009, \"Wii Sports\", \"Wii Fit\", \"Mario Kart Wii\", \"Wii Play\" e \"Super Smash Bros. Brawl\". Per Nintendo DS i ricavi si hanno principalmente dai titoli della saga \"Mario\" (\"New Super Mario Bros.\" e \"Mario Kart DS\"), \"Brain Training\" e dalle serie \"Nintendogs\" e \"Pok\u00e9mon\" (con \"Pok\u00e9mon Diamante\" e \"Perla\" e \"Pok\u00e9mon Platino\").\nDopo sette anni di successi nel 2010 si \u00e8 registrato un calo di profitti. La perdita \u00e8 stata confermata l'anno successivo, nonostante l'arrivo del Nintendo 3DS e l'ampliamento di titoli nel reparto videogiochi. I risultati finanziari del 2011 hanno spinto Iwata ad anticipare l'uscita del Wii U. Nel 2012 Nintendo ha registrato per la prima volta il bilancio in rosso, mentre nel 2014 ha sofferto la concorrenza delle console Xbox One e PlayStation 4.\nFatturato.\nFatturato della Nintendo dal 1981 al 2021, espresso in milioni di yen:"}
{"id": "1565477", "revid": "1418004", "url": "https://it.wikipedia.org/wiki?curid=1565477", "title": "Vladimir Georgievi\u010d Sorokin", "text": "Biografia.\nNel 1977 termin\u00f2 gli studi presso l'istituto di Petrolio e Gas \"Gubkin\" di Mosca, specializzandosi in ingegneria meccanica. Una volta laureato, Sorokin per un anno lavor\u00f2 per la rivista \"Smena\", da dove venne poi licenziato per il rifiuto di entrare nel Komsomol. Ha partecipato a molte mostre come pittore prima di cimentarsi nella letteratura.\nIl suo primo romanzo venne pubblicato a Parigi nel 1985, con il nome \"La coda\" (O\u010dered'), per il quale ha ricevuto il premio del ministero della cultura tedesco.\nAll'estero \u00e8 conosciuto soprattutto in Germania, ma \u00e8 stato tradotto anche in inglese, francese, olandese, finlandese, svedese, italiano, polacco, giapponese e coreano.\nIn Italia sono stati pubblicati i romanzi \"La coda\" (traduzione di Pietro A. Zveteremich), edito da Guanda nel 1988, \"Ghiaccio\" (\"L\u00ebd\"; traduzione di Marco Dinelli), edito da Einaudi nel 2005; \"La giornata di un opri\u010dnik\" (traduzione di Denise Silvestri), edito da Atmosphere libri nel 2014, ha vinto la IX edizione del Premio Gregor von Rezzori (2015), dedicato alla migliore opera di narrativa straniera pubblicata in Italia; \"La Tormenta\" (traduzione di Denise Silvestri), Bompiani 2016, \"Cremlino di zucchero\" (traduzione di Denise Silvestri), Atmosphere libri 2016, e \"Manaraga. La montagna dei libri\" (traduzione di Denise Silvestri), Bompiani 2018."}
{"id": "1565479", "revid": "287204", "url": "https://it.wikipedia.org/wiki?curid=1565479", "title": "Giovani imprenditori", "text": "Giovani Imprenditori \u00e8 una associazione di persone facente parte del sistema Confindustria. Dal 26 giugno 2020 il presidente \u00e8 Riccardo Di Stefano.\nStoria.\nL'associazione nasce alla fine degli anni '60, contestualmente a una riforma dell'organizzazione di Confindustria (Statuto Pirelli), sulla spinta dei cambiamenti che investono la societ\u00e0 italiana. Il primo presidente, Lorenzo Vallarino Gancia, segna la propria autonomia, sulla quale i Giovani Imprenditori costruiscono la loro identit\u00e0, criticando le posizioni di maggiore chiusura di Confindustria, e di troppo stretto legame con la politica. I temi che vengono portati all'attenzione sono quelli dell'innovazione, dell'apertura verso la societ\u00e0, della trasparenza. Lo Statuto Pirelli recepisce, in parte, queste istanze e segna un risultato importante, perch\u00e9 riconosce e valorizza il movimento all'interno dell'organizzazione.\nNei decenni successivi i Giovani Imprenditori acquistano maggiore peso e visibilit\u00e0, con la diffusione dei gruppi territoriali, regionali e provinciali, in tutta Italia. I rapporti con Confindustria sono, in alcune occasioni, di forte dialettica. Durante la presidenza Agnelli, il presidente dei giovani, Piero Pozzoli si dimise, platealmente, in disaccordo con una direzione di Confindustria verticistica.\nI convegni nazionali di Santa Margherita Ligure e di Capri pongono, negli anni, questioni di rinnovamento in ambito economico e sociale. Le riforme istituzionali, la questione morale, la modernizzazione, la cultura d'impresa, la salvaguardia dell'ambiente, sono alcuni dei temi ai quali i convegni si dedicano, nel corso dei decenni, collegandosi alle vicende storiche che segnano l'Italia: tangentopoli, la globalizzazione, la crisi economica.\nAlcuni presidenti dei Giovani Imprenditori sono stati in seguito eletti al vertice di Confindustria: Luigi Abete, Antonio D'Amato e Emma Marcegaglia, a capo dei giovani dal 1996 al 2000.\nOrganizzazione.\nFanno parte dell'associazione quasi 13.000 associati, organizzati in 104 gruppi territoriali e 20 comitati regionali. Fanno parte dell'associazione imprenditori di et\u00e0 compresa tra i 18 e i 35 anni che abbiano responsabilit\u00e0 di gestione in aziende iscritte alle associazioni territoriali aderenti a Confindustria. I momenti di maggior confronto con le istituzioni, la societ\u00e0 e il mondo imprenditoriale, sono tradizionalmente rappresentati dai due convegni annuali, su temi economici, del lavoro e sociali, di Santa Margherita Ligure, in primavera, e di Capri, in autunno.\nElenco dei presidenti"}
{"id": "1565481", "revid": "767487", "url": "https://it.wikipedia.org/wiki?curid=1565481", "title": "Un giorno nella vita (film 1946)", "text": "Un giorno nella vita \u00e8 un film del 1946 diretto da Alessandro Blasetti.\n\u00c8 stato presentato in concorso al Festival di Cannes 1946.\nTrama.\nDurante la guerra, un gruppo di partigiani ricercati dai tedeschi si rifugia in un convento di suore. Considerando la presenza degli uomini come una violazione sacrilega dello stato di clausura, queste cercano di non avere contatti con gli uomini ma sono costrette a farlo per curare uno di essi, gravemente ferito. In lui la madre superiora riconosce l'uomo che le aveva ucciso il marito molti anni prima. A causa di un bombardamento aereo, i partigiani sono costretti a rimanere in convento pi\u00f9 del previsto. Rifugiatisi nelle cantine, uomini e donne incominciano a simpatizzare. Una delle suore, addirittura, vorrebbe andarsene con i partigiani quando questi abbandonano il convento. Poco dopo, i tedeschi scoprono che le suore avevano ospitato i partigiani e per rappresaglia le fucilano. I partigiani, riconquistato il convento assieme agli alleati, vorrebbero vendicarsi passando per le armi i superstiti ma i corpi delle suore sembrano non chiedere alcuna vendetta. L'unica suora sopravvissuta \u00e8 preda della follia e ripete senza sosta: \"Nessuno di noi sa quello che fa\".\nIncassi.\nIncasso accertato nelle sale a tutto il 31 dicembre 1952 \u00a3 73.800.000\nManifesti e locandine.\nI manifesti e le locandine del film, per l'Italia, furono realizzati dai pittori cartellonisti Luigi Martinati e Adolfo Capitani."}
{"id": "1565482", "revid": "287204", "url": "https://it.wikipedia.org/wiki?curid=1565482", "title": "Vladimir Georgievic Sorokin", "text": ""}
{"id": "1565483", "revid": "74173", "url": "https://it.wikipedia.org/wiki?curid=1565483", "title": "Vladimir Sorokin", "text": ""}
{"id": "1565484", "revid": "1305772", "url": "https://it.wikipedia.org/wiki?curid=1565484", "title": "Rosso scarlatto", "text": "Rosso scarlatto (\"The Delilah Complex\") \u00e8 un libro rosa scritto da M.J.Rose nel 2006, stampato nel 2007 nella collana Noir Extreme dalla \"Harlequin Mondadori\".\nTrama.\nBetsy Young, una giornalista vincitrice di due premi Pulitzer, lavora al \"The New York Times\", riceve una busta con delle fotografie di un uomo nudo, che riporta sotto la pianta dei piedi il numero 1 scritto in rosso, cos\u00ec decide di chiamare il detective Noah Jordain, che inizia le indagini vietando di pubblicare articoli senza il suo consenso. Allo stesso tempo una dottoressa di nome Morgan Snow, laureata in sessuologia, riceve un gruppo di donne, si presentano con nomi falsi e dicono di far parte di una societ\u00e0 chiamata \"Scarlet Society\" e di conoscere la vittima. Le buste recapitate aumentano e cos\u00ec anche i numeri scritti sotto i piedi, l'unica cosa che sembrerebbe li faccia collegare \u00e8 un piccolo simbolo anch'esso sotto i piedi. La polizia brancola nel buio, le sedute di ritrovo con la dottoressa aumentano assieme alle buste.\nAlla fine succede una cosa che risolve l'enigma nelle indagini di Betsy Young e cos\u00ec, scopre dove si trovano gli uomini, sono nel seminterrato di una casa, si reca sul posto, scende e si accorge che gli uomini erano tutti drogati ma vivi, distratta ad esaminarli, arriva il colpevole che era Daphne (lo faceva perch\u00e9 era gelosa del marito che faceva parte anche lui della Scarlet Society), assieme al marito Nicky. Essendo in trappola Betsy convince Nicky ad aiutarla fino all'arrivo di Jordain che li arresta entrambi."}
{"id": "1565485", "revid": "1064007", "url": "https://it.wikipedia.org/wiki?curid=1565485", "title": "Fatmir Sejdiu", "text": "\u00c8 stato presidente del Kosovo dal 2006 al 2008 (prima dell'Indipendenza) e dal 2008 al 2010 (dopo l'Indipendenza).\nBiografia.\nNato a Paka\u0161tica, un villaggio nella municipalit\u00e0 di Podujevo. Sejdiu ha frequentato le scuole primarie a Podujevo e conseguito la laurea in diritto all'Universit\u00e0 di Pristina. Ha ottenuto un Dottorato in filosofia ed \u00e8 quindi stato professore alla facolt\u00e0 di diritto ed alla facolt\u00e0 di scienze politiche dell'Universit\u00e0 di Prishtina. L'Assemblea del Kosovo l'ha eletto Presidente del paese il 10 febbraio 2006 in seguito alla morte di Ibrahim Rugova. Parla correntemente l'albanese, il serbo, l'inglese e il francese. \u00c8 sposato e padre di tre figli.\nIl 17 febbraio 2008 ha partecipato alla proclamazione di indipendenza unilaterale del Kosovo dalla Serbia. Il 18 febbraio 2008 \u00e8 stato incriminato insieme al primo ministro Hashim Tha\u00e7i e al presidente dell'assemblea Jakup Krasniqi per separatismo dalla polizia serba, con l'accusa di aver \"organizzato la proclamazione di uno stato fasullo in territorio serbo\"."}
{"id": "1565487", "revid": "767487", "url": "https://it.wikipedia.org/wiki?curid=1565487", "title": "Salvatore Corallo", "text": "Biografia.\nNato Siracusa nel 1928, figlio di un giornalista che ha perso il lavoro per avere rifiutato la tessera fascista. Alla morte del padre nel 1939 si trasferisce con la madre in Emilia presso uno zio. Nel 1944 la madre impiegata statale muore nel suo ufficio vittima di un bombardamento aereo. Nel 1944 si iscrive a Forl\u00ec al Partito socialista italiano durante la occupazione tedesca. Nel 1948 \u00e8 Segretario della Camera del lavoro di Forl\u00ec. Nel 1951 diviene vice segretario della federazione del PSI di Milano. Eletto consigliere provinciale di Milano \u00e8 capogruppo dei consiglieri socialisti. Nel 1957 al congresso di Venezia del PSI entra a far parte della Direzione del Partito. In questa veste viene incaricato di assumere la carica di segretario regionale del partito socialista in Sicilia.\nNel 1959 viene eletto deputato regionale con il PSI all'Assemblea Regionale Siciliana nel collegio di Siracusa, sua citt\u00e0 natale. Conseguentemente lascia l'incarico di segretario regionale per assumere quello di capogruppo parlamentare all'ARS.\nNel 1961 viene eletto presidente della Regione Siciliana e guida un governo di transizione, il primo di centrosinistra, dopo il Milazzismo, che dura pochi mesi. Nel 1962 \u00e8 assessore regionale all'Industria. Rieletto nel 1963 con il PSI all'Ars, dopo pochi mesi aderisce al PSIUP, con il quale viene rieletto nel 1967 e nel 1971, dove \u00e8 vicepresidente dell'Ars e aderisce al gruppo parlamentare del PCI.\nNel 1976 viene eletto deputato alla Camera nella circoscrizione di Milano per il PCI. Nel 1979 si ricandida, ma in Sicilia, dove viene eletto al Senato restando senatore fino al 1983.\n\u00c8 morto nella sua citt\u00e0 natale, il 4 maggio 2019 all'et\u00e0 di 90 anni."}
{"id": "1565489", "revid": "28592", "url": "https://it.wikipedia.org/wiki?curid=1565489", "title": "Op\u00e9ra Comique", "text": ""}
{"id": "1565490", "revid": "599013", "url": "https://it.wikipedia.org/wiki?curid=1565490", "title": "Aleksej Smertin", "text": "Carriera Sportiva.\nClub.\nHa militato nei campionati professionistici di calcio in Russia, Francia e Inghilterra prima di ritirarsi nel 2008.\nNazionale.\nVanta 55 presenze senza reti segnate con la Nazionale russa (della quale \u00e8 stato capitano), con cui ha partecipato ai Mondiali 2002 e a Euro 2004.\nCarriera politica.\nNel 2009 \u00e8 stato eletto nel parlamento russo.\nResponsabile anti-razzismo e anti-discriminazioni.\nDal 2016, con l'adesione della federazione Russa alla campagna FIFA \u2018Football Without Violence\u2019, si occupa della lotta alla violenza nel mondo del calcio e il 21 febbraio 2017 assume il ruolo di \"Ispettore anti-razzismo e anti-discriminazione\" internazionale, allo scopo di combattere fenomeni discriminatori durante le manifestazioni della Confederation Cup 2017 e dei campionati mondiali di calcio Russia 2018."}
{"id": "1565494", "revid": "287204", "url": "https://it.wikipedia.org/wiki?curid=1565494", "title": "Alto Alegre", "text": ""}
{"id": "1565496", "revid": "106908", "url": "https://it.wikipedia.org/wiki?curid=1565496", "title": "Bonfim", "text": ""}
{"id": "1565502", "revid": "108253766", "url": "https://it.wikipedia.org/wiki?curid=1565502", "title": "Andrea Lavezzolo", "text": "Biografia.\nNato a Parigi nel 1905, pochi anni dopo, nel 1913, con la madre francese e il padre di origini liguri, si trasfer\u00ec a Chiavari; fu costretto ad abbandonare presto gli studi per aiutare la famiglia. Esord\u00ec come autore nel 1924, pubblicando sulla rivista \"Mondo Femminile\"; il suo primo racconto, \"L'idolo cinese\", venne pubblicato nel 1936 sulla rivista \"Romanzo d'Avventure\"; seguirono novelle e romanzi pubblicati per varie testate e diversi editori collaborando per tutti gli anni trenta collabora anche a diverse pubblicazioni di narrativa gialla come \"L\u2019avventura poliziesca\" delle edizioni Sadel; pubblic\u00f2 nel 1937 con la casa Editrice Moderna di Cino Del Duca anche il romanzo \"Il cacciatore di teste\" usando lo pseudonimo di A. Lawitz. Esordisce come autore di fumetti nel 1936 scrivendo sceneggiature per la serie \"Saladino\" e, poco dopo, alcune storie della serie Dick Fulmine. Continua a scrivere anche narrativa pubblicando, nel 1943, con la Casa Editrice Carroccio, il romanzo \"Inferno nero\" e, nel 1946, il giallo \"Battaglie sui Grattacieli\" edito da Costelli con lo pseudonimo Lucio Nicolini e altri racconti di genere western con lo pseudonimo Andrew Lawson per le Edizioni Dardo.\nNel 1946 per le Edizioni Juventus crea la serie a fumetti Gim Toro, disegnata da Edgardo Dell'Acqua; la serie verr\u00e0 pubblicata fino al 1959; inizialmente la serie non ottenne un buon successo e pertanto Lavezzolo decise di modificarla e questo port\u00f2 la serie al successo; contemporaneamente a questa realizz\u00f2 altri fumetti come Dick Fulmine che modific\u00f2 nel 1947 in Fulmine Mascherato; nel 1948 scrive anche la serie avventuroso di Tony Falco; nel 1950 inizia a scrivere la serie western/horror di Kinowa, ispirato a un personaggio del romanzo di Emilio Salgari, \"Avventure fra le Pelli-Rosse\".\nNegli anni cinquanta collabora ancora con la Dardo scrivendo nel 1952 la serie western Tomahawk, disegnata da Pietro Gamba; l'anno dopo scrive la serie Ray Fox, disegnata da Sergio Tarquinio e Mario Uggeri, e Cagliostro, con Virgilio Muzzi e Uggeri; nel 1954 scrive la serie umoristica Cuc\u00f9 e il western Condor Gek; nel 1956 Rama l'apache con la quale interrompe poi la collaborazione con la Dardo e, nel 1957, inizia a collaborare con l'editore Cino Del Duca che gli affida l'ideazione e il coordinamento di un supplemento settimanale a fumetti del quotidiano \"Il Giorno\". Questa collaborazione port\u00f2 alla nascita del settimanale \"Il Giorno dei Ragazzi\", che verr\u00e0 da lui diretto per nove anni e per la quale creer\u00e0 la serie umoristica Poldo e Poldino, disegnata da Giuseppe Perego. Contemporaneamente esorsdice come autore per le Edizioni Audace ideando la serie western Rocky Star e, soprattutto, \"Piccolo Ranger\", serie inizialmente ispirata a Capitan Miki della EsseGesse ma che assunse presto una propria e che venne pubblicata fino al 1985.\nNegli anni sessanta, per gli editori Renzo Barbieri e Giorgio Cavedon, ide\u00f2 anche una serie a fumetti per adulti, Domin\u00f2 il vendicatore; pubblicata dalla ErreGi nel 1967 e ispirata ai personaggi del feuilleton francese come Ars\u00e8ne Lupin e Fant\u00f4mas.\nNel 1973 venne pubblicata la sua ultima storia a fumetti, un episodio del Piccolo Ranger, e poi si ritir\u00f2 definitivamente dall'attivi\u00e0 se non per scrivere qualche articolo sul mondo del fumetto per qualche rivista di settore come \"Sgt. Kirk\" e \"Il Fumetto\".\nMor\u00ec a Chiavari il 16 novembre 1981."}
{"id": "1565504", "revid": "2048388", "url": "https://it.wikipedia.org/wiki?curid=1565504", "title": "Sun Jihai", "text": ""}
{"id": "1565506", "revid": "438678", "url": "https://it.wikipedia.org/wiki?curid=1565506", "title": "Francesco Coniglio", "text": "Biografia.\nLaureato in giurisprudenza, imprenditore agricolo. Gi\u00e0 componente del Consiglio Generale e del Comitato di amministrazione della Cassa Centrale di Risparmio V.E. Gi\u00e0 Vice Presidente dell'Istituto Immobiliare di Catania. Componente dell'Istituto di Amministrazione S.Berillio. Presidente del Comitato di Coordinamento Interassessoriale.\nEletto nel 1955 deputato all'Assemblea regionale siciliana nel collegio di Catania, per la Democrazia Cristiana.. Rieletto nel 1959 \u00e8 assessore ai Lavori pubblici, poi all'Amministrazione civile e in seguito agli Enti locali. Confermato nel 1963, nel 1964 diviene presidente della Regione e guider\u00e0 tre governi, fino al 1967. Primo degli eletti a Catania nelle successive elezioni del 1967. Nel 1971 non si ricandida e diviene presidente dell'ESPI."}
{"id": "1565509", "revid": "1305772", "url": "https://it.wikipedia.org/wiki?curid=1565509", "title": "Iracema", "text": ""}
{"id": "1565513", "revid": "125349159", "url": "https://it.wikipedia.org/wiki?curid=1565513", "title": "Joe Hart", "text": "\u00c8 il primatista di presenze del Manchester City nelle competizioni europee (62).\nCarriera.\nClub.\nIl debutto in Premier League e le prime esperienze in prestito.\nNel maggio 2006, appena diciannovenne, il Manchester City lo acquista dallo Shrewsbury Town per una cifra imprecisata. Il suo debutto professionistico avviene il 14 ottobre, in una partita contro lo Sheffield United che termina senza gol. A gennaio 2007 passa in prestito al Tranmere Rovers, societ\u00e0 di League One nella quale colleziona 6 presenze subendo 8 reti. Nell'aprile dello stesso anno \u00e8 ceduto, sempre in prestito, al Blackpool riportando 5 apparizioni ed altrettante vittorie.\nIl ritorno a Manchester e l'affermazione.\nAl suo ritorno a Manchester, l'allenatore dei \"Citizens\" Sven-G\u00f6ran Eriksson lo preferisce come titolare ad Isaksson. Protagonista di una positiva annata nel 2007-08, difende i pali della formazione sino al gennaio 2009 venendo poi sostituito da Shay Given. Si trasferisce quindi, in prestito, al Birmingham continuando ad offrire buone prestazioni.\nRientra cos\u00ec nuovamente al City, ora allenato da Roberto Mancini. Nell'autunno 2010 finisce al centro dell'attenzione mediatica, dopo essere stato ripreso in un video nel quale ballava ubriaco in un pub. Al termine della stagione, conquista la coppa nazionale grazie alla vittoria per 1-0 sullo Stoke City. Riceve inoltre i \"guanti d'oro\" essendo risultato il portiere che ha mantenuto per pi\u00f9 volte (18 partite) inviolata la sua rete, impresa che replicher\u00e0 anche nel 2012 (con 17 gare senza reti al passivo). Nella stagione 2011-12 si laurea inoltre campione d'Inghilterra, con gli \"Sky Blues\" che si aggiudicano il titolo all'ultima giornata.\nTorino.\nNell'estate 2016 entra in conflitto con l'allenatore Guardiola, controversia che sfocia nella cessione - in prestito - dell'estremo difensore al Torino. Hart risulta il primo portiere inglese a giocare in Serie A dall'introduzione del girone unico. Esordisce l'11 settembre, nella partita contro l'Atalanta persa 2-1: l'estremo difensore \u00e8 protagonista in negativo, poich\u00e9 un suo errore consente ai bergamaschi di trovare il temporaneo pareggio. Disputa 36 partite in campionato, incassando 62 gol.\nWest Ham.\nNel luglio 2017 firma per il West Ham, sempre nell'ottica di un prestito annuale.\nDebutta il 13 agosto seguente, in una sconfitta contro il , nella quale subisce quattro gol.\nL'inizio della stagione si rivela deludente per Hart che nelle prime tre partite, subisce 10 gol complessivi, suscitando le critiche dei tifosi.\nLa situazione non cambia e a seguito di una stagione complessivamente deludente, la societ\u00e0 decide di non riscattarlo a fine stagione.\nBurnley.\nNell'agosto 2018, firma a titolo definitivo per il Burnley che lo acquista per 3 milioni e mezzo di sterline. Il 24 giugno 2020 il club inglese comunica il mancato rinnovo di Hart, che si svincola cos\u00ec dai \"Clarets\" dopo 24 presenze totali.\nTottenham e Celtic.\nIl 18 agosto 2020 diventa un giocatore del Tottenham Hotspur firmando un contratto biennale.\nIl 3 agosto 2021 viene ceduto al .\nNazionale.\nCompie il proprio debutto con la Nazionale inglese il 1\u00ba giugno 2008, nell'amichevole vinta per 3-0 contro Trinidad e Tobago. Il commissario tecnico Fabio Capello lo chiama per i Mondiali 2010, senza per\u00f2 farlo scendere in campo. Sotto la guida di Hodgson, \u00e8 invece titolare all'Europeo 2012 ed al Mondiale 2014. Nella partita contro l'Italia (avversario contro cui gli inglesi si erano misurati in entrambe le competizioni) del 31 marzo 2015, raggiunge il traguardo delle 50 presenze con i \"Leoni\".\nPartecipa anche all'Europeo 2016, dove un suo errore nella sfida con l'Islanda (valida per gli ottavi di finale) condanna gli inglesi all'eliminazione. Il suo rendimento viene giudicato fallimentare dalla stampa, che lo inserisce inoltre tra i principali artefici della disfatta. Prende parte alle qualificazioni per il , non venendo tuttavia selezionato per la fase finale.\nStatistiche.\nPresenze e reti nei club.\n\"Statistiche aggiornate al 17 marzo 2021.\""}
{"id": "1565516", "revid": "72396", "url": "https://it.wikipedia.org/wiki?curid=1565516", "title": "Kelvin Etuhu", "text": "Biografia.\nSuo fratello Dickson \u00e8 anch'egli un calciatore.\nCarriera.\nCresciuto calcisticamente nel , il giovane nigeriano \u00e8 stato mandato in prestito nell'estate del 2006 al Rochdale, dove colleziona 4 presenze e segnando 2 gol.\nNel 2007-2008 per la prima parte della stagione resta al Manchester City dove gioca 6 partite e segna anche un gol; il 4 marzo 2008 va in prestito al Leicester City, dove conclude con 4 presenze scarse.\nFinito il prestito fa ritorno a Manchester dove gioca soltanto 4 partite e il 22 agosto 2009 viene di nuovo mandato in prestito, stavolta al Cardiff City.\nA marzo viene coinvolto in una rissa in un casin\u00f2 di Manchester e successivamente condannato a 8 mesi di carcere per aggressione: quindi il 25 marzo 2011 il rescinde il contratto col giocatore..\nIl 19 gennaio 2012 firma il contratto con il .\nFinita la stagione 2011-2012 firma per il Barnsley squadra che milita in Championship."}
{"id": "1565517", "revid": "729019", "url": "https://it.wikipedia.org/wiki?curid=1565517", "title": "Flavio Torello Baracchini", "text": "Fu un asso del Servizio Aeronautico del Regio Esercito, componente aerea dell'allora esercito del Regno d'Italia; fu insignito della medaglia d'oro al valor militare durante la prima guerra mondiale. Consegu\u00ec 31 vittorie aeree, di cui 21 pienamente riconosciute, in sei mesi effettivi di attivit\u00e0.\nAnni giovanili.\nFlavio Torello Baracchini nasce il 28 luglio 1895 a Villafranca in Lunigiana, in provincia di Massa e Carrara, da Ulisse e Zaira Baracchini, proprietari della pasticceria del paese. Terzo di sette figli, dimostra di essere un bambino vivace e irrequieto. Durante la giovent\u00f9 si appassiona ai motori e allo sport. Partecipa a numerose gare di nuoto e ciclismo, ottenendo buoni risultati. Finite le scuole elementari e medie, si iscrive all'istituto tecnico di La Spezia, dove consegue nel 1914 la maturit\u00e0 superiore.\nCarriera aviatoria.\nArruolamento.\nAll'et\u00e0 di 19 anni, all'inizio della prima guerra mondiale, richiede l'arruolamento volontario nel Regio Esercito. In virt\u00f9 dei suoi studi viene destinato al 3\u00ba Reggimento telegrafisti di Mantova, dove si classifica tra i migliori dell'unit\u00e0. Baracchini capisce presto di non apprezzare il proprio ruolo da telegrafista, un incarico di supporto dove la pazienza \u00e8 una dote necessaria. Affascinato dall'azione del fronte, compila la domanda d'arruolamento nell'aviazione. La domanda viene accolta e Baracchini entra a far parte del Battaglione Aviatori. Il 1\u00ba dicembre 1915 \u00e8 spedito al campo di addestramento di Venaria Reale, dove ha inizio la sua carriera aviatoria.\nAddestramento e ricognizione.\nPresso il campo di Venaria Reale, Baracchini apprende le manovre essenziali ed effettua i primi voli su un monoplano Bl\u00e9riot XI. Il 31 marzo 1915 supera l'esame ed ottiene il brevetto di pilota. Riceve quindi una licenza per tornare a Villafranca. Impaziente di dimostrare il proprio successo a casa, stacca un distintivo da pilota dalla giacca di un capitano. Il piccolo furto fa scaturire un'indagine interna al campo per individuare il colpevole. Solo terminata la licenza Baracchini viene a sapere delle conseguenze del suo gesto. Per chiarire la situazione, si presenta dal capitano a denunciare la propria colpevolezza. Il piccolo incidente si conclude senza punizioni per Baracchini. Egli continua il proprio tirocinio presso l'aeroporto di Torino-Mirafiori, dove si esercita con il suo primo aereo Voisin. In questa occasione conosce il tenente Guido Keller.\nConseguito anche il brevetto di pilota da guerra, il Caporale Baracchini viene assegnato il 28 febbraio alla 7\u00aa Squadriglia da ricognizione e combattimento, reparto dotato di Voisin e posizionato a Santa Maria la Longa. Il 31 marzo 1916 compie la prima spedizione di ricognizione sulle linee nemiche. Baracchini, insieme al tenente osservatore De Bratti, completa la prima missione di guerra e rientra incolume, evitando l'attacco di due velivoli Brandenburg. Il 9 aprile, durante una spedizione di ricognizione in territorio austro-ungarico, il motore del Voisin dell'aspirante Baracchini si spegne e riesce ad atterrare a Lucinico dove l'aereo viene distrutto dal fuoco austriaco. In una lettera alla madre del 12 luglio 1916, Baracchini racconta: \u00abVolavamo a 2\u00a0800 metri. Il nostro fronte, e cio\u00e8 la salvezza, era al di l\u00e0 dell'Isonzo, vale a dire a circa 18 chilometri. E mi domandavo assillato dall'ansia: \u2013 Arriver\u00f2 a superare questa distanza a motore spento?\u00bb e ancora: \u00abI colpi dei cecchini bucavano le ali ma non colpivano nessun punto vitale dell'apparecchio. Intanto io, fra il miagolio della mitraglia, con uno sforzo supremo, portavo l'apparecchio sull'altra sponda dell'Isonzo. Non vi pare l'abbia scampata bella? Appena a terra fra i reticolati, io e l'osservatore balzammo dalla carlinga ed entrammo in trincea: era tempo!\u00bb\nA causa del proprio temperamento \"offensivo\", Baracchini richiede il passaggio dalla 7\u00aa Squadriglia (dal 15 aprile 1916 rinominata 26\u00aa Squadriglia) alla caccia, una specialit\u00e0 emergente che stava attirando numerose attenzioni per le gesta di piloti come Francesco Baracca, Fulco Ruffo di Calabria e Luigi Olivari. Nel dicembre 1916 la domanda viene accolta e Baracchini inizia l'addestramento alla Scuola Caccia di Cascina Malpensa su un Macchi-Nieuport 11 \"B\u00e9b\u00e9\". A fine marzo 1917 consegue il brevetto e, con il grado di sottotenente, viene assegnato alla 81\u00aa Squadriglia Aeroplani \"Nieuport\" ai comandi del capitano Salvatore Calori.\nPrime vittorie e medaglia d'oro.\nNei primi quindici giorni di caccia Baracchini effettua 27 voli, 5 combattimenti e 2 atterraggi di fortuna. Il 15 maggio 1917 ottiene la prima vittoria abbattendo un aereo Brandenburg, presso Aisovizza. Da quel momento inizia a scalare la classifica dei cacciatori italiani, sostenendo numerosi combattimenti aerei. \nIl 20 maggio il Maggiore Pier Ruggero Piccio comandante del X Gruppo (poi 10\u00ba Gruppo), in concorso con Baracchini su Nieuport 11, riusc\u00ec ad avere la meglio su un altro Brandenburg. \nIl 23 maggio 1917 alle 8,30 da 4000 metri il \u201cNieuport\u201d 80 hp di Baracchini attacca un \u201cAlbatros\u201d sui 3000 metri obbligandolo a discendere con una scarica: l'\u201dAlbatros\u201d si allontan\u00f2 verso Aidussina. Era la seconda vittoria di Baracchini su Nieuport 11 a danni dell'Hansa-Brandenburg C.I 129.38 del Fluggeschwader I (FLG I). Il 24 maggio Baracchini su Nieuport 11 consegue una vittoria.\nIl 3 giugno Baracchini su Nieuport 11 abbatte il Brandenburg C.I 129.02 della Flik 4 ad oriente di Vertoiba.\nDopo la 4\u00aa vittoria, il capitano Calori affida a Baracchini uno dei primi Nieuport 17, con motore da 110 cavalli, che gli permette di affinare una tecnica di combattimento, caratterizzata da picchiate \"in candela\" sul nemico e raffiche di mitragliatrici a breve distanza.\nDal 3 al 26 giugno Baracchini ottiene una notevole serie di abbattimenti. Conquista infatti l'allora record del maggior numero di aeroplani abbattuti nel pi\u00f9 breve periodo: 9 velivoli in 36 giorni. \nIl 6 giugno su Nieuport 17 in collaborazione con il Sottotenente Luigi Olivari abbattono sul Monte Vodice l'Hansa-Brandenburg C.I 229.19 del Kpl Alexander Vezspremy e del Ltn Ernst Pirnos del Fluggeschwader 1 o FlG.1.\nDopo un mese di attivit\u00e0 \u00e8 gi\u00e0 il terzo miglior asso italiano, dietro a Francesco Baracca e Luigi Olivari, e riceve la medaglia d'oro al valor militare. Giornali e riviste nazionali scrivono del nuovo asso dell'aviazione italiana, soprannominandolo \"d'Artagnan dell'aria\". \"L'Illustrazione Italiana\" lo presenta cos\u00ec: \u00abFlavio Baracchini, entrato nell'aviazione dopo pochi mesi di servizio nell'arma del Genio, \u00e8 uno studente di 22 anni appena, un ragazzo simpatico, che la gloria non insuperbisce, ma rafforza nel generoso proposito di servire ancora e sempre meglio la Patria italiana, la quale pu\u00f2 essere orgogliosa di lui, come di un magnifico campione dell'umano coraggio.\u00bb\nPrima ferita.\nNel luglio 1917, dopo il passaggio alla 76\u00aa Squadriglia Caccia, Baracchini pilota un nuovo aereo: lo SPAD S.VII, importato direttamente dalla Francia. Il nuovo SPAD presenta un motore pi\u00f9 potente rispetto a quello dell'obsoleto Nieuport 11, e ottimi tempi di salita e caratteristiche di picchiata. L'8 agosto 1917, durante uno scontro aereo, Baracchini viene ferito al mento da un proiettile nemico. Nonostante la ferita, riesce ad abbattere il nemico e ad ottenere la 12\u00aa vittoria. Dopo un atterraggio d'emergenza nel Campo di aviazione di Oleis, \u00e8 soccorso dal medico del campo e riceve una prima medicazione. Viene ricoverato all'ospedale \"Volpe\" di Udine, dove \u00e8 diagnosticata una frattura scomposta dell'osso mandibolare riportata nella lotta con un Albatros da lui abbattuto nella conca di Tolmino. La ferita non \u00e8 grave, ma richieder\u00e0 un lungo periodo di cure.\nIl 15 agosto, presso l'ospedale, riceve la visita del re Vittorio Emanuele III e di Raymond Poincar\u00e9, presidente della Repubblica francese, incuriosito delle gesta del \"d'Artagnan italiano\" a cui assegna in quella stessa occasione la croce di guerra con palme che va ad affiancarsi alla sua prima medaglia d'argento al valor militare concessa da Vittorio Emanuele III.\nIl 2 ottobre viene dimesso dall'ospedale \"Volpe\" e continua le cure a Pontremoli. Durante il viaggio in treno subisce il furto della cassetta di ordinanza contenente le medaglie ricevute, che dovr\u00e0 sostituire con una copia. Da Pontremoli segue gli sviluppi della guerra e si mantiene informato grazie alle lettere del compagno di squadriglia Gastone Novelli. Durante la convalescenza si sottopone ogni giorno alle cure del dottor Tornabuoni, a La Spezia, per otto mesi, mentre l'Italia subisce la disfatta di Caporetto e nuovi piloti, come Silvio Scaroni, si fanno avanti nella classifica degli assi italiani.\nRitorno al fronte.\nDopo otto mesi di riposo e cure, Baracchini torna al fronte e il 24 marzo 1918 \u00e8 assegnato nuovamente alla 76\u00aa Squadriglia, trasferitasi a Casoni di Mussolente. Nel frattempo Scaroni \u00e8 diventato il miglior asso della squadriglia, con 17 vittorie. A Baracchini viene assegnato il nuovo caccia Hanriot HD.1 che il pilota personalizza facendo dipingere quattro assi sulle fiancate. Nonostante i dubbi di molti compagni, Baracchini non ha perso le doti da pilota e il 3 aprile consegue la sua prima vittoria dal rientro al fronte, abbattendo un pallone frenato (in tedesco \"drachen\") in missione con Scaroni. Il 13 maggio attacca una sezione di tre aerei e ne abbatte due: ha riconquistato il primato all'interno della squadriglia con 19 vittorie. Il Comando dell'aviazione italiana gli assegna una nuova medaglia d'argento.\nPrimo cacciatore d'Italia.\nA fine maggio 1918 il comandante dell'aviazione Augusto Gallina assegna Baracchini al proprio reparto d'origine. L'81\u00aa Squadriglia stava vivendo un momento di profonda crisi, in termini di risultati. L'arrivo di Baracchini avrebbe donato nuove forze alla squadriglia e avrebbe messo fine alla crescente rivalit\u00e0 tra Baracchini e Scaroni, all'interno della 76\u00aa Squadriglia. Come segno di distensione, Baracchini lascia il proprio Hanriot con i quattro assi al collega Censi, per tornare al vecchio stemma: uno scudo nero. Baracchini non delude le aspettative del colonnello Gallina e il 2 giugno, raggiunta la 23\u00aa vittoria, con 9 velivoli abbattuti in 30 giorni migliora il proprio record. La squadriglia, rinvigorita dai nuovi risultati, effettua numerosi scontri lungo il Piave e partecipa attivamente alla battaglia del solstizio.\nIl 23 giugno 1918 viene ritrovato il corpo senza vita di Francesco Baracca, scomparso dopo la missione del 19 giugno. Baracchini diventa quindi il miglior asso vivente dell'aviazione italiana. Il primato porta nuove energie e una profonda consapevolezza al giovane pilota: \u00abIl mio orgoglio per il titolo che mi \u00e8 assegnato \u00e8 fatto tutto di venerazione per la memoria del mio grande predecessore. Prima di essere eletto a suo erede io dovr\u00f2 essere il suo vendicatore. Se dovr\u00f2 morire voglio morire con lui, da italiano, vivendo dovr\u00f2 vendicarlo.\u00bb Il 25 giugno raggiunge la 31\u00aa vittoria, \u00e8 a tre sole lunghezze dal record di Baracca. Lo stesso generale Diaz lo cita nei bollettini del 23 giugno: \u00abGli aviatori nostri e alleati proseguono con non diminuito ardore la lotta. Ieri hanno eseguito anche grandi ed efficaci bombardamenti sulle immediate retrovie dell'avversario. Dieci velivoli nemici vennero abbattuti. Il tenente Flavio Baracchini raggiunse la sua 29\u00aa vittoria.\u00bb e del 25 giugno: \u00abIl tenente Flavio Baracchini ha raggiunto la sua trentunesima vittoria.\u00bb\nLe nuove imprese di Baracchini sono subito esaltate dalla stampa nazionale, in cerca di un erede di Baracca, considerato un vero eroe e \"padre\" della caccia. Il \"Corriere di Napoli\" scrive: \u00abQuando Baracca \u00e8 caduto, il 19 u.s., Baracchini contava gi\u00e0 24 apparecchi abbattuti. In quattro giorni ne ha collocati in serie altri cinque e si \u00e8 guadagnato la citazione personale sul bollettino di guerra! \u00c8 un giovane, ripeto. E i giovani sono pur sempre, in ogni campo dell'attivit\u00e0 umana, le energie vive della Nazione. Ma Flavio Torello Baracchini \u00e8 qualche cos'altro: \u00e8 un autentico eroe. E come tale, da oggi, egli entra nella storia della nostra invincibile aviazione da guerra!\u00bb\nSeconda ferita e fine del conflitto.\nBaracchini, mosso dal desiderio di superare Baracca e diventare il miglior asso dell'aviazione, si alza in volo ogni mattina, in cerca di caccia nemici. Il 25 giugno 1918, durante uno dei numerosi voli di perlustrazione, avvista una colonna nemica in movimento. Nonostante le raccomandazioni dei giorni precedenti del colonnello Gallina di non scendere troppo di quota, Baracchini inizia a mitragliare le truppe austro-ungariche. Durante l'offensiva una pallottola buca la tela dell'aereo e ferisce il pilota all'addome. Baracchini \u00e8 costretto ad un atterraggio d'emergenza nel campo italiano pi\u00f9 vicino. I soccorritori lo portano in salvo e riceve una prima medicazione.\nAll'ospedale la diagnosi \u00e8 immediata: \u00abFerita da pallottola di mitragliatrice, presente foro d'ingresso al quadrante inferiore destro. Ferita tranfossa penetrante in cavit\u00e0 addominale. Il tragitto d\u00e0 come certa la lesione del colon.\u00bb Il proiettile ha evitato organi vitali e il fisico del pilota reagisce bene all'operazione di estrazione della pallottola. \u00c8 lo stesso colonnello Gallina a informare la famiglia del pilota: \u00abSono lieto di comunicare che il tenente Baracchini ha felicemente superato l'atto operatorio resosi necessario per la ferita e che le sue condizioni progrediscono normali tendenti a graduale miglioramento. Aeronautica 4\u00aa Armata \u2013 col. Gallina.\u00bb Dopo l'operazione continua le cure all'ospedale \"Cialdini\" di Reggio Emilia, per poi poter tornare a casa, a Villafranca.\nIl 31 luglio \u00e8 nominato cavaliere dell'Ordine dei Santi Maurizio e Lazzaro: \u00e8 il pi\u00f9 giovane decorato nella storia dell'ordine. Il 9 agosto \u00e8 nominato tenente effettivo per meriti di guerra. La guerra termina prima della guarigione completa e Baracchini segue da Villafranca gli ultimi eventi. Nel gennaio 1919, per motivi burocratici, gli vengono invalidate 10 vittorie. Baracchini passa quindi da 31 a 21 vittorie ed \u00e8 retrocesso da secondo a quarto nella classifica degli assi italiani. Il bollettino militare del 22 febbraio informa della sua nomina a capitano per merito di guerra. Baracchini decide di congedarsi dall'esercito, ma prima del ritiro definitivo ha l'onore di trasportare il sarcofago del Milite Ignoto all'Altare della Patria a Roma.\nPeriodo post-guerra.\nTerminato il conflitto, il governo dona un velivolo ai migliori assi. Baracchini riceve un Hanriot. Dall'aeroporto di Luni il pilota pu\u00f2 tornare a volare. Nel settembre 1919, a causa dell'occupazione di Fiume da parte di D'Annunzio, le autorit\u00e0 sequestrano il magnete dell'Hanriot, rendendolo inutilizzabile. Lo stesso Baracchini dichiara in un'intervista al \"Popolo d'Italia\": \u00abSono sorvegliato troppo da vicino per essere a Fiume. Al mio apparecchio, in Luni, \u00e8 stato tolto il magnete che \u00e8 custodito nella cassaforte del Comando marittimo di Spezia. Ma il mio cuore appartiene a D'Annunzio ed io mi considero uno dei suoi legionari...\u00bb\nBaracchini, dopo il congedo dall'esercito, inizia a commerciare motori e aeroplani. Recupera dagli aeroporti d'Italia vecchi modelli, quindi li ripara e collauda personalmente. Nel 1919 ha l'occasione di vendere venti aerei a Kemal Ataturk, leader turco impegnato nella guerra contro la Grecia. Dopo il collaudo, smonta e carica i velivoli su una nave mercantile per l'Anatolia e parte per consegnare personalmente il carico. Il mercantile evita il rigido blocco navale greco e giunge in Turchia. Al momento della consegna Baracchini non viene pagato per la spedizione ed \u00e8 costretto a farsi inviare dall'Italia a Istanbul 10\u00a0000 lire per il viaggio di ritorno. Durante il viaggio per l'Italia \u00e8 costretto a fare uno scalo ad Atene, dove \u00e8 ricercato dalle autorit\u00e0 greche. Solo giunto in Italia riuscir\u00e0 a recuperare parte dei soldi dell'\"affare\" turco.\nDopo lo sfortunato episodio turco, Baracchini apre lo Stabilimento Pirotecnico Baracchini, a Roma, sorto nella zona de La Parrocchietta, in via Portuense. Grazie al proprio diploma tecnico, Baracchini progetta materiali e razzi di segnalazione all'avanguardia, adottati dall'aviazione italiana.\nLa morte.\nIl 28 luglio 1928 una caldaia del suo stabilimento pirotecnico esplode e Baracchini \u00e8 gravemente ferito. Segue una settimana di sofferenze. Il 18 agosto seguente Flavio Torello Baracchini muore, a soli 33 anni, in seguito a una setticemia provocata dalle ustioni.\nPresso la Basilica di Santa Maria degli Angeli e dei Martiri di Roma si svolgono i funerali di Stato, alla presenza dei familiari, dei compagni di squadriglia e di numerosi cittadini. Presenziano al funerale anche il re Vittorio Emanuele III e Benito Mussolini. La bara \u00e8 tumulata nel cimitero del Verano (sar\u00e0 traslata a Villafranca il 20 giugno 1965). Giornali e riviste dell'epoca ricordano le gesta dell'asso lunigianese.\nDuelli.\nBaracchini aveva ideato uno stile di combattimento personale e innovativo. Con il proprio aeroplano si portava ad altitudini elevate (fino a 5\u00a0000 metri) e attendeva il passaggio del nemico, anche per una giornata intera. Una volta avvistato, scendeva rapidamente in picchiata sul velivolo avversario. Scaricava i colpi della sua mitragliatrice solo a pochi metri di distanza, sicuro di non sbagliare. Aveva un grande controllo del proprio velivolo, che dimostrava con numerose acrobazie aree (avvitamenti, foglia morta, cerchi della morte eccetera). Dotato di grande coraggio, difficilmente rifiutava un duello, rientrando al campo spesso con il velivolo colpito. In un articolo dell'epoca i duelli di Baracchini vengono cos\u00ec descritti: \u00abQuesto giovanissimo cacciatore del cielo ha un suo metodo personale di lotta che il nemico conosce e teme come quello a cui raramente si riesce a sfuggire. Ma Flavio Torello Baracchini sa ben approfittare della sua agilit\u00e0 e della sua decisione e raramente si lascia togliere l'iniziativa che gli permette di affrontare il nemico decisamente e di abbatterlo con la maggiore celerit\u00e0, a colpi di mitragliatrice.\u00bb Grazie alle numerose vittorie ottenute fu soprannominato \"d'Artagnan dell'aria\", in onore del noto spadaccino francese.\nI combattimenti aerei della prima guerra mondiale ricordano per molti versi i duelli ottocenteschi, lontani dai toni esasperati dei combattimenti della seconda guerra mondiale. Le sfide erano talvolta dei veri duelli cavallereschi. Lo stesso Baracchini per vendicare la morte dell'amico aviatore Broili scrisse una lettera, in cui sfidava l'asso dell'aviazione austriaca Thomas a un duello aereo:\u00abSe siete cavaliere leale, accettate il duello che vi propongo, tenendo bene presente che io sono pronto ad affrontarvi con la spada, con la mitragliatrice, col mio apparecchio. [..] Per evitarvi perdite di tempo vi verr\u00f2 incontro nel cielo del vostro campo di Aidussina e non avrete che da innalzarvi, facendo brillare agli occhi di tutti il vostro valore.\u00bb\nIl rispetto per il nemico era sempre presente e Baracchini spesso rifiutava di accertare personalmente i propri abbattimenti, per non vedere i cadaveri dei piloti nemici e perdere la propria aggressivit\u00e0: \u00abIl combattimento aereo \u00e8 talmente rapido e micidiale da non consentire alcuna esitazione, il riflettere per un attimo soltanto sull'uccisione di un proprio simile pu\u00f2 far perdere quell'infinitesima frazione e farti infilzare da una Schwarzlose\u00bb e ancora: \u00abSono dei bravi: se potessi precipitare l'apparecchio senza ucciderli sarei felice.\u00bb\nVelivoli.\nBaracchini aveva grande cura dei propri velivoli. Controllava, appena possibile, la struttura e il motore dell'aereo, per evitare durante il volo pericolosi stalli di potenza. La mitragliatrice, montata sulla struttura del velivolo davanti alla seduta del pilota, doveva essere sempre ben oliata e sincronizzata con l'elica, attraverso la quale passavano i proiettili sparati. Baracchini aveva soprannominato la propria mitragliatrice \"Ninetta\". Dalla \"Ninetta\" aveva tolto la lente di cristallo del mirino, per evitare che si appannasse a causa dei frequenti sbalzi di temperatura durante il volo.\nBaracchini ha volato, in ordine cronologico, con:\nOgni pilota dell'aviazione aveva, come segno di riconoscimento, uno stemma personale, dipinto sulle fiancate del proprio velivolo. Il primo stemma adottato da Baracchini fu un semplice scudo nero. Al momento del ritorno al fronte, dopo la prima ferita, adott\u00f2 il pi\u00f9 famoso stemma dei quattro assi. Il nuovo stemma lanciava un chiaro messaggio ai propri compagni di squadriglia e in particolare all'amico-rivale Silvio Scaroni: Baracchini era l'\"Asso degli Assi\". Dopo il passaggio alla 81\u00aa Squadriglia, nel maggio 1918, il pilota scelse il vecchio stemma dello scudo nero, come segno di distensione con Scaroni.\nVittorie riconosciute.\nIl bollettino di guerra del Comando Supremo Militare Italiano del 26 agosto 1918 accredita a Baracchini 31 vittorie aeree. Tuttavia nella graduatoria ufficiale delle vittorie aeree omologate ai piloti italiani dell'aeronautica terrestre dal 24 maggio 1915 al 4 novembre 1918, Baracchini figura solo al quarto posto, con 21 abbattimenti:\nLa differenza \u00e8 dovuta alla mancanza delle prescritte prove di accertamento (fra queste un rilievo fotografico) degli abbattimenti, necessarie per la graduatoria ufficiale. Tra le 10 vittorie contestate, due sono le vittorie citate negli stessi bollettini di guerra del generale Armando Diaz e quattro vittorie trovano riscontri nella documentazione austriaca. Rimangono quindi escluse quelle vittorie, seppur attendibili, prive degli accertamenti richiesti.\nBaracchini venne informato delle 10 vittorie contestate nel gennaio 1919, da una lettera della 5\u00aa Sezione del Comando Generale dell'aviazione, ed ebbe solo 10 giorni per presentare la documentazione richiesta. Di fronte a un termine cos\u00ec breve, il pilota non prese neppure in considerazione la possibilit\u00e0 di cercare nuovi documenti sugli abbattimenti contestati. Baracchini dovette quindi accettare la retrocessione dal secondo al quarto posto nella graduatoria ufficiale."}
{"id": "1565520", "revid": "149587", "url": "https://it.wikipedia.org/wiki?curid=1565520", "title": "S\u00e3o Luiz (Roraima)", "text": ""}
{"id": "1565521", "revid": "287204", "url": "https://it.wikipedia.org/wiki?curid=1565521", "title": "Mathias Cardaccio", "text": ""}
{"id": "1565523", "revid": "767487", "url": "https://it.wikipedia.org/wiki?curid=1565523", "title": "Ida Corr", "text": "Carriera.\nNasce ad \u00c5rhus da madre danese e da padre originario del Gambia. All'et\u00e0 di 11 anni vince il primo concorso danese per bambini cantautori (B\u00f8rne Melodi Grand Prix \"MGP\") e in et\u00e0 adulta inizia la sua carriera come cantante di fondo nei tour e in studio per artisti danesi come Gnags, Sanne Salomonsen, Thomas Helmig e Rasmus N\u00f8hr.\nNel 2002 Ida forma con Christina Undhjem e Engelina, il gruppo femminile \"Sha Li Mar\" che si esibisce regolarmente nel programma televisivo \"Venner for livet\" (letteralmente \"Amici per sempre\") ed ha anche pubblicato nello stesso anno un album.\nNel 2004 la Corr ha collaborato con il produttore \"house\", Morten Trust, al brano \"I Put My Faith In You\" di discreto successo.\nTuttavia Ida Corr raggiunge una certa popolarit\u00e0 soltanto nel 2005 grazie al suo album di debutto, \"Streetdiva\".\nSuccessivamente collabora con il DJ olandese Fedde Le Grand nel singolo \"Let me think about it\", che ha avuto un grande successo nelle discoteche e nelle radio di tutta Europa.\nIda ha poi composto una canzone speciale per il Live Earth, intitolata \"Mirror 07-07-07\", che fu suonata il 07/07/07 alle 7:07.\nNel 2008 ha collaborato con SugaRush Beat Company nei singoli \"L-O-V-E\", \"They Said I Said\" e \"Love Breed\"."}
{"id": "1565524", "revid": "287204", "url": "https://it.wikipedia.org/wiki?curid=1565524", "title": "Cant\u00e0", "text": ""}
{"id": "1565525", "revid": "287204", "url": "https://it.wikipedia.org/wiki?curid=1565525", "title": "Caracara\u00ec", "text": ""}
{"id": "1565526", "revid": "287204", "url": "https://it.wikipedia.org/wiki?curid=1565526", "title": "Mucaja\u00ec", "text": ""}
{"id": "1565527", "revid": "287204", "url": "https://it.wikipedia.org/wiki?curid=1565527", "title": "Rorainopolis", "text": ""}
{"id": "1565528", "revid": "5585", "url": "https://it.wikipedia.org/wiki?curid=1565528", "title": "Amore e chiacchiere - Salviamo il panorama", "text": ""}
{"id": "1565531", "revid": "287204", "url": "https://it.wikipedia.org/wiki?curid=1565531", "title": "Sao Joao da Baliza", "text": ""}
{"id": "1565534", "revid": "287204", "url": "https://it.wikipedia.org/wiki?curid=1565534", "title": "Sao Luiz", "text": ""}
{"id": "1565536", "revid": "842", "url": "https://it.wikipedia.org/wiki?curid=1565536", "title": "DVD-DL", "text": ""}
{"id": "1565537", "revid": "287204", "url": "https://it.wikipedia.org/wiki?curid=1565537", "title": "Uiramuta", "text": ""}
{"id": "1565541", "revid": "767487", "url": "https://it.wikipedia.org/wiki?curid=1565541", "title": "Deep Rising - Presenze dal profondo", "text": "Deep Rising - Presenze dal profondo (\"Deep Rising\") \u00e8 un film del 1998 scritto e diretto da Stephen Sommers.\nTrama.\nDurante un viaggio sul Mar Cinese Meridionale, la nave da crociera \"Argonautica\" viene mandata in avaria da un traditore, disattivando tutti i motori, i sistemi di comunicazione e satellitari, mentre nello stesso momento viene violentemente attaccata da qualcosa che proviene dalle profondit\u00e0 dell'oceano. Nel frattempo, la nave Saipan, capitanata da John Finnegan, mentre trasporta un commando di terroristi verso la loro missione, subisce gravi danni allo scafo ed \u00e8 costretta ad ormeggiarsi all'Argonautica in cerca di pezzi per riparare la loro nave. I terroristi decidono di salire sull\"'Argonautica\" e portano con loro Finnegan e il suo meccanico Joey, mentre sulla Saipan rimangono la fidanzata di Joey e un componente del commando terroristico.\nSulla nave Finnegan e gli altri scoprono che tutti i passeggeri sono spariti misteriosamente e che tutti gli strumenti di comunicazione sono fuori uso, ma il commando di terroristi non ci fa molto caso e ordina ai due ostaggi di cercare i pezzi per riparare la Saipan. Intanto sulla Saipan qualcosa aggredisce la fidanzata di Joey e l'unico terrorista rimasto a farle da guardia, trascinandoli sott'acqua, mentre erano intenti ad effettuare delle riparazioni. Il manipolo di terroristi decide di separarsi per perlustrare la nave e Finnegan e Joey vengono scortati nella sala motori della nave, che \u00e8 completamente allagata, da Mamooli e T-ray, ma qualcosa nascosto nell'acqua aggredisce i due terroristi uccidendoli, costringendo Finnegan e Joey a scappare.\nI due riunitisi agli altri informano il capo del commando, Hanover, di quanto successo, ma quest'ultimo crede si tratti di uno scherzo architettato dai due per scappare, ma cambier\u00e0 idea quando il gruppo trover\u00e0 in una cella di sicurezza il capitano della nave Atherton, la fascinosa ladra Trillan St. James, che era stata fatta chiudere nella dispensa della nave per aver cercato di rubare una collana, e il proprietario della nave Simon Canton che per lo spavento uccide un altro componente del commando Vivo, giustificando la sua reazione dicendo che la nave \u00e8 invasa da delle strane e feroci creature marine, simile a tentacoli, ma con la bocca, quest'ultimo si scopre inoltre essere colui che ha messo fuori uso gli strumenti di comunicazione per far naufragare la nave e intascarsi i soldi dell'assicurazione. A questo punto i superstiti decidono di fare squadra per poter uscire vivi dalla nave.\nIl gruppo raggiunge l'ascensore, arrivando al piano terra della nave, ma scopre che il percorso \u00e8 pieno di cadaveri putrefatti e decidono di tornare indietro e riescono ad arrivare in un corridoio dove per\u00f2 vengono attaccati dalle creature, che uccidono Atherton. Finnegan e gli altri arrivano a una scalinata che porta nella dispensa, ma questa \u00e8 sommersa dall'acqua e l'unico modo per arrivarci \u00e8 nuotare e durante la traversata subacquea, Mason viene attaccato dalle creature, ma prima di morire fa esplodere una granata, per non cadere vittima dei mostri.\nRimasti vivi in pochi, i superstiti arrivano nella dispensa, ma Finnegan non vuole rimanere e decide di andarsene, ma Mulligan preferisce restare al sicuro dentro la dispensa, che suo malgrado si rivela tutt'altro che sicura, infatti, le creature entrano e lo fanno a pezzi, mentre gli altri corrono via. Il gruppo sta ormai per perdere le speranze e si separa. Hanover viene divorato, mentre tenta di uccidere Joey, che per\u00f2 riesce a scappare e a tornare da Finnegan e Trillan con i pezzi di ricambio, e anche Canton viene ucciso.\nJoey riesce a tornare sulla Saipan e si mette a riparare l'imbarcazione, e fortunatamente Finnegan e Trillan trovano una moto d'acqua con cui scappare. Inseguiti dalle creature percorrono la nave fino a raggiungere la sala da pranzo, dove una mostruosa creatura esce dal pavimento e con i suoi tentacoli prende Finnegan, che per\u00f2 riesce a salvarsi dando fuoco al mostro, uccidendolo.\nFinnegan e Trillan quindi si catapultano con il loro scooter acquatico fuori dalla nave che esplode e raggiungono la Saipan dove per\u00f2 scoprono che Joey non c'\u00e8 e pensano che il mostro lo abbia catturato. I due raggiungono un'isola vicina e sulla spiaggia si scambiano un bacio e con loro sorpresa dalle onde emerge Joey vivo e vegeto. Felici di essersi salvati i tre credono di essere al sicuro, ma uno spaventoso ruggito li fa trasalire dalla paura.\nProduzione.\nIl film \u00e8 stato prodotto dalla Ciclope film.\nDistribuzione.\nIl film \u00e8 stato distribuito nelle sale cinematografiche statunitensi il 30 gennaio 1998."}
{"id": "1565547", "revid": "17654", "url": "https://it.wikipedia.org/wiki?curid=1565547", "title": "La festa cinese", "text": ""}
{"id": "1565556", "revid": "123901619", "url": "https://it.wikipedia.org/wiki?curid=1565556", "title": "Borgaria", "text": "Borgaria \u00e8 una frazione del comune di Narni, in provincia di Terni.\nSi trova sulla Strada statale Tiberina, a 353 , a guardia dello stretto ingresso della gola attraversata dal fiume Nera che sfocia nel Tevere.\nAl censimento Istat del 2001 gli abitanti erano 79.\nStoria.\nIl toponimo discende dalla parola \"arciporcaro\", un termine con il quale, all'epoca della dominazione longobarda, si designava il sovrintendente dei boschi e pascoli destinati ai maiali, stanziato in questo piccolo paese appartenente al Ducato di Spoleto. All'inizio detta \"porcaria\", in tempi recenti ha assunto il nome attuale.\nPer quanto concerne la preistoria, qui sono stati trovati reperti fossili e sostanze minerali molto interessanti, risalenti all'era in cui il territorio ancora si trovava sommerso dalle acque marine.\nIn epoca storica, la presenza dei romani \u00e8 testimoniata da resti di abitazioni e opifici, nonch\u00e9 dal rinvenimento di un buon numero di frammenti ed iscrizioni.\nDurante il medioevo era un castello appartenente alla diocesi di Narni, gi\u00e0 a partire dall'anno 1191.\nDurante l'anno 1291, partecipe con Narni ed Amelia della rivolta del pagamento del censo alla Chiesa, venne colpita da un \"interdetto\".\nPi\u00f9 tardi, nel 1508, Papa Sisto IV impose l'obbligo collettivo di prestazione d'opera per costruire la porta delle Arvolte di Narni; un giudice, per\u00f2, li liber\u00f2 da questa imposizione in seguito alle richieste dei popolani.\nMonumenti e luoghi d'interesse.\nIl castello, di base poligonale, \u00e8 pressoch\u00e9 scomparso: rimangono solo alcuni tratti di mura, una torre a pianta circolare, e i resti di una rocca.\nVoci correlate.\nValle del Tevere"}
{"id": "1565564", "revid": "767487", "url": "https://it.wikipedia.org/wiki?curid=1565564", "title": "Machine 15", "text": "Machine 15 \u00e8 un album dei Millencolin uscito il 7 aprile 2008 in Europa.\nIl disco.\nIl mercato Australiano verr\u00e0 favorito come gi\u00e0 successo in passato facendo uscire l'album con qualche settimana in anticipo rispetto al mercato Europeo il 22 marzo 2008; nel mercato USA l'album verr\u00e0 messo in commercio il 6 maggio 2008, mentre il 21 maggio 2008 in Giappone.\nLe registrazioni iniziano venerd\u00ec 26 ottobre del 2007 presso il Sound Lab Studios ad \u00d6rebro in Svezia. Ancora una volta decidono di lavorare con Lou Giordano (produttore anche per l'album Home From Home). Il mix audio inizia il 28 novembre a Berlino sotto la supervisione di Lou e Michael Ilbert presso l'Hansa Studios. Il 15 dicembre inizia il mastering del disco presso lo Sterling Sound a New York da George Marino. Il primo singolo \u00e8 \"Detox\" per il quale \u00e8 stato prodotto un videoclip. Il gruppo ha registrato parte del disco con la \"Svenska Kammarorkestern\" (Orchestra musicale) di \u00d6rebro.\nL'uscita di questo album segue di 15 anni la formazione del gruppo nell'ottobre del 1992, da qui il nome dell'album. Questo viene spiegato nella canzone dell'album \"Machine 15\" dove si possono trovare riferimenti a canzoni precedenti e ripetendo pi\u00f9 volte all'interno della canzone \"the machine is turning 15\", \"la macchina (intesa come il gruppo) ha ora 15 anni\".\nIl 17 aprile l'album entra al nono posto nella classifica svedese degli album."}
{"id": "1565570", "revid": "767487", "url": "https://it.wikipedia.org/wiki?curid=1565570", "title": "Ma non per sempre", "text": "Ma non per sempre \u00e8 un film drammatico italiano del 1991 diretto da Marzio Casa e interpretato da Elena Sofia Ricci, Massimo Dapporto, Mariella Di Lauro e Anna Melato.\nTrama.\nAlla fine dell'Ottocento, in un cascinale nella campagna del Nord Italia, vive Maria, una giovane di natura semplice e pratica. La comunit\u00e0 contadina nella quale vive \u00e8 chiusa nelle sue tradizioni culturali intrise di mag\u00eca e superstizione. Una credenza del luogo vuole che quando in una famiglia muore il padre, sia dovere del figlio maschio chiudergli gli occhi; in questo modo il figlio eredita la sua saggezza ed evita che il padre sia condannato a guardare i cambiamenti del mondo che non pu\u00f2 pi\u00f9 vivere. Maria, ingenuamente, infrange questa convenzione sociale e con il suo gesto determina il suo destino: subito viene isolata dalle chiacchiere della gente e queste diventano un ostacolo al suo desiderio di sposarsi ed avere dei figli.\nIn questo contesto arriva Selva, con il suo compagno Emilio Errani. Selva \u00e8 una donna considerata una strega a causa del suo comportamento inusuale per l'ambiente ed i suoi tempi ed il suo compagno \u00e8 un idealista che cerca di modernizzare il faticoso modo di lavorare tradizionale dei contadini. Ma la comunit\u00e0, che si sente minacciata dalle innovazione portate da Errani, reagisce obbligandolo ad abbandonare il suo progetto. Maria diventa amica di Selva e questa amicizia sembra confermare le voci che accusano la ragazza: anche Maria, dunque, \u00e8 una \"masca\", cio\u00e8 una strega. Ed il maestro del villaggio, che lei ama, l'abbandona credendo alle chiacchiere della gente. \u00c8 il momento in cui Maria ha pi\u00f9 bisogno di Selva, ma lei \u00e8 misteriosamente scomparsa.\nIl dolore ed il disincanto induriscono l'animo di Maria che non vuole abbandonare il suo sogno di maternit\u00e0 e si offre in moglie ad Errani anche se non lo ama. Ma proprio quando sta per iniziare una nuova vita con lui Maria scopre la verit\u00e0: non pu\u00f2 avere bambini. Cos\u00ec il fato la spinge ad una scelta drastica, impensabile per la sua natura: s'incammina verso un destino magico e misterioso."}
{"id": "1565571", "revid": "767487", "url": "https://it.wikipedia.org/wiki?curid=1565571", "title": "Be Kind Rewind - Gli acchiappafilm", "text": "Be Kind Rewind - Gli acchiappafilm (\"Be Kind Rewind\") \u00e8 un film del 2007 scritto e diretto da Michel Gondry.\nTrama.\nPassaic, New Jersey: il signor Fletcher \u00e8 il proprietario di una vecchia videoteca che si chiama \"Be Kind Rewind\". \u00c8 anche un grande fan del musicista jazz Fats Waller e sostiene che egli sia proprio nato nel palazzo della videoteca. A causa della concorrenza dell'altro videonoleggio del quartiere, che a differenza della \"Be Kind Rewind\" ha sostituito i film in VHS con i moderni DVD, il negozio rischia di chiudere, e una societ\u00e0 immobiliare \u00e8 intenzionata ad abbattere l'edificio per fare spazio a delle nuove abitazioni. Per sistemare gli affari il signor Fletcher si assenta per qualche giorno, lasciando quindi la responsabilit\u00e0 della videoteca al commesso Mike.\nDurante la sua gestione Mike scopre che tutte le videocassette si sono cancellate dopo essere state toccate dal suo amico Jerry, il meccanico della zona che vive in un camper vicino ad una centrale elettrica. Infatti questi, durante un tentativo di sabotaggio della centrale, \u00e8 stato contaminato dalle onde elettromagnetiche e - dopo essere entrato nel negozio - ha inavvertitamente smagnetizzato tutti i nastri col proprio corpo. Uno dei pochi clienti rimasti della videoteca, la signora Falewicz, ha intenzione di vedere \"Ghostbusters\" e, per non fare brutta figura, Mike e Jerry decidono di girare loro stessi una versione amatoriale del film. Quando il nipote della signora Falewicz vede la cassetta la trova talmente divertente che con i suoi amici va nella videoteca in cerca di altri film \"taroccati\".\nSpinti dalla crescente richiesta Mike e Jerry iniziano a girare altri remake amatoriali di altri famosi film diventando cos\u00ec molto popolari nel quartiere. Tutto sembra andare per il meglio, quando un giorno si presenta nella videoteca la signora Lawson che, per conto delle major cinematografiche, accusa il signor Fletcher di aver violato le leggi sul copyright, obbligandoli a distruggere tutte le copie pirata. A questo si aggiungono le pressioni della societ\u00e0 immobiliare che vuole l'edificio libero. I due amici per\u00f2 non si abbattono e con la partecipazione degli abitanti del quartiere decidono di realizzare un film tutto loro sulla vita di Fats Waller. La proiezione del film diverte e commuove ed \u00e8 forse il momento in cui un quartiere degradato si sente per la prima volta una comunit\u00e0.\nDistribuzione.\nIl film \u00e8 stato presentato al Sundance Film Festival 2008 e ha chiuso la 58\u00aa edizione del Festival di Berlino. In Italia \u00e8 stato distribuito nelle sale cinematografiche il 23 maggio 2008."}
{"id": "1565573", "revid": "1516566", "url": "https://it.wikipedia.org/wiki?curid=1565573", "title": "Varese (incrociatore)", "text": "Il Varese fu un incrociatore corazzato della Regia Marina appartenente alla classe Garibaldi, cos\u00ec denominato in memoria del successo ottenuto dai Cacciatori delle Alpi nella battaglia di Varese, durante la seconda guerra d'indipendenza italiana. Fu costruito presso i Cantieri Orlando di Livorno.\nAttivit\u00e0 militare.\nEntr\u00f2 in linea il 5 aprile 1901 e le sue prime attivit\u00e0 importanti constarono in brevi missioni ad Algeri (settembre 1903) e a Barcellona (aprile 1904).\nNell'aprile del 1906 partecip\u00f2 alla spedizione italiana ai Giochi olimpici intermedi di Atene.\nDal 1\u00ba ottobre 1909 venne destinato alla squadra navale del Levante, nella disposizione di cui rimase fino al 20 settembre 1911; nell'ambito di questa formazione comp\u00ec missioni in acque albanesi e greche.\nNel corso della guerra italo-turca, fu utilizzato attivamente nelle operazioni di invio e di sbarco di truppe e materiali in Libia, oltre che in azioni di blocco delle coste africane e di tiro alle postazioni militari ottomane. Fra il 17 ed il 20 ottobre 1911 si distinse nella presa di Homs, dopo la quale torn\u00f2 a Tripoli il 10 novembre.\nScoppiata la prima guerra mondiale fu dislocato nell'Adriatico dove, al comando del capitano di vascello Pasquale Salinardi, partecip\u00f2 soprattutto ad azioni di bombardamento costiero e di vigilanza locale.\nTerminata la grande guerra, dal 1920 al 1922 venne impiegato come Nave Scuola per gli allievi dell'Accademia Navale, dopodich\u00e9 venne posto in disarmo e radiato il 4 gennaio 1923.\nL'incrociatore \"Varese\" venne sostituito nel compito di Nave Scuola per gli allievi dell'Accademia di Livorno dal gemello \"Ferruccio\" che avrebbe svolto tale compito fino al 1929, quando entrarono in servizio le grandi navi scuola \"Vespucci\" e \"Colombo\".\nAttivit\u00e0 sportiva.\nIl \"Varese\" \u00e8 anche noto in ambito sportivo, e olimpico in particolare, avendo partecipato con ventotto marinai su due imbarcazioni ai summenzionati giochi olimpici intermedi di Atene del 1906, nell'ambito delle gare di canottaggio riservate alle scialuppe di navi da guerra.\nLa selezione e la composizione degli equipaggi che avrebbero gareggiato e l'abbinamento alle diverse barche fu effettuato direttamente dal capitano di vascello Edoardo Barbavara, allora comandante della nave.\nIn entrambe le competizioni gli italiani si trovarono di fronte ad un campo di gara sul quale erano schierate solo scialuppe greche. Alla fine il \"Varese\" raccolse un titolo e un altro podio, imponendosi con autorit\u00e0 nella gara del 6 con e ottenendo un terzo posto nella gara del 16 con."}
{"id": "1565576", "revid": "3115", "url": "https://it.wikipedia.org/wiki?curid=1565576", "title": "1837 (birra)", "text": "1837 \u00e8 una birra canadese del Qu\u00e9bec prodotta dalla Unibroue dal 1997. Dal 2005, la birra \u00e8 sotto la propriet\u00e0 della multinazionale Sleeman.\nStoria.\nMessa sul mercato il 1\u00ba maggio 1997, 1837 \u00e8 una birra chiara, leggermente torbida, in bottiglia e contiene il 7% di alcol (vol). \u00c8 una grande birra della famiglia delle birre dell'abbazia. \u00c8 prodotta partendo da un miscuglio di grano del Qu\u00e9bec, da orzo leggermente affumicato e con delle spezie, creando una grande sensazione di freschezza.\n\u00c8 prodotta per ricordare i loro eroi morti per la patria e per la libert\u00e0, alcuni al combattimento a St-Eustache, altri deceduti alla prigione al Pied-du-Courant, unit\u00e0 attuale della sede sociale del S.A.Q.\nDettagli.\n1837 \u00e8 una birra chiara bionda con lievito. Si conserva al fresco (dai 6 a 10 gradi C.) durando circa pi\u00f9 di 3 anni. Il suo colore \u00e8 biondo velato con un profumo al naso di agrumi e di spezie con emanazioni di pepe. Birra piena, di tipo chiara ma piuttosto vigorosa, solida, o corpulente."}
{"id": "1565578", "revid": "111355840", "url": "https://it.wikipedia.org/wiki?curid=1565578", "title": "Francesco Ferruccio (incrociatore)", "text": "Il Francesco Ferruccio fu un incrociatore corazzato della Regia Marina della classe Garibaldi. Gli incrociatori di questa classe risultarono eccellenti unit\u00e0 sia per progetto che per costruzione, tanto che esemplari della stessa classe furono acquistate anche dalle marine di Argentina Spagna e Giappone.\nLa costruzione del \"Ferruccio\", avvenuta all'Arsenale di Venezia, inizi\u00f2 il 19 agosto 1899. Varato il 23 aprile 1902 e completato nel 1905, il \"Ferruccio\" entr\u00f2 in servizio il 1\u00ba settembre successivo.\nNome.\nL'unit\u00e0 fu intitolata al condottiero fiorentino Francesco Ferrucci, che durante l'Assedio di Firenze (12 ottobre 1529 - 12 agosto 1530) ad opera delle milizie imperiali di Carlo V, divenne celebre per la strenua difesa che l'esercito della Repubblica Fiorentina, da lui guidato, oppose agli imperiali. Sconfitto dalle preponderanti forze nemiche a Gavinana, sulla Montagna Pistoiese, ferito e catturato il 3 agosto 1530 fu portato al cospetto del comandante nemico Fabrizio Maramaldo, un militare italiano al soldo dell'esercito imperiale, venne ucciso contro tutte le regole della cavalleria. Il sacrificio di Ferrucci \u00e8 diventato, in epoca risorgimentale, emblema del sentimento di orgoglio nazionale e viene citato anche nell'inno di Mameli, mentre il nome del suo aggressore \"Maramaldo\" \u00e8 divenuto, per antonomasia, sinonimo di \"traditore\" ed indica una persona che infierisce sui pi\u00f9 deboli, gli inermi e pronta a sopraffare qualcuno che si trovi nell'impossibilit\u00e0 di difendersi.\nServizio.\nCon le unit\u00e0 gemelle \"Garibaldi\" e \"Varese\", prese parte alla guerra italo-turca operando efficacemente nelle acque della Libia, dell'Egeo e del Mediterraneo orientale. Il 24 febbraio 1912, in un'azione congiunta, il \"Garibaldi\" e il \"Ferruccio\" affondarono la cannoniera turca \"Avnillah\" al largo di Beirut, mentre le tre unit\u00e0 della classe il successivo 18 aprile forzarono lo Stretto dei Dardanelli.\nSuccessivamente le unit\u00e0 della classe parteciparono al primo conflitto mondiale, nel corso del quale il \"Garibaldi\" venne affondato il 18 luglio 1915 dal sommergibile austriaco \"U-4\" mentre era impegnato nel bombardamento della ferrovia Ragusa-Cattaro.\nDopo il termine del conflitto il \"Ferruccio\" dal 1923 venne impiegato come nave scuola per gli allievi dell'Accademia Navale di Livorno, sostituendo il gemello \"Varese\" che dal 1920 al 1922 aveva svolto tale compito prima di andare in disarmo nel 1923. Dopo avere svolto l'ultima crociera addestrativa nell'estate del 1929, con l'entrata in servizio dei grandi velieri \"Amerigo Vespucci\" e \"Cristoforo Colombo\" il \"Ferruccio\" venne posto in disarmo e dopo essere stato radiato il 1\u00ba aprile 1930 venne definitivamente demolito."}
{"id": "1565579", "revid": "320578", "url": "https://it.wikipedia.org/wiki?curid=1565579", "title": "Alexey Smertin", "text": ""}
{"id": "1565586", "revid": "320578", "url": "https://it.wikipedia.org/wiki?curid=1565586", "title": "Alexej Smertin", "text": ""}
{"id": "1565592", "revid": "65343088", "url": "https://it.wikipedia.org/wiki?curid=1565592", "title": "Guaranina", "text": ""}
{"id": "1565608", "revid": "125081060", "url": "https://it.wikipedia.org/wiki?curid=1565608", "title": "Giovanni Calibita", "text": "Agiografia.\nSecondo una passio leggendaria, che ha molti punti in comune con quelle dei santi Alessio e Onesimo, Giovanni era un fanciullo di nobile famiglia romana: fuggito dalla casa paterna, si ritir\u00f2 nei pressi di Costantinopoli e si fece religioso tra i monaci acemeti.\nIn seguito ritorn\u00f2 ad abitare nella propria casa, senza essere riconosciuto dai suoi, vivendo in un misero tugurio (in greco \"kal\u00fdbe\", donde l'appellativo di \"Calibita\"), e rivel\u00f2 la sua identit\u00e0 solo quando sent\u00ec avvicinarsi la morte.\nIl suo rifugio a Costantinopoli venne trasformato in chiesa. Il vescovo Formoso, prima di divenire papa, gli fece erigere una chiesa anche a Roma, sull'Isola Tiberina: all'edificio venne poi annesso un monastero benedettino, affidato da papa Gregorio XIII all'Ordine di San Giovanni di Dio (1584) che ne fece un ospedale, oggi Ospedale San Giovanni Calibita Fatebenefratelli.\nCulto.\nLa memoria liturgica \u00e8 il 15 gennaio.\n\u00c8 il santo patrono del comune di Caloveto (CS)."}
{"id": "1565610", "revid": "767487", "url": "https://it.wikipedia.org/wiki?curid=1565610", "title": "Lazzarella (film)", "text": "Lazzarella \u00e8 un film del 1957 diretto da Carlo Ludovico Bragaglia.\nTrama.\nLuciano, che studia all'Universit\u00e0, s'innamora di Sandra, studentessa di liceo, la quale ricambia il suo amore. Se la famiglia di lei \u00e8 ricchissima, quella di lui \u00e8 di estrazione modesta; la differenza di condizione non sembra comunque costituire un problema, e la laurea di Luciano accresce la speranza di un felice avvenire. In seguito a un improvviso dissesto finanziario, per\u00f2, l'azienda famigliare di Sandra fallisce: cos\u00ec, per venire in aiuto dei suoi, la ragazza accetter\u00e0 le premure di un amico d'infanzia molto ricco, decidendo di sposarlo per avere il suo sostegno finanziario. Luciano, non a conoscenza dei motivi della ragazza la lascer\u00e0 in modo brusco e senza spiegazioni. Ma i sentimenti di Lazzarella avranno la meglio e alla fine ritrover\u00e0 il suo amore.\nProduzione.\nIspirato dalla canzone omonima cantata da Aurelio Fierro e vincitrice del secondo premio al Festival di Napoli del 1957. Scritta da Domenico Modugno e Riccardo Pazzaglia, la canzone aveva gi\u00e0 avuto un enorme successo ed era stata tradotta anche in francese e interpretata da Dalida.\nColonna sonora.\nLe canzoni del film, cantate da Domenico Modugno e Aurelio Fierro, sono:"}
{"id": "1565611", "revid": "547992", "url": "https://it.wikipedia.org/wiki?curid=1565611", "title": "Vincenzo Traspedini", "text": "Mor\u00ec a 63 anni di tumore.\nCarriera.\nGiocatore.\nCresciuto nella , club con il quale esordisce a sedici anni in prima squadra. Nel 1957 passa al di Lodi. Con i lombardi arriva a giocare in Serie C.\nIn seguito ingaggiato dal , debutt\u00f2 in Serie A nella stagione 1960-1961.\nLa stagione seguente scese in Serie B, prima al ed in seguito al .\nNel 1965 passa all'altra squadra di Torino, la , con cui vinse la Coppa Italia e segn\u00f2 una doppietta al Santiago Bernab\u00e9u contro il .\nA livello di squadra nazionale, Traspedini era stato inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del C.I.O. (Comitato Olimpico Internazionale), bench\u00e9 essi fossero formalmente in regola con le norme della F.I.F.A. \nSul finire della carriera fu acquistato dal , con cui ottenne una promozione in Serie A. Nel 1973 lasci\u00f2 l'attivit\u00e0 agonistica, trovando un lavoro in banca.\nDirigente.\nAlla fine degli anni ottanta ritorn\u00f2 nell'ambiente del calcio come accompagnatore del e invece nel 1991 and\u00f2 al per tre anni in qualit\u00e0 di direttore sportivo."}
{"id": "1565613", "revid": "222009", "url": "https://it.wikipedia.org/wiki?curid=1565613", "title": "Enrico, conte di Parigi", "text": ""}
{"id": "1565618", "revid": "6923", "url": "https://it.wikipedia.org/wiki?curid=1565618", "title": "Nonna Papera e i racconti attorno al fuoco", "text": "Nonna Papera e i racconti attorno al fuoco \u00e8 una serie di storie a fumetti debolmente legate tra loro, pubblicate su diverse testate disneyane tra il 1990 e il 2013. La serie \u00e8 stata scritta quasi interamente da Rodolfo Cimino, e disegnata da vari autori tra i quali spicca Giorgio Cavazzano.\nTutte le storie sono caratterizzate da un prologo ed un epilogo che mostrano Paperino, Paperone, Paperina e Qui Quo Qua in viaggio verso la fattoria di Nonna Papera per trascorrere un fine settimana con lei e ascoltare una delle sue \"celebri storie\". I racconti narrati da Nonna Papera hanno quasi sempre un carattere sentimentale (amori tormentati, unioni impossibili, ecc.) e talvolta (caso raro nei fumetti disneyani) non sono a lieto fine.\nAltra caratteristica di queste storie \u00e8 di essere sempre divise in due parti (corrispondenti ai due giorni trascorsi dalla famiglia dei paperi alla fattoria: a notte inoltrata, infatti, la nonna sospende il racconto per riprenderlo la sera successiva).\nLe storie appartenenti alla serie sono, in ordine di prima pubblicazione:"}
{"id": "1565620", "revid": "115533", "url": "https://it.wikipedia.org/wiki?curid=1565620", "title": "L'inversione di Brunhes-Matuyama", "text": ""}
{"id": "1565632", "revid": "135224", "url": "https://it.wikipedia.org/wiki?curid=1565632", "title": "Gonialoe variegata", "text": "Gonialoe variegata \u00e8 una pianta succulenta della famiglia Asphodelaceae, originaria dell'Africa australe.\nDescrizione.\nLa sua altezza non supera i 30\u00a0cm. \u00c8 dotata di foglie succulente di colore verde scuro, con svariate striature di colore verde pi\u00f9 chiaro, da cui deriva il nome. Le infiorescenze prodotte sono di colore arancione.\nDistribuzione e habitat.\nLa specie \u00e8 diffusa in Namibia e Sudafrica."}
{"id": "1565633", "revid": "767487", "url": "https://it.wikipedia.org/wiki?curid=1565633", "title": "Underworld - La ribellione dei Lycans", "text": "Underworld - La ribellione dei Lycans (\"Underworld: Rise of the Lycans\") \u00e8 un film del 2009, diretto da Patrick Tatopoulos, terzo capitolo della serie di \"Underworld\".\nPrequel dell'intera serie.\nTrama.\nTutto inizia nel medioevo, centinaia di anni prima dell inizio di Underworld ambientato nel XX secolo.\nViktor \u00e8 l'attuale Anziano che ha il dominio su un vasto territorio controllato dai Vampiri, attualmente in guerra con i lupi della stirpe di William, anch'essi discendenti di Corvinus insieme ai Vampiri.\nUn giorno nacque Lucian, e Sonja ,figlia di Viktor, cresce all'interno delle mura insieme a Lucian (da sempre uno schiavo) e riconosciuto da Viktor come il primo dei lycan, a differenza della stirpe di William (lupi mannari incapaci di riprendere la forma umana) poteva trasformarsi a proprio piacimento. Per evitare la trasformazione gli viene forgiato un collare con aculei di ferro, la cui chiave \u00e8 custodita da Viktor.\nNegli anni nasce una relazione tra Sonja e Lucian, che tengono nascosta anche a Viktor, finch\u00e9 un giorno Lucian, non sopportando pi\u00f9 una vita fatta di prigionia e schiavit\u00f9, pianifica una fuga insieme a Sonja, mettendola cos\u00ec incinta. Durante una spedizione per scortare dei nobili, e gli schiavi, che dovevano giungere alla fortezza di Viktor, Sonja rimane in pericolo e Lucian disarciona una delle guardie rubando il cavallo per poterla salvare a seguito di un attacco nella foresta da parte dei lupi della stirpe di William. Dopo una breve ma sanguinosa battaglia, Lucian giunge in tempo, e con una copia della chiave del collare da lui stesso forgiata riesce a trasformarsi evitando una carneficina, viene poi per\u00f2 ferito e catturato dai vampiri, e insieme agli schiavi, portato nelle segrete della fortezza, di nuovo in prigionia.\nTanis, il consigliere di Viktor, si accorge e scopre della relazione tra Lucian e Sonja, cos\u00ec facendo, Sonja con un ricatto riesce a mantenere il silenzio di Tanis, in cambio del suo posto nel Consiglio dei vampiri, di cui Sonja fa parte. Oltre che al suo silenzio chiede inoltre di restituire la chiave forgiata da Lucian per poterlo liberare e attuare la fuga da lui pianificata insieme agli schiavi per poter raggiungere la foresta e creare un esercito in modo da sconfiggere Viktor. La fuga riesce, anche se con delle perdite, un piccolo gruppo di schiavi (ora trasformati in lycan) riesce a fuggire con Lucian reclutando uomini nei villaggi vicini per unirsi alla causa contro i Vampiri in quanto Viktor era solito far pagare dei dazi e delle tasse ai nobili dei villaggi e sfruttarli nei lavori nelle miniere per estrarre l'argento con cui combattere la stirpe di William.\nI sospetti della riuscita della fuga di Lucian cadono tutti su Tanis, in quanto la chiave originale era stata chiusa da lui stesso nell'armeria. Avendo usato invece la copia che Lucian aveva creato all'insaputa di Viktor, riesce a ingannarlo, reputandolo \"degno di fiducia\" e riuscendo cos\u00ec a salvarsi la vita. Viktor viene alla scoperta della relazione tra Lucian e Sonja, e facendola imprigionare, manda un messaggero per dire a Lucian che la uccider\u00e0, facendolo cos\u00ec uscire allo scoperto per farlo tornare e uccidere anche lui. Sonja viene giustiziata bruciando viva con la luce solare. In preda alla furia, Lucian riesce quasi a scappare uccidendo numerose guardie, ma viene fermato proprio sulla cinta delle mura della fortezza, e con ruggito (o richiamo) comincia a sentirsi un frastuono proveniente dalla foresta.\nI lupi mannari della stirpe di William sentono il richiamo e attaccano la fortezza di Viktor, insieme ai Lycan, comandati da Raze e Christov.\nDopo una sanguinosa battaglia, i lupi hanno la meglio e conquistano la fortezza e Viktor viene sconfitto da Lucian, ma non definitivamente. Il corpo di Viktor cadendo in un pozzo, viene poi recuperato da Tanis che ha portato con se le bare in cui riposano gli Anziani (Amelia e Marcus) riuscendo cos\u00ec a salvarsi e fuggire lontano a bordo di un galeone.\nLucian diventa cos\u00ec il leader dei Lycan e nella scena finale tiene in mano la chiave della tomba di William, da sempre custodita da Sonja.\nProduzione.\nNel settembre 2003, la Screen Gems, prima di pubblicare \"Underworld\", annunci\u00f2 che avrebbe prodotto una trilogia e che, l'ultimo capitolo sarebbe stato un prequel.\nNel dicembre 2005, Len Wiseman, disse che il franchise di Underworld fu concepito originariamente come trilogia:\nDurante un'intervista avvenuta il giugno 2006, Wiseman parl\u00f2 del terzo film:\nL'ottobre 2006, l'attore Michael Sheen dichiar\u00f2 di volere interpretare \"Lucian\" nel terzo film. Al Comic-Con del 2007 tenutosi a San Diego, venne annunciato che Patrick Tatopoulos avrebbe diretto il film.\nIl 26 ottobre 2007, il prestigioso The Hollywood Reporter annunci\u00f2 il titolo ufficiale del film \"Rise of the Lycans\", ed inoltre riport\u00f2 l'assunzione di Danny McBride nel ruolo di sceneggiatore. Len Wiseman venne ingaggiato come produttore e l'attrice Kate Beckinsale rifiut\u00f2 di tornare nel ruolo di \"Selene\".\nLe riprese del film si sono svolte nelle location poste ad Auckland (Nuova Zelanda) e Roxboro (Carolina del Nord).\nDistribuzione.\nIl film \u00e8 stato distribuito nelle sale italiane il 20 febbraio 2009."}
{"id": "1565634", "revid": "21880", "url": "https://it.wikipedia.org/wiki?curid=1565634", "title": "Aloe ferox", "text": "Aloe ferox \u00e8 una pianta succulenta della famiglia delle Asphodelaceae ) originaria del Sudafrica (Stato Libero e Province del Capo) e del Lesotho.\nDescrizione.\nCresce su un unico tronco alto fino a 2 m, con rosette di foglie succulente e spinose di colore verde scuro. Fiorisce in primavera producendo fiori arancioni."}
{"id": "1565637", "revid": "101685469", "url": "https://it.wikipedia.org/wiki?curid=1565637", "title": "Valerio Peretti Cucchi", "text": "Dal 1990 entra a far parte del gruppo di autori di Antonio Ricci, nella redazione di Striscia la notizia e Paperissima di Canale 5, diventandone negli anni un autore storico.\nMolto prolifico, ha spaziato dal teatro al cabaret, dal fumetto alla radio, dalla musica al cinema coltivando numerose collaborazioni con grandi professionisti del panorama artistico italiano.\nMuore il 19 gennaio 2003 stroncato da un infarto.\nCarriera.\nTelevisione.\nDa quest'anno e negli anni a seguire sono state diverse le collaborazioni televisive in qualit\u00e0 di autore: per le reti Rai i variet\u00e0 \"Tirami su\" e \"Improvvisando\" su Rai 2 e \"Cocco\" su Raiuno. \"Look of the Year\" per Italia 1, \"Le altre notti\" per Italia 7.\nNell'autunno del '90 - dopo essere stato \"visionato\" come autore comico attraverso i testi rappresentati da alcuni comici gravitanti attorno al Festival del Cabaret di Loano - viene chiamato da Antonio Ricci nella sua redazione.\nInserito come autore \"in prova\" per un anno nella redazione della neonata Striscia la Notizia di Canale 5.\nLa \"prova\" and\u00f2 bene e Valerio divenne negli anni autore storico del gruppo di autori di Antonio Ricci per le produzioni di Striscia la Notizia e Paperissima.\nNell'estate \u00e8 autore della trasmissione su Canale 5 \"Il Tg delle Vacanze\" - condotto dai \"Trettre\" - collocata nel palinsesto estivo nella fascia oraria di Striscia.\nRealizza sia per le reti televisive Rai che Fininvest alcuni speciali.\nTra questi \"La canzone del secolo\", Rai 1 da Genova per le celebrazioni dei 500 anni dalla scoperta dell'America dove cura testi, casting e gli interventi filmati del gruppo di danza degli ISO.\nRadio.\nPer Rai Radiodue ha scritto e condotto \u201cAspettando Settembre\u201d con Gianni Fantoni (suo grandissimo amico), Daniele Lucca, Marco Della Noce, Margherita Antonelli, Diego Parassole, Francesco Foti \nPer Rai RadioDue, ha ideato e condotto \"Carta di Riso\" e \"Facolt\u00e0 di Riso\"- programmi radiofonici scritti con Fabrizia Boiardi e Gianni Fantoni fino all'ultima edizione dell'estate 2002.\nIn dicembre va in onda su Rai Radio 3 il lavoro radiofonico a puntate \"Un'ape da una tonnellata\", vita e morte di John Belushi, recitato da Paolo Rossi.\nQuesto lavoro \u00e8 l'ultima scrittura di Valerio, ultimata nel gennaio 2003 e successivamente resa sceneggiato radiofonico da Annarita Peretti Cucchi che ha portato a termine il progetto con Paolo Rossi e grazie alla collaborazione di Fabrizia Boiardi di Rai Radiodue.\nTeatro.\nInizia a collaborare con il \"Teatro Instabile\" di Genova scrivendo i testi di alcuni dei comici che partecipano in quegli anni al festival Nazionale del Cabaret di Loano.\nDa quest'anno inizia la sua collaborazione con l'attore Mario Zucca, diventando autore dei suoi monologhi teatrali.\n\"Il sole \u00e8 tramontato sul PaBuZu\", monologo scritto con un altro noto autore Piero Ferraris, portato in teatro da Mario Zucca, debutta a novembre presso Bologna.\nIn questo anno debutta Burattino Sotterraneo, ovvero una rivisitazione ironica delle avventure di Pinocchio.\nLavori di questi anni per il teatro: \"Non abbattetemi l'angelo custode\" regia di Dino Desiata e \"Profumo di terra\" per la regia di Giancarlo Muratori.\nPartecipa con il suo testo \"Buongiorno Bruno\" alla Maratona di Milano, patrocinata dalla Triennale, a tema \"il Giorno e la Notte\". Con Paolo Pierobon per la regia di Massimo Navone.\nIl 4 febbraio si svolge la prima teatrale al Teatro Ciak di Milano del suo lavoro \"Anche alle balene piacciono le carezze\", con interpreti Max Pisu e Debora Villa, cui segue la tourn\u00e9e in tutta Italia.\n\"La morte dei comici\" lavoro teatrale scritto con Lorenzo Beccati viene prodotto e messo in scena da l'Artistica con Maurino Di Francesco e Max Laudadio."}
{"id": "1565642", "revid": "214879", "url": "https://it.wikipedia.org/wiki?curid=1565642", "title": "Ciclo zolfo-iodio", "text": "Il ciclo zolfo-iodio (ciclo S-I) riguarda una serie di processi termochimici utilizzati per la produzione di idrogeno.\nIl ciclo S-I consiste di tre reazioni chimiche nelle quali il reagente principale \u00e8 l'acqua e i prodotti finali sono l'idrogeno e l'ossigeno. Gli altri agenti chimici vengono riciclati. Il processo S-I richiede una efficiente fonte di calore.\nDescrizione del processo.\nLe tre reazioni che producono idrogeno sono le seguenti:\nI composti dello zolfo e dello iodio sono recuperati e riutilizzati, da cui la concezione del processo come un ciclo. Tale ciclo \u00e8 un motore chimico a calore. Il calore entra nel ciclo nelle reazioni chimiche 2 e 3 (ad alte temperature e endoenergetiche) ed esce dal ciclo nella reazione 1 (a bassa temperatura ed esoenergetica). La differenza tra calore entrante e uscente dal ciclo esce dal ciclo sotto la forma del calore di combustione dell'idrogeno prodotto.\nRicerca.\nIl ciclo S-I fu elaborato negli anni settanta alla General Atomics. L'Agenzia Giapponese per l'Energia Nucleare (JAEA) ha condotto con successo esperimenti con il ciclo S-I con l'intento di usare i reattori nucleari di IV generazione ad alte temperature per produrre idrogeno. I piani sono stati elaborati per testare sistemi automatizzati su larga scala per la produzione di idrogeno (Nuclear Hydrogen, o NuH2). Con il benestare di un'Iniziativa Internazionale di Ricerca sull'Energia Atomica (INERI), la CEA francese, la General Atomics e la Sandia National Laboratories stanno sviluppando congiuntamente il ciclo zolfo-iodio. Ulteriori ricerche si stanno svolgendo nell'Idaho National Laboratory, INL e l'Argonne National Laboratory, ANL in USA, in Canada, Corea ed Italia.\nEconomia ad idrogeno.\nIl ciclo zolfo-iodio \u00e8 stato proposto come un modo per produrre idrogeno per un'economia basata sull'idrogeno stesso. Con un'efficienza approssimabile al 50% \u00e8 pi\u00f9 efficiente dell'elettrolisi, e non richiede idrocarburi come gli attuali metodi di steam reforming ma richiede calore dalla combustione, reazioni nucleari, o concentratori di calore solare. Sono necessarie considerevoli ulteriori ricerche prima che il ciclo zolfo-iodio possa divenire una via praticabile per l'idrogeno."}
{"id": "1565643", "revid": "93556", "url": "https://it.wikipedia.org/wiki?curid=1565643", "title": "Association Sportive et Culturelle Diaraf", "text": "L'Association Sportive et Culturelle Diaraf, o, pi\u00f9 semplicemente Diaraf, \u00e8 una societ\u00e0 calcistica senegalese con sede a Dakar che milita nella prima divisione del campionato senegalese di calcio.\nStoria.\nIn passato, precedentemente agli anni sessanta, il club si chiamava \"Foyer France S\u00e9n\u00e9gal\"."}
{"id": "1565647", "revid": "149485", "url": "https://it.wikipedia.org/wiki?curid=1565647", "title": "ASC Diaraf", "text": ""}
{"id": "1565648", "revid": "149485", "url": "https://it.wikipedia.org/wiki?curid=1565648", "title": "Asc Diaraf", "text": ""}
{"id": "1565649", "revid": "767487", "url": "https://it.wikipedia.org/wiki?curid=1565649", "title": "Mamma sconosciuta", "text": "Mamma sconosciuta \u00e8 un film del 1956 diretto da Carlo Campogalliani.\nProduzione.\nLa pellicola \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\"."}
{"id": "1565650", "revid": "75421", "url": "https://it.wikipedia.org/wiki?curid=1565650", "title": "Blank Records", "text": ""}
{"id": "1565655", "revid": "124140026", "url": "https://it.wikipedia.org/wiki?curid=1565655", "title": "Sindrome di Marfan", "text": "La sindrome di Marfan \u00e8 una patologia autosomica dominante (MIM/OMIM 154700) che colpisce il tessuto connettivo. La sindrome si caratterizza per una anomala produzione della proteina fibrillina1 causata da una mutazione del gene FBN1 situato nel cromosoma 15. Le manifestazioni della sindrome di Marfan interessano gli organi che contengono tessuto connettivo come il sistema scheletrico, gli occhi, il cuore e i vasi sanguigni, i polmoni e le membrane fibrose che ricoprono il cervello e la colonna vertebrale. Il termine deriva dal nome del pediatra francese Antoine Marfan, che per primo descrisse la sindrome nel 1896 in una bambina di 5 anni.\nEpidemiologia.\nSi stima che un bambino ogni 5000 nati vivi sia affetto dalla sindrome, ma l'incidenza \u00e8 probabilmente sottostimata per via delle frequenti \"forme fruste\", che non manifestandosi con un fenotipo peculiare possono facilmente sfuggire alla diagnosi. Maschi e femmine sono colpiti in egual misura; non esistono distinzioni di razza nell'incidenza della patologia. Diversi personaggi storici ne sono stati indicati come probabilmente affetti: Abraham Lincoln, Charles de Gaulle, Niccol\u00f2 Paganini, il faraone Akhenaton, Charles Maurice de Talleyrand-P\u00e9rigord, Reinhard Heydrich.\nCirca il 75% degli affetti ha almeno un genitore affetto a sua volta, con trasmissione genica di tipo autosomico dominante; tuttavia, nel 25% dei casi, non si riscontrano altri pazienti Marfan nella propria famiglia: in tal caso si tratta quindi di una mutazione genetica \"de novo\" a livello degli spermatozoi paterni. Pare che le mutazioni \"de novo\" siano pi\u00f9 frequenti se l'et\u00e0 del padre del concepito supera i 45 anni.\nSegni e sintomi.\nLo spettro delle manifestazioni della sindrome \u00e8 molto ampio e diversificato: mentre per alcuni pazienti la diagnosi \u00e8 immediata e precoce, per quei soggetti invece per i quali solo alcuni dei sintomi sono presenti la diagnosi \u00e8 difficoltosa. Solo un'indagine genetica (con sensibilit\u00e0 altissima) pu\u00f2 in definitiva garantire una diagnosi precisa per queste persone che, paradossalmente, sono quelle pi\u00f9 a rischio a causa dell'assenza di attento monitoraggio periodico del loro apparato cardiovascolare.\nApparato locomotore.\nNelle manifestazioni muscolo-scheletriche, ci\u00f2 che pi\u00f9 colpisce \u00e8 l'altezza dei pazienti, che sono di solito pi\u00f9 alti della media dei coetanei, e spesso sviluppano (soprattutto durante l'adolescenza) segni di magrezza eccessiva (intesa non soltanto come un semplice sottopeso, ma anche come un \"habitus\" in generale eccessivamente affusolato e dinoccolato: questo per via soprattutto di arti particolarmente lunghi e sottili rispetto al tronco, aspetto detto \"dolicostenomelia\": si tratta del cosiddetto habitus marfanoide. Uno studio condotto in Corea del Sud mostra che il 50\u00b0 percentile dell'altezza degli adulti Marfan supera il 97\u00b0 percentile della popolazione generale, mentre il 50\u00b0 percentile del peso dei Marfan supera di poco il 75\u00b0 percentile della popolazione sana nei maschi ed \u00e8 compreso tra il 50\u00b0 e il 75\u00b0 percentile della popolazione sana nelle femmine; ci\u00f2 indica un peso corporeo tendenzialmente basso in rapporto ad un'altezza che risulta quasi sempre sopra la norma. La muscolatura \u00e8 spesso ridotta con \"habitus ectomorfico\" e difficolt\u00e0 ad acquisire massa muscolare, anche se senza ipoplasia grave - pi\u00f9 seria \u00e8 in genere la carenza muscolare osservabile nella sindrome di Beals. Pu\u00f2 essere presente una ridotta resistenza allo sforzo fisico.\nUn'altra caratteristica \u00e8 la lunghezza, iperestensibilit\u00e0 e forma affusolata delle dita, che viene chiamata \"aracnodattilia\" ed \u00e8 riconoscibile dal \"segno del pollice\" o segno di Steinberg (l'intera unghia del pollice flesso verso il palmo della mano oltrepassa il bordo ulnare) e dal \"segno del polso\" o segno di Walker-Murdoch (l'estremit\u00e0 del mignolo e del pollice di una stessa mano riescono a sovrapporsi facendo il giro attorno al polso dell'altro braccio); l'aracnodattilia, che tende a causare una ipermobilit\u00e0 delle dita, \u00e8 legata alla lassit\u00e0 generalizzata dei legamenti. Comune in malattie come la sindrome di Marfan e la malattia ossea di Paget, ma molto rara in pazienti altrimenti sani, \u00e8 la protrusione dell'acetabolo, che spesso peggiora con l'et\u00e0. Tale protrusione, insieme all'ectasia durale e in generale ad una predisposizione a sviluppare stanchezza cronica, porta molti affetti dalla sindrome a sviluppare dolore cronico e mancanza di energie nel corso degli anni; si riscontra anche una degenerazione ossea, con osteopenia e in alcuni casi osteoporosi ad esordio anticipato rispetto alla popolazione generale.\nMolto frequenti e peculiari sono le deformit\u00e0 del petto, dovute non tanto a una deformazione dello sterno, quanto piuttosto ad un sovrasviluppo e una conseguente estroflessione o introflessione delle costole; tali anomalie si chiamano rispettivamente petto carenato e petto escavato: esse sono spesso molto evidenti, tuttavia solo nei casi pi\u00f9 eclatanti impediscono il raggiungimento della massima capacit\u00e0 polmonare in inspirazione (e sono quindi da risolvere con un intervento chirurgico). Anche la coesistenza di cifosi e di scoliosi superiore a 20\u00b0, le quali tendono a peggiorare con l'et\u00e0, \u00e8 ricorrente nella sindrome; per una scoliosi che supera i 40\u00b0-45\u00b0 \u00e8 spesso consigliato un intervento chirurgico correttivo. Nei pazienti Marfan si riscontra inoltre, a livello podologico, un'aumentata incidenza di piede piatto e di deformazioni del retropiede, con tallone flesso verso l'esterno; anche l'alluce valgo non \u00e8 raro. Altra caratteristica ortopedica piuttosto frequente nella sindrome \u00e8 il \"genu recurvatum\", cio\u00e8 ginocchia spostate all'indietro rispetto al piano verticale dell'arto inferiore.\nSul piano odontoiatrico e gnatologico sono molto frequenti la micrognazia, la retrognazia, il palato ogivale (palato stretto) con conseguente malocclusione (spesso di tipo 2) e l'ipoplasia mascellare. Tutto ci\u00f2 aumenta la probabilit\u00e0 di avere una dentatura anomala, con denti accavallati, specie nell'arcata superiore. Queste anormalit\u00e0 del cavo orale, unite alla debolezza intrinseca dei muscoli delle alte vie aeree, sono responsabili di una maggior incidenza di apnea notturna di tipo ostruttivo nei pazienti Marfan rispetto alla popolazione generale.\nApparato cardiovascolare.\nL'apparato cardiovascolare comprende delle alterazioni talora molto gravi: la porzione ascendente dell'aorta tende a dilatarsi, con conseguente indebolimento della tonaca media arteriosa che con un circolo vizioso regge con sempre pi\u00f9 difficolt\u00e0 la pressione sanguigna portando la dilatazione ad aumentare progressivamente, diventando aneurismatica dopo un'iniziale fase di ectasia. L'occorrenza di una dissecazione dell'aorta ascendente, molto pi\u00f9 frequente in caso di aneurisma conclamato ma possibile anche con diametri aortici nei limiti della norma, \u00e8 tipica della sindrome e tende ad avvenire entro la mezza et\u00e0 (sono interessati soprattutto il bulbo aortico e la radice aortica). \u00c8 meno frequente, ma non raro, anche lo sviluppo di aneurismi a livello dell'arco aortico o dell'aorta discendente, compresa l'aorta addominale. Mentre un paziente diagnosticato sar\u00e0 seguito durante tutta l'evoluzione della malattia e quindi monitorato con ecocardiogramma per le sue eventuali modifiche delle misure aortiche (e, nel caso, operato prima che si arrivi alla dissecazione), le persone che non ricevono una diagnosi rischiano di essere colpite improvvisamente dalla patologia aortica con conseguenze spesso drammatiche. Il 70% degli affetti da sindrome di Marfan arriva a presentare un diametro aortico anormale gi\u00e0 entro i 20 anni di vita, l'80% entro i 40 anni, il 35% gi\u00e0 entro i primi 5 anni di vita.\nIl diametro della radice aortica \u00e8 direttamente proporzionale al rischio di dissezione aortica e di rottura: l'aorta dei pazienti Marfan ha una fragilit\u00e0 intrinseca e quindi \u00e8 a rischio di dissezione anche con diametri entro i limiti della norma, tuttavia il rischio di eventi aortici, in caso di adeguata terapia betabloccante e di astensione da sforzi fisici intensi, resta ben sotto l'1% annuo con diametri dell'aorta ascendente inferiori a 50 mm, mentre cresce esponenzialmente oltre questa soglia, diventando circa del 5% annuo in caso di diametro attorno ai 60 mm.\nDa ricordare l'insufficienza della valvola mitrale (presente nel 50-60% dei pazienti Marfan) e della tricuspide; talora queste valvulopatie sono dovute al prolasso dei lembi, talora alla rottura delle corde tendinee. Anche la valvola aortica \u00e8 spesso insufficiente; sono frequenti i rigurgiti mitralici, aortici e tricuspidalici. Gravi valvulopatie possono condurre all'insufficienza cardiaca congestizia. Il prolasso della mitrale spesso progredisce con l'et\u00e0, portando nei casi pi\u00f9 severi alla deiscenza della valvola. Questa anomalia valvolare pu\u00f2 essere corretta mediante un intervento chirurgico (effettuabile con la sostituzione della valvola biologica con una meccanica, oppure con il mantenimento di valvole biologiche), a seguito del quale il tasso di sopravvivenza \u00e8 ottimo e il rischio aritmogenico a lungo termine \u00e8 basso.\nLa presenza di aritmie ventricolari importanti (tra cui tachicardia ventricolare sostenuta o non sostenuta, cos\u00ec come frequenti battiti ectopici ventricolari), sia in assenza sia in comorbidit\u00e0 con valvulopatie significative, espone ad un maggior rischio di morte cardiaca improvvisa i pazienti Marfan, incrementandone la mortalit\u00e0 per arresto cardiaco e per tutte le cause rispetto ai Marfan con pi\u00f9 blande o assenti manifestazioni aritmiche. I pazienti Marfan sono ad alto rischio di sviluppare un'endocardite infettiva con danni soprattutto a carico della valvola mitrale; per ridurre questa possibilit\u00e0 si consiglia una terapia antibiotica a scopo preventivo prima di essere sottoposti ad interventi chirurgici di ogni sorta, soprattutto quelli ortodontici.\nOcchio.\nLe manifestazioni oculari sono fondamentalmente caratterizzate dal dislocamento del cristallino (chiamato anche \"ectopia lentis\") conseguente a una sublussazione dello stesso e dalla sferofachia, spesso presente nelle forme diagnosticate in et\u00e0 infantile e da problemi della retina, come il distacco. La dislocazione del cristallino, in particolare, \u00e8 un segno molto peculiare della sindrome: pu\u00f2 avvenire a qualsiasi et\u00e0 e pu\u00f2 essere monolaterale o bilaterale. Quando insorge in et\u00e0 avanzata tende ad essere pi\u00f9 grave, bilaterale e dall'evoluzione particolarmente rapida. Le suddette anomalie oculari causano molto spesso vizi di rifrazione: tra di essi il pi\u00f9 frequente \u00e8 una miopia spesso molto forte, a esordio spesso infantile, ma si possono riscontrare anche presbiopia e astigmatismo. Si pu\u00f2 avere ipermetropia nei casi pi\u00f9 gravi di sublussazione del cristallino. Frequente \u00e8 anche lo strabismo, sia esotropico sia exotropico, ad esordio generalmente infantile. Anche il coloboma dell'iride \u00e8 pi\u00f9 frequente in caso di sindrome di Marfan. La sindrome espone ad un rischio abbastanza alto di sviluppare cataratta ben prima della vecchiaia e glaucoma ad ogni et\u00e0.\nAltre manifestazioni.\nUn altro segno tipico, quasi patognomonico della sindrome \u00e8 l'ectasia durale, che si presenta in oltre la met\u00e0 dei pazienti Marfan nel corso della loro vita e che consiste nella progressiva dilatazione del rivestimento di dura madre attorno alla colonna vertebrale; in genere avviene a livello lombosacrale, laddove la pressione esercitata dal liquido cefalorachidiano sui tessuti che lo contengono \u00e8 pi\u00f9 elevata. Nelle fasi iniziali l'ectasia durale tende ad essere asintomatica, ma quando si aggrava tende a causare dolori lombosacrali, cefalea, astenia, debolezza e diminuita sensibilit\u00e0 agli arti inferiori, dolori rettali e genitali, incontinenza urinaria, ritenzione urinaria; i sintomi tendono a peggiorare stando in posizione eretta. Per la diagnosi di questa alterazione \u00e8 necessaria la risonanza magnetica nucleare o la tomografia computerizzata.\nA livello polmonare, oltre alle eventuali difficolt\u00e0 respiratorie dovute a forme gravi delle deformazioni toraciche succitate, si riscontra pneumotorace con aumentata incidenza, specie in soggetti giovani: molteplici eventi di pneumotorace spontaneo sono possibili nei pazienti Marfan ma sono molto rari in soggetti altrimenti sani. Anche l'enfisema pur senza fattori di rischio associati, come il tabagismo, \u00e8 piuttosto frequente tra gli affetti dalla sindrome, con alterazioni all'auscultazione soprattutto a livello degli apici polmonari. Solo il 37% degli affetti ha una normale funzione polmonare: il 19% ha un pattern restrittivo e il 44% ha addirittura un pattern di ostruzione respiratoria.\nSi riscontrano molto spesso, a livello cutaneo, strie cutanee agli arti che compaiono in epoca pre-adolescenziale e possono non essere correlate a grandi cambiamenti di statura o di peso corporeo: tendono a localizzarsi anche in sedi atipiche, come gli arti superiori e le spalle; inizialmente rosse, progressivamente diventano bianche e meno antiestetiche, ma quasi sempre cronicizzano.\nCirca il 29% degli individui affetti dalla sindrome presenta alterazioni significative della coagulazione: alterazioni nella struttura delle piastrine possono portare a eccessivi sanguinamenti, analoghi a quelli visibili nella malattia di von Willebrand o in altre trombocitopatie congenite. \u00c8 stata dimostrata una proporzionalit\u00e0 diretta tra concentrazione ematica di D-dimero e ritmo naturale di progressione della dilatazione aortica in pazienti Marfan adulti, cos\u00ec come una proporzionalit\u00e0 inversa tra grado di attivit\u00e0 del fattore VIII di coagulazione e ritmo di dilatazione aortica. Con la sindrome di Marfan il fattore di von Willebrand e lo stesso fattore VIII di coagulazione presentano un'attivit\u00e0 mediamente minore che nella popolazione generale, mentre il tempo di tromboplastina parziale (PTT) in genere non risulta alterato.\nLa generale lassit\u00e0 del tessuto connettivo favorisce la formazione di ernie, in particolare di ernie inguinali, le quali sarebbero presenti in circa il 32% dei pazienti Marfan di oltre 26 anni di et\u00e0 che si sottopongono ad intervento di sostituzione dell'aorta ascendente. Anche lo sviluppo di ernia iatale, di ernia ombelicale - ancora pi\u00f9 frequente nella sindrome di Ehlers-Danlos di tipo vascolare - e di malattia da reflusso gastroesofageo (solo alcune volte correlata alla presenza di un'ernia iatale) sono pi\u00f9 frequenti nella popolazione Marfan che nella popolazione sana.\nSindrome di Marfan neonatale.\nCirca il 5-10% delle sindromi di Marfan si manifesta con sintomi seri e rapidamente ingravescenti sin dalla nascita: si tratta della cosiddetta sindrome di Marfan neonatale (che non va confusa con la sindrome di Marfan classica se la diagnosi di quest'ultima avviene in epoca neonatale). Il decorso \u00e8 molto pi\u00f9 severo che nella sindrome di Marfan classica, e si osservano anomalie craniofacciali e oculari fin dalla nascita, tra cui iridodonesi, megalocornea, ectopia lentis, padiglione auricolare accartocciato - similmente a quanto si osserva nella assai meno pericolosa sindrome di Beals -, cute in eccesso a conferire un aspetto \"senile\" al volto del bambino affetto; si osservano anche molteplici contratture a livello delle articolazioni, enfisema polmonare ingravescente e frequenti vizi valvolari molto gravi, tra cui il prolasso della valvola mitrale e della valvola tricuspide; l'aorta ascendente tende a dilatarsi fin dai primi mesi di vita ed \u00e8 soggetta a rotture degli aneurismi fin dalla prima infanzia. L'interessamento polmonare \u00e8 serio, a causa di una grave insufficienza cardiaca: si osservano arterie polmonari dilatate in un quadro di forte ipertensione polmonare. Si riscontrano di frequente anche petto carenato, aracnodattilia e dolicostenomelia. Similmente alla sindrome di Marfan classica, la variante neonatale \u00e8 conseguenza di una mutazione a carico del gene FBN1; la prognosi della forma neonatale della malattia \u00e8 molto severa: il 95% dei malati non supera l'anno di vita, con una mediana di circa 5 mesi; l'aspettativa di vita media \u00e8 per\u00f2 di 16 mesi, a testimonianza di come ci siano alcuni \"outlier\" che possono sopravvivere oltre i 4-11 anni, raggiungendo l'adolescenza o addirittura la prima et\u00e0 adulta.\nDiagnosi.\nCriteri diagnostici di Ghent.\nNel 2010 la nosologia di Ghent \u00e8 stata aggiornata rispetto alla precedente versione pubblicata nel 1996; i nuovi criteri permettono di diagnosticare la sindrome di Marfan su base clinica, senza test genetico, con elevata sensibilit\u00e0 e specificit\u00e0. La diagnosi avviene:\nIn assenza di storia familiare di sindrome di Marfan:\nIn presenza di storia familiare di sindrome di Marfan:\nLo \"score sistemico\" in questione \u00e8 cos\u00ec calcolabile:\nDiagnosi differenziale.\nLa sindrome di Marfan entra in diagnosi differenziale con altre connettivopatie e altre malattie genetiche:\nTerapia.\nL'unica strategia praticata per rallentare l'indebolimento e l'allargamento dell'aorta \u00e8 l'impiego di farmaci per ridurre la pressione sanguigna. Di solito vengono prescritti betabloccanti ma ultimamente la pratica clinica sembra evidenziare un maggior beneficio con i sartani (losartan, telmisartan, eccetera) e con gli ACE inibitori.\nStudi sono in corso per accertarne l'effettiva efficacia.\nIn particolare \u00e8 emerso, durante uno studio su un ridotto numero di pazienti con sindrome di Marfan, che il perindopril risulterebbe particolarmente efficace. Lo studio condotto presso il Baker Heart Institute a Melbourne ha evidenziato una sensibile diminuzione del diametro aortico, della rigidit\u00e0 dell'aorta ed un conseguente aumento di elasticit\u00e0 con minor rischio di rottura.\nSono stati pubblicati i risultati di uno studio \"piccolo\" ma ben organizzato che evidenziano per il perindopril, il verapamil e l'atenololo una riduzione della pressione sistolica periferica e centrale significativa, ma solo i beta bloccanti, rallentando la frequenza cardiaca e ritardando l'onda aortica, possono avere un ruolo costante nella riduzione dell'espansione ritardata nell'arco e nell'aorta addominale. Ricerche hanno dimostrato che i sartani, in particolare il losartan, tendono a rallentare in modo significativo la dilatazione dell'aorta ascendente, ma successivi trial non hanno confermato questa osservazione.\nLa terapia chirurgica (che prevede una sternotomia e successivamente una sostituzione della porzione aortica interessata dall'aneurisma, durante la quale ci si avvale di macchinari per la circolazione extracorporea) \u00e8 rivolta ad individuare il giusto \"timing chirurgico\" per la correzione della dilatazione aortica prima che si raggiungano livelli pericolosi, che possono portare alla dissezione dell'aorta acuta. Studi hanno evidenziato che un diametro aortico di 50\u00a0mm possa considerarsi il cut off per intervenire in tempi relativamente sicuri.. Altri studi pi\u00f9 recenti, alla luce di un diminuito rischio intraoperatorio per le sostituzioni della radice aortica, considerano invece i 45\u00a0mm come limite di diametro aortico oltre il quale \u00e8 consigliabile l'operazione. Molto spesso durante questi interventi si ricorre all'impianto di una protesi non-organica in Dacron che va a sostituire il tratto dell'aorta interessato dalla dilatazione aneurismatica, talvolta secondo l'intervento di Bentall - eseguito per la prima volta nel 1968 e pi\u00f9 diffusamente da fine anni Settanta - che prevede la sostituzione della valvola aortica con una valvola meccanica, talvolta secondo l'intervento di David che implica la conservazione della valvola aortica naturale - spesso non praticabile in caso di insufficienza valvolare ingravescente. Dopo il primo intervento vi \u00e8 necessit\u00e0 di seguire una terapia anticoagulante orale per tutta la vita e sussiste comunque un aumentato rischio tromboembolico, mentre la seconda tecnica operatoria non necessita di successiva terapia anticoagulante ma espone a un maggior rischio di dover essere sottoposti ad un nuovo intervento (tale rischio \u00e8 stimato essere dell'1,3% annuo).\nLa mortalit\u00e0 peri-operatoria \u00e8 molto pi\u00f9 alta (anche oltre il 10% entro 30 giorni dall'intervento) in caso di intervento in emergenza, con dissezione acuta in corso, che nel caso di un intervento elettivo (senza il contesto emergenziale della dissezione), per il quale la mortalit\u00e0 a 30 giorni scende all'1,5% circa.\nPrognosi.\nFino a inizio anni '70 l'aspettativa di vita mediana per i malati Marfan era di circa 40 anni per gli uomini e di pochi anni pi\u00f9 alta per le donne; la morte poteva avvenire anche in et\u00e0 molto giovane, essenzialmente per dissecazione aortica e conseguente rottura del vaso, nonch\u00e9 per insufficienza cardiaca legata all'aggravamento delle condizioni di prolasso mitralico ed insufficienza aortica. Sono stati compiuti notevoli miglioramenti in questo senso; grazie ad un adeguato stile di vita (evitando sport pericolosi per le pareti aortiche e che innalzano molto la pressione arteriosa), la possibilit\u00e0 di interventi chirurgici su aorta, cuore ed altre parti dell'organismo, metodi diagnostici e di screening pi\u00f9 efficienti e medicinali che aiutano a limitare e a posticipare le principali complicanze della malattia, la speranza di vita - stando a molteplici studi - non differisce molto da quella della popolazione generale.\nAltre ricerche vedono ancora un'ampia differenza nella mortalit\u00e0 dei pazienti Marfan rispetto ai soggetti sani: uno studio norvegese conclusosi nel 2015 su una coorte di pazienti con sindrome di Marfan ha rilevato un'aspettativa di vita mediana pari a 63 anni per i maschi e a 73 anni per le femmine, con una mortalit\u00e0 per tutte le cause rispetto alla popolazione generale dello stesso sesso pi\u00f9 alta di 8 volte negli uomini e di 4 volte nelle donne Marfan: pur essendo un dato in aumento rispetto a uno studio danese condotto negli anni '90, che vedeva un'et\u00e0 mediana di morte di 58 anni per i maschi Marfan e di 63 anni per le donne affette, esso mostra una differenza significativa rispetto alla sopravvivenza media della popolazione generale norvegese. I problemi cardiovascolari, in particolare a livello dell'aorta (dissezioni anche decenni dopo gli interventi chirurgici di sostituzione di parti dell'arteria), sembrano essere tuttora la causa pi\u00f9 frequente di decesso tra i pazienti Marfan.\nOltre a determinare una mortalit\u00e0 perioperatoria molto superiore, un intervento emergenziale di riparazione dell'aorta nel corso di una dissezione acuta sembra essere correlato ad tasso di sopravvivenza pi\u00f9 basso anche sul lungo periodo: uno studio ha calcolato una sopravvivenza a 20 anni superiore al 70% nel caso di sostituzione della radice aortica a scopo preventivo, ma inferiore al 50% se lo stesso intervento \u00e8 effettuato in condizioni di urgenza o di emergenza (dissecazione incipiente o acuta).\nNell'arte.\n\"MO\" (2007) \u00e8 un film del regista statunitense Brian Scott Lederman, con protagonista Erik Per Sullivan, in cui si parla di un teenager che soffre della sindrome di Marfan. Il film \u00e8 ispirato alla vita di Matthew Benjamin Lederman, fratello del regista, deceduto in giovane et\u00e0 a causa della sindrome.\nL'attore spagnolo Javier Botet \u00e8 noto per aver interpretato personaggi in film horror caratterizzati da deformit\u00e0 fisiche ottenibili senza effetti speciali solo grazie alle peculiarit\u00e0 specifiche della sindrome di Marfan. Tra questi, Slender Man e The Conjuring 2."}
{"id": "1565657", "revid": "767487", "url": "https://it.wikipedia.org/wiki?curid=1565657", "title": "Marcos Ariel de Paula", "text": "Carriera.\nCresciuto nel Bauru, arriva in Italia nel 2000 acquistato dal ChievoVerona. Nel 2002 viene ceduto in prestito al , con il quale prende parte al Torneo di Viareggio del 2002, segnando due reti nella gara d'esordio contro il (4-1). Ha esordito in Serie A, all'et\u00e0 di 20 anni, il 6 aprile 2003 nella partita ChievoVerona-Udinese (3-0) durante la stagione 2002-2003. Prima della fine del campionato riesce a collezionare un'altra presenza. Poi inizia una lunga gavetta nei campionati di Serie C1 e Serie C2, vestendo in sequenza le maglie di Imolese, Belluno, Benevento, Pro Sesto, Martina, Manfredonia, e Foligno. Con la squadra umbra, nel campionato di Prima Divisione (ex Serie C1), realizza 14 reti su 31 incontri giocati. In seguito il ChievoVerona lo richiama nel proprio organico, facendolo tornare a giocare nella massima serie.\nIl 21 febbraio 2010, in Atalanta-Chievo (0-1), il tecnico Domenico Di Carlo lo schiera per la prima volta da titolare nella massima serie, venendo riproposto come titolare anche nella partita seguente contro il Cagliari: poco prima della fine del primo tempo, de Paula segna il suo primo gol in Serie A. Si ripeter\u00e0 poi nella gara contro il Palermo (terminata 3-1 per i rosanero) dove firma il momentaneo vantaggio clivense. A fine stagione sono 16 le presenze totalizzate in campionato, che si conclude con la salvezza dei veneti.\nIl 30 novembre 2010 segna il goal del 3-0 contro il in Coppa Italia contribuendo al passaggio del turno del ChievoVerona.\nIl 13 gennaio 2011 passa al in prestito con diritto di riscatto; debutta il 15 gennaio 2011 nella partita Novara-Padova entrando al posto dell'infortunato Davide Succi. A fine campionato dopo il mancato riscatto da parte del Padova torna al ChievoVerona.\nIl 27 agosto 2011 il comunica di aver acquisito dal ChievoVerona in prestito con diritto di riscatto della met\u00e0 l'attaccante brasiliano e il centrocampista Andrea De Falco. Segna la sua prima doppietta in maglia biancorossa il 4 settembre 2011, nella terza partita di campionato contro l'Albinoleffe, che per\u00f2 vince 3-2 al San Nicola. Segna poi un'altra rete nella sfida tra Torino e Bari (1-1), disputatasi il 13 novembre in casa dei granata. Il 30 novembre viene annunciato che dovr\u00e0 subire un intervento al ginocchio e quindi la societ\u00e0 biancorossa rescinde in anticipo il contratto. L'avventura pugliese si conclude con 14 presenze e 3 gol in campionato: infatti il 31 gennaio seguente fa ufficialmente ritorno al Chievo.\nTornato a Verona, il 31 agosto 2012 trova l'accordo per un trasferimento, in prestito, alla Pro Vercelli. A Vercelli disputa tre spezzoni di partita nell'arco di tutta la stagione.\nRicomincia ad avvicinarsi al calcio giocato nel gennaio 2014 quando il ChievoVerona lo cede ancora una volta in prestito, questa volta al in Prima Divisione. Qui segna un gol in 4 presenze in terza serie, venendo riconfermato anche per la stagione successiva.\nIl ChievoVerona il 2 febbraio 2015 cede in prestito al Messina il calciatore.\nIl 15 luglio 2015 dopo essere rimasto svincolato firma un contratto con l', dove rimane per la stagione 2015-2016; dopo un breve periodo in prestito ai brasiliani del Resende (con i quali totalizza 3 presenze nella quarta divisione brasiliana) nel 2016 torna all'Atalanta, da cui, dopo un'ulteriore stagione trascorsa senza nessuna presenza, si svincola il 1\u00ba luglio 2017.\nStatistiche.\nPresenze e reti nei club.\n\"Statistiche aggiornate al 2 aprile 2015.\""}
{"id": "1565666", "revid": "767487", "url": "https://it.wikipedia.org/wiki?curid=1565666", "title": "Acemeti", "text": "Gli acemeti (dal greco \u0386\u03ba\u03bf\u03af\u03bc\u03b7\u03c4\u03b1\u03b9, cio\u00e8 \"coloro che non dormono\") erano monaci bizantini della comunit\u00e0 fondata da sant'Alessandro l'Acemeta al principio del V secolo: stanziati inizialmente sulla riva asiatica del Bosforo, si trasferirono a Costantinopoli. \nIl nome di questi religiosi deriva dal fatto che le loro comunit\u00e0 erano divise in gruppi che si davano il cambio per cantare senza interruzione i salmi. \nInvisi all'imperatore Giustiniano, sospettati di nestorianesimo, furono condannati da papa Giovanni II nel 534 e scomparvero definitivamente verso la fine del VI secolo."}
{"id": "1565671", "revid": "339392", "url": "https://it.wikipedia.org/wiki?curid=1565671", "title": "Verbo transitivo", "text": ""}
{"id": "1565673", "revid": "729019", "url": "https://it.wikipedia.org/wiki?curid=1565673", "title": "Pandolfo II Malatesta", "text": "Biografia.\nFiglio primogenito di Malatesta III Malatesta detto \"Guastafamiglia\", nacque nel 1325. Nel 1347 fu podest\u00e0 di Pesaro, di cui tenne il governo finch\u00e9 visse.\nDurante la guerra fatta dalla sua famiglia contro la Chiesa combatt\u00e9 per il possesso della Marca di Ancona.\nServ\u00ec Galeazzo Visconti come capitano di cavalleria e combatt\u00e9 contro le milizie di Carlo IV, contribuendo alla vittoria milanese di Margotto sul Ticino. Nel 1356 guid\u00f2 l'esercito visconteo nel primo, e sfortunato, assedio di Pavia. Ebbe quindi la piena fiducia di Galeazzo, ma Bernab\u00f2, che divideva la signoria con il fratello, lo odi\u00f2 tanto che giunse fino a farlo legare e ad ordinare che fosse decapitato. Galeazzo lo salv\u00f2 e lo rimand\u00f2 a Pesaro. Qui segu\u00ec il cardinale Egidio Albornoz. Fu all'assedio di Cesena e costrinse Maria degli Ordelaffi a capitolare.\nNel 1358 fu capitano di guerra dei fiorentini per combattere le bande dei soldati di ventura, che costrinse a lasciare il territorio senza spargimento di sangue. I fiorentini per questo fatto lo onorarono, e nel 1366, allorch\u00e9 strinse alleanza con Siena, Arezzo e Cortona, di cui era signore Bartolomeo Casali, vollero che Pandolfo fosse capitano dell'esercito collegato.\nServ\u00ec poi il cardinale Albornoz contro Bernab\u00f2 Visconti, sottomise i castelli di Corinaldo, Boscareto e Montenovo (oggi Ostra Vetere), che si erano ribellati alla Chiesa, saccheggiandoli e distruggendoli. Combatt\u00e9 Bernab\u00f2 fino alla pace del 1363. Torn\u00f2 quindi al servizio dei fiorentini nella guerra contro i pisani. Frattanto si propose di ottenere la signoria di Firenze, e a tale scopo cominci\u00f2 ad agire in modo da mettere la repubblica in gravi difficolt\u00e0, affinch\u00e9 disperando di ogni altro aiuto, a lui dessero il governo della citt\u00e0. Firenze, minacciata dai nemici, offr\u00ec a Pandolfo il comando generale delle sue milizie, questi accett\u00f2 a patto di avere autorit\u00e0 suprema su tutta la citt\u00e0. Consigliata da Simone Peruzzi, Firenze rifiut\u00f2. Pandolfo accett\u00f2 ugualmente la carica, fortific\u00f2 le mura, ma permise che i nemici rovinassero il Chianti e il Casentino e si avvicinassero a Firenze. Rampognato per la sua condotta, nel 1364 si avanz\u00f2 nel Mugello, fortific\u00f2 Borgo San Lorenzo e imped\u00ec ai pisani di passare oltre, ma non volle o forse non pot\u00e9 tagliare a loro la ritirata. Venne congedato dalla signoria e, per quanto cercasse di giustificare la sua condotta, fu rimandato a Pesaro. Da allora non prese parte ad altre imprese di guerra e si diede all'amministrazione di Pesaro.\nFu amico di Francesco Petrarca.\nMor\u00ec nel 1373.\nDiscendenza.\nSpos\u00f2 probabilmente in prime nozze Francesca Bulgarelli e in seconde nozze Paola Orsini (?-1371), figlia di Bertoldo (1295ca.-1353) dalla quale ebbe tre figli:\nEbbe anche due figli naturali, Giovanni e Francesco."}
{"id": "1565674", "revid": "125979385", "url": "https://it.wikipedia.org/wiki?curid=1565674", "title": "Haze (videogioco)", "text": "Haze \u00e8 un videogioco di sparatutto in prima persona sviluppato da Free Radical Design ed \u00e8 stato annunciato all'E\u00b3 2006. Il gioco \u00e8 un'esclusiva PlayStation 3, \u00e8 stato pubblicato il 20 maggio negli Stati Uniti il 22 maggio 2008 in Giappone e il 23 maggio 2008 in Europa.\nTrama.\n\"Haze\" \u00e8 ambientato nel futuro. I governi dei maggiori Paesi hanno deciso di assegnare tutte le operazioni militari a delle corporazioni multinazionali private.\nSiamo nel 2048, nella regione di Boa, a bordo del \"Mammut\" della Mantel Global Industries, una specie di portaerei semovente che funge anche da base nella regione. Il protagonista, il sergente Shane Carpenter, si \u00e8 arruolato nella corporazione Mantel subito dopo il college per combattere per la giusta causa, aiutare gli innocenti e porre fine alle sofferenze nel mondo; questa \u00e8 la sua prima missione come sergente.\nA bordo del Mammut, l'atmosfera \u00e8 informale e spensierata; qui Shane conosce il sergente Morgan Duvall, suo coetaneo con lo stesso grado ma con pi\u00f9 esperienza. Duvall \u00e8 molto rispettato e conosciuto, e gli presenta il resto della squadra: il caporale Adrian Teare, istruito ma impacciato, il forzuto caporal maggiore Francis Peshy ed il suo migliore amico caporal maggiore Bobby \"Chiodo\" Daily, una coppia molto estroversa. Grazie a un arsenale high-tech di veicoli e armi letali, oltre al supporto di nuove tecnologie mediche, gli efficienti e spietati soldati della Corporazione Mantel sono i pi\u00f9 temuti da terroristi, dittatori e da tutti i nemici politici. Inoltre ai soldati viene somministrato un \"\u201cNettare\u201d\" speciale che li rende fisicamente pi\u00f9 forti, ma pi\u00f9 feroci e senza scrupoli in battaglia, oltre al fatto di offuscare la mente.\nIl primo incarico conduce il protagonista in un Paese del Sud America devastato dalla guerra, dove la squadra Mantel viene inviata per eliminare una pericolosa fazione ribelle chiamata \u201c\"The Promise\"\u201d. In un primo momento, tutto sembra procedere bene, ma ben presto le cose inizieranno ad apparire sempre pi\u00f9 incomprensibili. Shane finir\u00e0 con scoprire gli effetti devastanti del Nettare, e che i ribelli stanno dalla parte giusta, finendo col rinnegare la Mantel e divenendo lui stesso un ribelle.\nModalit\u00e0 di gioco.\nIl gioco permette di giocare sia in cooperativa online che in modalit\u00e0 split screen in quattro giocatori. L'equipaggiamento \u00e8 esteso e vario: potremo utilizzare le nostre \u201csuper\u201d armi e quelle tradizionali dei ribelli. Si presenter\u00e0 inoltre l'opportunit\u00e0 di utilizzare svariati mezzi capaci di arricchire ulteriormente l'esperienza di gioco. Una caratteristica importante \u00e8 data dalla realizzazione stessa della giungla la quale, grazie ai ripari che ci potr\u00e0 offrire, garantir\u00e0 la possibilit\u00e0 di affrontare buona parte dell'avventura in maniera stealth e, ad ogni modo, fornir\u00e0 molti ripari naturali durante i frequenti scontri a fuoco.\nSe da un lato \"Haze\" si propone infatti come uno sparatutto in soggettiva solido e decisamente ben costruito, dall'altro non si pu\u00f2 non constatare una cronica mancanza di innovazione o particolari tratti distintivi. Difatti, sembra che il titolo Ubisoft abbia poco o nulla per restare veramente impresso nella mente giocatore, complice anche un'ambientazione trita e ritrita (la giungla), una carnet di armi decisamente convenzionale oltre ad una serie di poteri speciali (dovuti alle iniezioni di \u201cNectar\u201d) che ricordano in maniera troppo marcata quanto visto ed apprezzato in altri illustri esponenti del settore (\"Far Cry\" in primis)..\nSviluppo.\n\"Haze\" \u00e8 stato annunciato per la prima volta all'E\u00b3 2006. Il motore grafico Conspire, appartiene ad Ubisoft ed \u00e8 stato sviluppato appositamente per il gioco: anche se l'acquisto di un motore grafico pu\u00f2 ridurre i tempi di sviluppo, il team ha scelto di creare il proprio motore grafico al fine di avere pi\u00f9 libert\u00e0 sulle caratteristiche di gioco e di design. Secondo le dichiarazioni degli sviluppatori, il motore grafico fornisce vari effetti grafici e supporta il Real Time Lighting, mentre il gioco gira a 30 fps stabili senza alcun tempo di caricamento o scene di intermezzo.\nLa celebre rock band dei Korn ha composto e registrato un brano inedito dedicato al prossimo titolo di Ubisoft, Haze. Il brano sar\u00e0 trasmesso via radio e in video a partire da fine novembre, in occasione del lancio del gioco stesso. Il singolo, intitolato \u201cHaze\u201d, \u00e8 disponibile per l'acquisto nei pi\u00f9 importanti siti di download di musica digitale.\nIl gioco doveva uscire inizialmente simultaneamente su PlayStation 3, Xbox 360 e PC nell'Estate 2007. Tuttavia, la data di uscita \u00e8 stata rinviata a novembre 2007, ma all'E\u00b3 del 2007 \u00e8 stato annunciato l'esclusivit\u00e0 di Haze per la piattaforma PlayStation 3.\nLe versioni Xbox 360 e PC di Haze sono state annullate.\nNel gennaio 2008, la data d'uscita \u00e8 stata nuovamente rinviata a tempo indeterminato nel corso dell'anno fiscale 2008. La data di rilascio del gioco \u00e8 stata spostata nel corso dell'anno fiscale 2008, ovvero nel periodo compreso tra il 1\u00ba aprile 2008 ed il 31 marzo 2009. I motivi di questo rinvio restano ancora sconosciuti.\nUbisoft ha confermato che il titolo non sar\u00e0 un multipiattaforma, ma rimarr\u00e0 esclusiva PlayStation 3.\nIl gioco avr\u00e0 numerosi contenuti scaricabili attraverso il PlayStation Store.\nIl 15 aprile 2008 \u00e8 stata annunciata la data di uscita ufficiale del gioco, il 22 maggio 2008. Inoltre \u00e8 stata anche rivelata una demo, uscita sul PlayStation Store il 6 maggio in occasione del PlayStation Day.\nDoppiaggio.\nDi seguito \u00e8 elencato il doppiaggio del videogioco. \nAccoglienza.\n\"Haze\" \u00e8 stato oggetto di pi\u00f9 recensioni, venendo comunque accolto in maniera fredda dalla critica e ottenendo solo alcuni voti positivi tra i quali spiccano il 7.1 su 10 di PSM3, il 34 su 40 della rivista giapponese Famits\u016b e il 9 su 10 di PSM. Da PSM viene fatto notare l'ottimo e innovativo sistema di controllo, la trama appassionante ma anche i dettagli grafici non molto buoni. Altri particolari negativi riguardano la brevit\u00e0 della campagna giocatore singolo, la poca consistenza della trama e la presenza di numerose imperfezioni tecniche."}
{"id": "1565675", "revid": "599013", "url": "https://it.wikipedia.org/wiki?curid=1565675", "title": "Francesco Pesenti", "text": "\u00c8 morto nella sua casa di Como nel gennaio 2008 all'et\u00e0 di novant'anni.\nCarriera.\nInizi\u00f2 la sua carriera agonistica nel 1937 tra le file del , con cui vince un campionato di Prima Divisione centrando cos\u00ec la promozione in Serie C.\nNel 1945 conduce la squadra lariana alla vittoria del Torneo Lombardo (il campionato di Serie A quell'anno non venne disputato a causa della guerra). In questa competizione collezion\u00f2 20 presenze siglando 5 reti.\nHa giocato anche nel Verona e nel Brescia, con le rondinelle lombarde esord\u00ec il 14 settembre 1947 nella partita Brescia-Viareggio (2-0)."}
{"id": "1565679", "revid": "1573940", "url": "https://it.wikipedia.org/wiki?curid=1565679", "title": "Manis pentadactyla", "text": "Il pangolino cinese (\"Manis pentadactyla\" ) \u00e8 un mammifero dell'ordine dei Pholidota.\nDescrizione.\nLa lunghezza del corpo, testa compresa, \u00e8 tra 40 e 60\u00a0cm; quella della coda tra 27 e 38\u00a0cm. La testa \u00e8 piccola e il muso appuntito. Il colore \u00e8 bronzeo. Le zampe e gli artigli sono forti.\nBiologia.\nLa dieta consiste di formiche e termiti. Usa gli artigli sia per aprire termitai e formicai sia per scavare profonde tane. Ha abitudini notturne.\nDistribuzione e habitat.\nVive in savane e foreste della Cina meridionale e occidentale, incluse le isole di Hainan e Taiwan, nell'Indocina settentrionale, in Nepal e negli stati indiani di Assam e Sikkim.\nConservazione.\nLa \"IUCN Red List\" considera questa specie in pericolo critico di estinzione (\"Critically endangered\")."}
{"id": "1565680", "revid": "307923", "url": "https://it.wikipedia.org/wiki?curid=1565680", "title": "Giovanni Bertini", "text": ""}
{"id": "1565683", "revid": "287204", "url": "https://it.wikipedia.org/wiki?curid=1565683", "title": "Diane DiPiazza", "text": "\u00c8 stata la prima bassista dei Misfits, con cui non ha per\u00f2 mai pubblicato alcun album, presto sostituita da Jerry Only. Diane DiPiazza si occupa della creazione di font, di oggetti vintage in bianco e nero per \"dinc!\" oltre ad essere una direttrice artistica per \"mystifyinglyGLADdesign\", con cui disegna poster ed altri oggetti in tema rock; sta lavorando alla pubblicazione di \"Last Year's Fab Rave\", album in cui suona tutti gli strumenti musicali."}
{"id": "1565686", "revid": "438678", "url": "https://it.wikipedia.org/wiki?curid=1565686", "title": "La fanciulla di Portici", "text": "La fanciulla di Portici \u00e8 un film del 1940 diretto da Mario Bonnard.\nDel cast tecnico fanno parte come \"operatori di macchina\" Romolo Garroni ed un giovanissimo Tonino Delli Colli. Tra i consulenti, il maestro d'armi Enzo Musumeci Greco.\nTrama.\nNella Napoli vicereale spagnola, il figlio del vicer\u00e9, sotto mentite spoglie, si innamora di Lucia, una popolana, sorella per\u00f2 di Masaniello. Lei contraccambia ma purtroppo rimane incinta ed \u00e8 cos\u00ec rinchiusa in un convento insieme al neonato. Masaniello viene per\u00f2 a conoscere la verit\u00e0 dei fatti, scoprendo che il figlio del vicer\u00e9 \u00e8 il responsabile di tutto ci\u00f2 e che inoltre sta per sposarsi, per vendetta si mette a capo di una rivolta contro gli spagnoli. Il figlio del vicer\u00e9 ha per\u00f2 scoperto il rifugio della fanciulla amata e rifiuta il \"matrimonio politico\" impostogli dal padre riconoscendo anche come suo il figlio della sorella del \"popolano\" Masaniello. Il vicer\u00e9 non si oppone pi\u00f9 di tanto agli avvenimenti e dando il consenso alle nozze, riesce a far domare la rivolta e nomina Masaniello \"capitano generale del popolo\".\nProduzione.\nLa pellicola ottiene il \"visto censura\" n. 31141 il 10 ottobre 1940.\nDistribuzione.\nIl film venne distribuito nel circuito cinematografico italiano il 27 ottobre del 1940.\nCritica.\nA. Cerreto su \"La Gazzetta del Popolo\" del 10 novembre 1940:\u00ab[...] L'azione \u00e8 abbastanza complessa e ricca di episodi che sono condotti con mano abile e svelta. Il che \u00e8 un pregio. Il che \u00e8 un elogio che non di frequente accade di fare a questo genere di film storici. La messa in scena \u00e8 ricca e ben curata, l'interpretazione conta su ottimi attori tra i quali risalta la forza di ottima lega di Luisa Ferida, eccellente in queste parti di popolana, e l'aitante sicurezza di Carlo Ninchi\u00bb."}
{"id": "1565688", "revid": "729019", "url": "https://it.wikipedia.org/wiki?curid=1565688", "title": "Niccol\u00f2 III Malatesta", "text": "Biografia.\nNiccol\u00f2 III Malatesta, figlio di Pandolfo VI, nacque nel 1591.\nNel 1613 fu inviato ad istruirsi nelle armi sotto la direzione dei duchi di Savoia.\nSi mise in evidenza nei moti del Monferrato e nel 1614 fu inviato nel Friuli a combattere la casa d'Austria.\nIn seguito pass\u00f2 al comando del provveditore veneto in Istria Antonio Barbaro, e all'inizio del 1617 vinse il nemico austriaco nella battaglia di Zemino, in cui rimase ferito.\nNel 1630 fu richiamato a Venezia e, quale condottiero delle genti d'arme della repubblica, inviato in soccorso del duca di Mantova, ma non pot\u00e9 impedire il saccheggio della citt\u00e0.\nServ\u00ec anche l'impero delle guerre di Germania.\nMori di malattia, in Istria, nel 1633 dolendosi di non essere morto versando il sangue per la Repubblica di Venezia."}
{"id": "1565690", "revid": "125472595", "url": "https://it.wikipedia.org/wiki?curid=1565690", "title": "Nello Mascia", "text": "Biografia.\nTeatro.\nComincia l'attivit\u00e0 di attore in compagnie dirette da Mico Galdieri al fianco di grandi attori come Ugo D'Alessio, Pupella Maggio, Giustino Durano. Approda successivamente nella compagnia di Eduardo De Filippo, per un breve apprendistato artistico (\"Il sindaco del rione Sanit\u00e0\", \"Gli esami non finiscono mai\", \"Uomo e galantuomo\"). Nel 1972 fonda la Cooperativa Teatrale \"Gli Ipocriti\", che dirige e di cui \u00e8 l'animatore principale per circa 25 anni. Nel 1980 interpreta il personaggio del sagrestano Pacebbene in \"Uscita di emergenza\" di Manlio Santanelli, in coppia prima con Bruno Cirino, poi, alla morte di questi, con Sergio Fantoni. Nel 1983-84 \u00e8 al Piccolo Teatro dove interpreta Trinculo nell'allestimento de \"La Tempesta\" di William Shakespeare curato da Giorgio Strehler, che inaugura il Teatro D'Europa all'Odeon di Parigi.\nDal 1986 d\u00e0 il via ad un progetto artistico incentrato sulla divulgazione e sulla valorizzazione dell'opera di Raffaele Viviani. Dell'autore napoletano allestisce una serie di spettacoli: \"L'ultimo scugnizzo\" con regia di Ugo Gregoretti, \"Fatto di Cronaca\" con regia di Maurizio Scaparro, \"Guappo di Cartone\" con regia di Armando Pugliese, \"Musica dei Ciechi\" con regia di Antonio Calende. Nel 2001 porta in scena e quindi in televisione \"Fango\", scritto da Mario Gelardi, racconto delle tragiche frane di Sarno nel 1998, che provocarono la morte di 160 persone. Nel 2002 \u00e8 coprotagonista a fianco di Carlo Giuffr\u00e8 in \"Miseria e nobilt\u00e0\", Nel 2006 entra nell'organico artistico del Teatro Stabile di Palermo diretto da Pietro Carriglio, di cui diviente attore di riferimento per un settennato. \nNel 2007 \u00e8 protagonista-mattatore di \"Il re muore\" di Eug\u00e8ne Ionesco per la regia di Pietro Carriglio, Sensibile alle tematiche sociali, riduce per la scena il saggio di Tommaso Sodano e Nello Trocchia \"La peste\". Nel 2011 porta in scena - sempre sotto l'egida dello Stabile di Palermo - \"Natale in casa Cupiello\" di Eduardo De Filippo, allestimento che lo vede impegnato sia nelle vesti del protagonista Luca Cupiello, sia in quelle di regista. Nel 2016 fonda la compagnia teatrale \"Attori Indipendenti\".\nNel 2019 assume l'incarico di realizzare un Progetto Triennale sull'Opera di Raffaele Viviani presso il Teatro Trianon - Viviani di Napoli.\nTelevisione.\nIn televisione nel 1979 \u00e8 l'operaio Marco, protagonista dello sceneggiato in 4 puntate \"Tre operai\", dal romanzo di Carlo Bernari per la regia di Francesco Maselli. Nel 1983 \u00e8 protagonista del \"Carmagnola\", libero adattamento di Ugo Gregoretti dalla tragedia di Alessandro Manzoni. Nel 1997 \u00e8 il crudele Ferdinand nel \"Conto Montecristo\", singolare versione di Ugo Gregoretti dal romanzo di Alessandro Dumas padre. Nel 2006 \u00e8 fra i protagonisti della serie TV \"Capri\", interpretando il personaggio di Domenico Scapece. Dal 2016 al 2021 compare in \"Gomorra - La serie\", ma anche nel film \"L'immortale\", nei panni di \"don\" Aniello Pastore.\nCinema.\nNel cinema \u00e8 fra gli interpreti di \"Morte di un matematico napoletano\" di Mario Martone. Successivamente \u00e8 protagonista di diversi altri film, fra cui \"Pacco, doppio pacco e contropaccotto\" di Nanni Loy, \"Sono pazzo di Iris Blond\" di Carlo Verdone e \"L'uomo in pi\u00f9\" di Paolo Sorrentino. Nel 1998 \u00e8 tra i protagonisti de \"La cena\" di Ettore Scola, film che gli vale il Nastro d'argento come \"Migliore attore non protagonista\"."}
{"id": "1565691", "revid": "767487", "url": "https://it.wikipedia.org/wiki?curid=1565691", "title": "Franch\u00e9 Coma", "text": "Biografia.\nIl suo primo lavoro \u00e8 un singolo con Mike Morance, pubblicato nel 1974. Nell'autunno del 1977 si unisce ai Misfits, con i quali registra come primo chitarrista per l'album \"Static Age\". Lascia il gruppo nel novembre 1978 per dedicarsi agli Active Ingredients. Nel 2006, appare nella formazione dei Misfits negli studi di Tony Bennett ad Englewood (New Jersey) per suonare tre canzoni tratte dall'LP \"Static Age\"."}
{"id": "1565694", "revid": "1005847", "url": "https://it.wikipedia.org/wiki?curid=1565694", "title": "Giovanni Bertini (politico)", "text": "Biografia.\nNel 1919 partecipa, con don Sturzo, alla fondazione del partito che segner\u00e0 l'ufficializzazione dell'impegno politico attivo dei cattolici: il PPI.\nPer i Popolari, sar\u00e0 ministro dell'agricoltura dei governi Facta I e II e deputato per tre legislature del Regno d'Italia.\nDopo la \"notte\" del fascismo e la seconda guerra mondiale sar\u00e0 deputato dell'Assemblea costituente per la Democrazia Cristiana e senatore della I legislatura della Repubblica Italiana."}
{"id": "1565710", "revid": "1538224", "url": "https://it.wikipedia.org/wiki?curid=1565710", "title": "La canzone del destino", "text": "La canzone del destino \u00e8 un film italiano del 1957 diretto da Marino Girolami.\nTrama.\nEntrambi innamorati della stessa donna, Cesare e Claudio sono fratellastri, ma di carattere molto diverso. Il pi\u00f9 serio dei due, Cesare, rinuncia alla ragazza dei suoi sogni a favore del fratello, senza che gli altri sappiano del suo amore. Scoppia la prima guerra mondiale e Cesare, ufficiale di complemento, va al fronte, mentre Claudio riesce a restare civile. Elena si arruola come crocerossina, delusa dal comportamento di Claudio che, a questo punto, decide di arruolarsi pure lui. I due fratellastri si ritrovano, ma non riescono a comprendersi. Durante un'azione, Claudio rimane ferito: viene soccorso da Cesare, il quale per\u00f2 viene colpito mortalmente. Elena capisce il grande amore che l'uomo provava per lei e lo ricorder\u00e0 con rimpianto.\nProduzione.\nIl film, a carattere musicale, \u00e8 ascrivibile al filone dei melodrammi sentimentali \"strappalacrime\", in voga in quegli anni tra il pubblico italiano (sebbene all'epoca entrato nella sua fase calante), in seguito ribattezzato dalla critica con il termine \"neorealismo d'appendice\".\nGli aiuto registi furono Romolo Guerrieri e Franco Rossetti.\nDistribuzione.\nIl film venne distribuito nel circuito cinematografico italiano a partire dal 14 novembre 1957."}
{"id": "1565712", "revid": "767487", "url": "https://it.wikipedia.org/wiki?curid=1565712", "title": "Jim Catania", "text": "Biografia.\nHa sostituito Manny Mart\u00ednez nei Misfits nell'autunno del 1977, rimanendovi fino al novembre 1978. \u00c8 stato anche componente dei Whodat And Boojang con Glenn Danzig. Mr. Jim \u00e8 credenziato nelle stesse canzoni di Franch\u00e9 Coma nei Misfits. Jim lascia la band dopo il ritorno di Franch\u00e9 al vecchio gruppo, i Continental Crawler. Successivamente suona con i The Adults ed i Aces and Eights. Sia Jim che Manny si sono diplomati alla Lodi High School nel 1971. Dopo aver lasciato Lodi (New Jersey), Jim si trasferisce ad Hawthorne con la moglie, dopodich\u00e9 nuovamente ad Hoboken, New Jersey. Attualmente vivono in Florida."}
{"id": "1565715", "revid": "1573940", "url": "https://it.wikipedia.org/wiki?curid=1565715", "title": "Mustela altaica", "text": "La donnola degli Altai (Mustela altaica ) \u00e8 un mammifero carnivoro appartenente alla famiglia dei Mustelidi.\nDescrizione.\nLa donnola degli Altai presenta scarso dimorfismo sessuale. I maschi misurano circa 22-28\u00a0cm dalla testa alla base della coda, e hanno una coda di 10-15\u00a0cm. Pesano tra i 230 e i 340\u00a0g. Le femmine sono leggermente pi\u00f9 piccole: hanno una lunghezza testa-corpo di 22-25\u00a0cm, hanno una coda di 8,9-13\u00a0cm e pesano 110-230\u00a0g. Questa specie effettua mute stagionali in primavera e autunno. Il manto estivo consiste in una pelliccia di colore variabile dal grigio al grigio-bruno, con alcune zone di colore giallo chiaro, mentre quello invernale \u00e8 di colore giallo scuro con alcune zone marroni. In entrambi questi mantelli, la regione ventrale ha colorazione variabile dal giallo chiaro al bianco crema. La parte superiore del capo, tra il muso e le orecchie, \u00e8 solitamente di un grigio-bruno pi\u00f9 scuro. La coda pu\u00f2 avere tonalit\u00e0 pi\u00f9 rossicce del dorso. Le labbra sono bianche e le vibrisse sul mento sono bruno-grigiastre.\nBiologia.\nComportamento.\nLa donnola degli Altai \u00e8 in grado di arrampicarsi, correre e nuotare. Il corpo allungato e le zampe corte le conferiscono una notevole agilit\u00e0. Ha abitudini generalmente notturne, ma talvolta va a caccia anche durante il giorno. Malgrado sia solitaria, comunica con i conspecifici con segnali visivi e vocali. Ha una vista molto sviluppata. Emette suoni per segnalare la presenza di possibili predatori, proteggere il proprio territorio e durante l'accoppiamento. Quando si sente minacciata, emette un forte suono stridulo e secerne una sostanza dall'odore pungente e nauseante dalle ghiandole anali.\nAlimentazione.\nLa donnola degli Altai, diversamente da altre specie del sottordine dei Caniformi, che sono onnivore, \u00e8 rigorosamente carnivora. Si nutre prevalentemente di pika e arvicole, svolgendo cos\u00ec un ruolo ecologico importante nel ridurre o limitare il numero di questi roditori. Oltre a pika e arvicole, cattura anche topi muschiati, conigli, scoiattoli di terra, piccoli uccelli, lucertole, rane, pesci e insetti.\nRiproduzione.\nIn linea generale, si ritiene che questa specie sia solitaria, a eccezione della stagione degli amori. Le sue abitudini riproduttive sono sconosciute, ma altre specie dello stesso genere sono poliginiche. I gruppi poliginici sono composti generalmente da un maschio e da pi\u00f9 femmine. La donnola degli Altai si riproduce una volta all'anno. I maschi combattono strenuamente tra loro per avere accesso alle femmine. L'accoppiamento avviene di solito in febbraio o marzo, e i piccoli nascono generalmente in maggio. La gestazione dura 30-49 giorni, ma pu\u00f2 protrarsi anche pi\u00f9 a lungo, dal momento che la specie \u00e8 in grado di ritardare l'impianto dell'ovulo; la femmina pu\u00f2 accoppiarsi e far fecondare cos\u00ec l'ovulo, ma l'uovo pu\u00f2 non impiantarsi subito nell'endometrio dell'utero fino a che non vi siano maggiori risorse alimentari, tali da garantire alla femmina di poter portare avanti la gravidanza e nutrire i piccoli. Le nidiate sono costituite da uno a otto piccoli. Alla nascita essi sono completamente inetti, richiedono cure continue e dipendono completamente dalla madre, hanno gli occhi chiusi e sono ricoperti solamente da una tenue peluria. L'allattamento si protrae per circa due mesi, e, dopo lo svezzamento, i giovani raggiungono l'indipendenza ma rimangono con la madre fino all'autunno. I giovani sono in grado di riprodursi gi\u00e0 nella stagione degli amori seguente, quando non hanno ancora raggiunto un anno di et\u00e0.\nPredatori.\nSebbene non siano mai state registrate delle predazioni, \u00e8 probabile che questa specie cada vittima talvolta di grossi uccelli. Tra i predatori terricoli potrebbero esserci lupi e volpi. Tuttavia, dal momento che la donnola degli Altai \u00e8 una creatura combattiva, la maggior parte dei predatori potrebbe rivolgersi altrove e cercare una preda pi\u00f9 facile. La durata media della vita di questa specie \u00e8 di circa 7-10 anni.\nDistribuzione e habitat.\nL'areale della donnola degli Altai comprende Cina occidentale e settentrionale, Kashmir, Kazakistan orientale, Kirghizistan, Mongolia, Russia (Siberia meridionale e sud-orientale e Territorio del Litorale), Sikkim e Tagikistan. Una popolazione, forse, \u00e8 presente anche in Corea del Nord. Si incontra generalmente in ambienti di alta quota (a 3500 m e oltre), cos\u00ec come in tundre ghiaiose, pascoli e foreste aperte. Trova rifugio nelle fenditure della roccia, nelle cavit\u00e0 degli alberi o in tane abbandonate da altri animali o che la donnola stessa ha fatto sloggiare con la forza.\nTassonomia.\nComprende le seguenti sottospecie:\nConservazione.\nLa IUCN considera la donnola degli Altai prossima alla minaccia, dato che la sua sopravvivenza \u00e8 minacciata da cambiamenti ambientali, dovuti soprattutto all'avanzare degli insediamenti umani, e da altri pericoli, come il traffico stradale, che ne possono ridurre la popolazione. Le mandrie di vacche, capre e pecore, inoltre, depauperano sempre pi\u00f9 i pascoli, e le prede della donnola diminuiscono, poich\u00e9 non trovano pi\u00f9 ripari e fonti alimentari a sufficienza. La diminuzione delle prede \u00e8 dovuta in parte anche alle campagne di avvelenamento della sua fonte di cibo principale, il pika. Questo animale viene considerato nocivo, poich\u00e9 compete con il bestiame domestico per i pascoli. Inoltre, le donnole stesse possono rimanere uccise se consumano le carni dei pika avvelenati.\nLa specie compare nell'appendice III della Convenzione sul Commercio Internazionale delle Specie Minacciate (CITES). La categoria nella quale \u00e8 inclusa comprende 45 specie protette in almeno un Paese che ha richiesto assistenza per controllarne il commercio e garantire cos\u00ec la loro sopravvivenza nel futuro. In India la donnola degli Altai gode di completa protezione gi\u00e0 dal 1972. L'abbattimento di un esemplare, in questo Paese, pu\u00f2 essere punito con una pena variabile dai tre ai sette anni di reclusione o una multa di 25.000 dollari."}
{"id": "1565725", "revid": "78273", "url": "https://it.wikipedia.org/wiki?curid=1565725", "title": "Teatro Citt\u00e0 di Vicenza", "text": ""}
{"id": "1565727", "revid": "118834", "url": "https://it.wikipedia.org/wiki?curid=1565727", "title": "Teatro Zappal\u00e0", "text": ""}
{"id": "1565729", "revid": "109893", "url": "https://it.wikipedia.org/wiki?curid=1565729", "title": "National Board of Review Awards 1934", "text": "La 6\u00aa edizione dei National Board of Review Awards si \u00e8 tenuta il 20 dicembre 1934.\n\u00c8 stato assegnato per la prima volta il premio al miglior film straniero."}
{"id": "1565730", "revid": "287204", "url": "https://it.wikipedia.org/wiki?curid=1565730", "title": "Giovanni Martinelli (pittore)", "text": "Biografia.\nNel \"Libro di battezzati e battezzate dal 1550 al 1606, estratto dai libri della Prioria di Montevarchi e della Propositura di Sant'Andrea a Cennano, 477\", nell'anno 1600 \u00e8 riportato che \u00abGiov. di Lor.zo di Giov. da Montevarchi nacque di leg.mo matrimonio, si battezz\u00f2 il d\u00ec 10 di novembre 1600, compare Giulio di Gregorio Sileni prete aretino\u00bb. Nello stesso libro, all'anno 1604 figura la notizia del battesimo di un altro Giovanni da Montevarchi, avvenuto l'11 aprile.\nPoich\u00e9 da altra fonte sappiamo che il Nostro era effettivamente nato a Montevarchi, si \u00e8 dedotto che quel Giovanni di Lorenzo da Montevarchi sia il pittore che firm\u00f2 le sue tele con il nome di Giovanni Martinelli: altre considerazioni inducono a ritenere suo anno di nascita il 1600, piuttosto che il 1604.\nNon si sa in che anno giunse da Montevarchi a Firenze per studiare disegno e pittura nella bottega di Jacopo Ligozzi. Qui, gi\u00e0 nel 1622, il commendatore dell'Ordine di Malta fra' Francesco dell'Antella, gi\u00e0 committente del Caravaggio, gli commission\u00f2 un affresco per la facciata della chiesa di San Lorenzo, a Grosseto, che si \u00e8 perduto. Lasci\u00f2 il Ligozzi nel 1625, forse a seguito di una vertenza giudiziaria presso il Tribunale dell'Accademia del Disegno di Firenze risalente al 1621: nel corso del dibattimento, infatti, Ligozzi lo chiam\u00f2 a deporre in qualit\u00e0 di testimone, rendendolo antipatico sia agli occhi dei committenti, le ricche famiglie fiorentine che naturalmente non tolleravano atti di insubordinazione sociale da parte degli artisti, sia agli altri pittori che, dipendendo dalle committenze di queste famiglie, ne temevano possibili ritorsioni.\n\u00c8 allora possibile che egli, pur pittore di talento, sia stato costretto per mancanza di amici e clienti a lasciare l'ambiente artistico fiorentino e ad accettare lavori in provincia. Da quel 1625 si perdono per alcuni anni le sue tracce: si \u00e8 pensato che si fosse trasferito a Roma, ipotesi non basata su dati di fatto ma su alcune suggestioni caravaggesche - ma pi\u00f9 degli epigoni che del Maestro - che si segnalano, pur in un impianto fiorentino, nella sua prima opera certa, eseguita nel 1632 per la chiesa di San Francesco a Pescia, il \"Miracolo della mula\", firmata \u00abIO.es MARTINELLIIUS FLOREN. FECIT MDCXXXII\u00bb.\nTuttavia la composizione deriva dall'omonima tela del Cigoli nella chiesa cortonese di San Francesco, mentre le soluzioni luministiche appaiono tratte dai fiorentini Tarchiani e Fontebuoni, pittori ben noti a Martinelli, che a Roma erano stati decenni prima, rimanendo sensibili soprattutto alla mediazione classicista del Caravaggio operata da Orazio Gentileschi.\nAlla met\u00e0 degli anni trenta dovrebbero ascriversi una serie di dipinti che hanno per soggetto \"La morte appare ai convitati\", un tema di carattere didascalico morale sulla vanit\u00e0 dei beni terreni utilizzato spesso dal Martinelli, oltre al \"Cristo e la Samaritana al pozzo\" della chiesa di \"Santa Maria Bambina\" a Terranuova Bracciolini e al \"Giudizio di Salomone\" in Collezione privata americana.\nPur non essendo solito firmare i suoi dipinti rendendone spesso difficile l'attribuzione, sono note alcune sue opere maggiori come \"San Gregorio Magno che fa l'elemosina ai poveri\" del 1653 e il \"Convito di Baldassarre\", sempre del 1653, che \u00e8 conservato agli Uffizi."}
{"id": "1565732", "revid": "124908927", "url": "https://it.wikipedia.org/wiki?curid=1565732", "title": "Alia Shawkat", "text": "Biografia.\nSuo padre discende da una famiglia irachena, la madre \u00e8 di origini irlandesi, italiane e norvegesi.\nHa debuttato come attrice televisiva a 11 anni ed ha raggiunto la popolarit\u00e0 nel ruolo di Maeby F\u00fcnke nella serie televisiva \"Arrested Development - Ti presento i miei\"."}
{"id": "1565733", "revid": "830939", "url": "https://it.wikipedia.org/wiki?curid=1565733", "title": "William Vickrey", "text": "Vita privata.\nVickrey spos\u00f2 Cecile Thompson nel 1951. Era un quacchero e un membro della Scarsdale Friends Meeting. Mor\u00ec per arresto cardiaco nel 1996 a Harrison, New York.\nTeoria economica.\nNel 1961 \"The Journal of Finance\" pubblic\u00f2 un suo pionieristico articolo, \u00abCounterspeculation, auctions and competitive sealed tenders\u00bb (traduzione non ufficiale in italiano: \u00abControspeculazione, aste e offerte competitive in busta chiusa\u00bb), che era il primo tentativo da parte di un economista di utilizzare gli strumenti propri della teoria dei giochi per comprendere il funzionamento delle aste. Nell'articolo, considerato vent'anni in anticipo rispetto al dibattito dell'epoca, non solo Vickrey deriva vari equilibri nello svolgimento delle aste, ma fornisce un primo risultato a favore dell'equivalenza del ricavo. L'omonimo teorema \u00e8 oggi al centro della teoria delle aste. L'asta di Vickrey prende il nome dall'autore dell'articolo.\nProdusse anche lavori importanti sul pedaggio urbano (\u00abcongestion pricing\u00bb), ovvero l'idea che servizi come le strade e altri dovrebbero essere venduti a un prezzo tale che gli utenti notino i costi che aumentano per via dell'utilizzo pieno del servizio quando invece c'\u00e8 ancora domanda insoddisfatta. In questo modo si d\u00e0 un duplice segnale: uno agli utenti, volto a modificarne i comportamenti; e uno agli investitori, volto a far s\u00ec che questi espandano il servizio per rimuovere questo vincolo. Un'applicazione di tale teoria \u00e8 visibile nell'applicazione della tassa di congestione a Londra o dell'pedaggi urbani a Milano.\nVickrey studi\u00f2 allo Yale College (uno dei collegi residenziali della Yale University) e dopo la laurea alla Columbia University."}
{"id": "1565736", "revid": "198277", "url": "https://it.wikipedia.org/wiki?curid=1565736", "title": "Tony Hale", "text": "Biografia.\nNato nello stato di New York, Hale \u00e8 cresciuto a Tallahassee, in Florida, dove ha frequentato lo Young Actors Theatre e partecipato a numerose produzioni teatrali e musicali.\nNel 1992 si \u00e8 laureato in giornalismo alla Samford University di Birmingham, in Alabama, dov'\u00e8 diventato membro della confraternita studentesca Sigma Chi. Nel 1994 ha ottenuto un'altra laurea presso la School of Communication &amp; the Arts della Regent University, in Virginia. Dopo gli studi si \u00e8 trasferito stabilmente a New York, dove ha vissuto per quasi dieci anni. Mentre era qui, ha contribuito a fondare The Haven, una comunit\u00e0 artistica cristiana che si riunisce settimanalmente. Ha inoltre studiato recitazione presso il The Barrow Group, una prestigiosa compagnia teatrale di New York.\nCarriera.\nHa esordito come attore interpretando alcuni ruoli minori in serie televisive come \"Dawson's Creek\", \"I Soprano\" e \"Sex and the City\". Ha raggiunto una certa popolarit\u00e0 negli Stati Uniti d'America grazie a una pubblicit\u00e0 televisiva della Volkswagen.\nLa fama internazionale gli \u00e8 giunta nel 2003 grazie alla serie televisiva \"Arrested Development - Ti presento i miei\", dove ha recitato nel ruolo di Buster Bluth. In questo periodo ha anche partecipato a un episodio di \"MADtv\". Successivamente nel 2007 ha preso parte alla sitcom \"Andy Barker, P.I.\", creata da Conan O'Brien. In questo periodo \u00e8 inoltre apparso il ruoli minori al cinema in \"Vero come la finzione\" e \"Perch\u00e9 te lo dice mamma\", e ha inoltre prestato la sua voce nel film d'animazione \"Le avventure del topino Despereaux\".\nTra il 2008 e il 2010 ha avuto il ruolo ricorrente di Emmett Millbarge nella serie TV \"Chuck\", e nel frattempo nel 2009 \u00e8 stato protagonista della webserie della NBC \"Ctrl\". Successivamente ha fatto un cameo in \"United States of Tara\", e sempre nel 2009 ha recitato in \"Numb3rs\" come personaggio ricorrente.\nDoppiatori italiani.\nNelle versioni in italiano dei suoi lavori, Tony Hale \u00e8 stato doppiato da:\nCome doppiatore, \u00e8 stato sostituito da:"}
{"id": "1565739", "revid": "466539", "url": "https://it.wikipedia.org/wiki?curid=1565739", "title": "Jeffrey Tambor", "text": "\u00c8 noto principalmente per il suo ruolo di Maura nella serie TV \"Transparent\", da cui si aggiudica un Golden Globe come \"miglior attore in una serie commedia o musicale\", un Emmy Award come \"miglior attore in una serie commedia\" e uno Screen Actors Guild Award nella medesima categoria.\nBiografia.\nDi famiglia ebraica conservatrice, originaria della Russia e dell'Ungheria, ha esordito come attore teatrale e con qualche partecipazione minore ad alcuni telefilm statunitensi della met\u00e0 degli anni settanta (\"Kojak\", \"M*A*S*H\", \"I Roper\", \"Tre cuori in affitto\", \"Starsky &amp; Hutch\"). \u00c8 stato uno dei protagonisti di \"The Larry Sanders Show\" (1992-1998) e di \"Arrested Development - Ti presento i miei\" (2003-2006).\nDoppiatori italiani.\nNelle versioni in italiano dei suoi film, Jeffrey Tambor \u00e8 stato doppiato da:\nDa doppiatore \u00e8 sostituito da:"}
{"id": "1565740", "revid": "297059", "url": "https://it.wikipedia.org/wiki?curid=1565740", "title": "Samuel Troilius", "text": "Biografia.\nFiglio di un vicario, si fece notare a scuola per il suo talento precoce. Nel 1724 divenne studente dell'Universit\u00e0 di Uppsala, e dal 1734 fu professore di letteratura greca e latina, dopo aver discusso, nel 1732, una tesi intitolata \"De magnetismo morum naturali\". In seguito, segu\u00ec il percorso spirituale di suo padre, studiando per diventare sacerdote. Fu consacrato nel 1736.\nNel 1740 si rec\u00f2 presso la capitale, Stoccolma, ove divenne cappellano di corte e, l'anno dopo, confessore della famiglia reale svedese.\nPronunci\u00f2 alcuni duri giudizi in materia di stregoneria e magia mentre si trovava a Dalarna, il che gli procur\u00f2 un'immagine non positiva nei secoli a venire.\nNel 1751, alla morte del vescovo di V\u00e4ster\u00e5s, divenne nuovo vescovo. Nel 1758, poi, alla morte di Henrik Benzelius divenne nuovo Arcivescovo di Uppsala.\nNel 1756, egli e i suoi discendenti furono nobilitati sotto il nome \"von Troil\".\nSi spos\u00f2 due volte: con Anna Elisabeth Angerstein (1740) e con Brita Elisabet Silfverstolpe (1751)."}
{"id": "1565741", "revid": "287204", "url": "https://it.wikipedia.org/wiki?curid=1565741", "title": "David Cross", "text": ""}
{"id": "1565742", "revid": "125385870", "url": "https://it.wikipedia.org/wiki?curid=1565742", "title": "David Cross (attore)", "text": "Ha esordito come attore comico in alcuni programmi televisivi americani: in Italia \u00e8 famoso soprattutto per aver interpretato il ruolo di Tobias F\u00fcnke nella serie televisiva \"Arrested Development - Ti presento i miei\" (2003-2006) e per aver recitato nel film demenziale \"Scary Movie 2\".\nBiografia.\nCross, nato ad Atlanta, Georgia, \u00e8 figlio di Barry e Susi, rivenditrice di computer; i suoi genitori hanno divorziato quando aveva 10 anni. Sei mesi dopo la sua nascita, la famiglia si spost\u00f2 in Florida. Dopo vari traslochi a New York e in Connecticut, la famiglia si stabil\u00ec di nuovo ad Atlanta, dove Cross rest\u00f2 per quasi un decennio. Frequent\u00f2 la Northside High School of the Performing Arts (ora North Atlanta High School), dove ricevette il suo diploma nel 1982. Cross fu eletto tesoriere della classe nell'ultimo anno e fu votato il \"pi\u00f9 divertente\" dai suoi compagni. Cominci\u00f2 a recitare all'et\u00e0 di 17 anni.\nIl 6 ottobre 2012 ha sposato l'attrice Amber Tamblyn, con cui aveva una relazione dall'aprile 2008.\nDoppiatori italiani.\nDa doppiatore \u00e8 sostituito da:"}
{"id": "1565744", "revid": "120878416", "url": "https://it.wikipedia.org/wiki?curid=1565744", "title": "Nicol\u00f2 Zeno (cacciatorpediniere)", "text": "Il Nicol\u00f2 Zeno \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nLo \"Zeno\" prese nome dal navigatore veneziano Nicol\u00f2 Zeno che gi\u00e0 nel XIV secolo esplor\u00f2 il Nord Atlantico, raggiungendo le Isole Svalbard.\nIl motto della nave, \"Pi\u00f9 oltre\", \u00e8 tratto dalla \"Canzone a Umberto Cagni\" (da \"Merope\", 1912) di Gabriele D'Annunzio.\nGli anni Trenta.\nLo \"Zeno\" fu la prima unit\u00e0 della classe costruita dai Cantieri del Quarnaro a Fiume e, come le altre unit\u00e0 costruite presso gli stessi cantieri, ebbe inizialmente gravi problemi di affidabilit\u00e0 delle turbine Belluzzo che ne ritardarono l'entrata in servizio. Anche le prime modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri furono eseguite quasi subito e tennero l'unit\u00e0 ferma in cantiere fino al 7 ottobre 1930.\nRicevuta a Viareggio la bandiera di combattimento il 4 ottobre 1931, come altre unit\u00e0 della stessa classe nel periodo tra le due guerre effettu\u00f2 la normale attivit\u00e0 di squadra.\nIl 28 giugno 1935, durante un'esercitazione notturna (simulazione di un attacco), entr\u00f2 in collisione con il gemello \"Malocello\": entrambe le navi ebbero gravi danni e sullo \"Zeno\" si ebbero un morto e due feriti. L'unit\u00e0 dovette quindi trascorrere alcuni mesi in riparazione.\nTra il 1936 ed il 1937 partecip\u00f2 alle operazioni di appoggio navale durante la guerra civile spagnola.\nNel 1938 fu declassato a cacciatorpediniere ed assegnato alla XV Squadriglia Cacciatorpediniere.\nDopo un periodo di stanza a Lero insieme ai gemelli \"Pigafetta\" e \"Da Verazzano\", rientr\u00f2 in Italia per essere sottoposto al secondo ciclo di modifiche, che prevedevano l'allargamento dello scafo, la ricostruzione della prua e l'incremento dell'armamento.\nRientr\u00f2 in servizio il 1\u00ba maggio 1940 sempre con la XV Squadriglia, alle dipendenze dell'VIII Divisione Incrociatori.\nLa seconda guerra mondiale.\nAll'ingresso dell'Italia nel secondo conflitto mondiale faceva ancora parte della XV Squadriglia Cacciatorpediniere, insieme ai gemelli \"Pigafetta\", \"da Mosto\" e \"da Verrazzano\". Svolse inizialmente l'attivit\u00e0 di squadra con varie missioni di scorta, ricerca nemico, posa mine, caccia sommergibili e bombardamenti costieri dell'Albania in appoggio alla campagna di Grecia fino alla primavera del 1941, dopo di che svolse quasi unicamente attivit\u00e0 di scorta ai convogli per la Grecia e il Nordafrica (durante la quale diede caccia a sommergibili, abbatt\u00e9 aerei, soccorse naufraghi) e di posa mine.\nIl 7 luglio 1940, alle 14.10 salp\u00f2 da Taranto insieme al \"Pigafetta\", alle corazzate \"Giulio Cesare\" e \"Conte di Cavour\" ed alle Squadriglie Cacciatorpediniere VII (Freccia, Dardo, Saetta, Strale) e VIII (\"Folgore\", \"Fulmine\", \"Lampo\" e \"Baleno\") in appoggio ad un convoglio per la Libia (trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", scortate dalle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\"); ebbe per\u00f2 delle avarie meccaniche.\nTale formazione si un\u00ec poi alla I e II Squadra Navale, partecipando alla battaglia di Punta Stilo del 9 luglio, nella quale comunque lo \"Zeno\" non ebbe un particolare ruolo.\nTra il 30 luglio ed il 1\u00ba agosto forn\u00ec scorta indiretta \u2013 insieme ai gemelli \"Pigafetta\" e \"Malocello\", agli incrociatori \"Pola\", \"Zara\", \"Fiume\", \"Gorizia\", \"Trento\", \"da Barbiano\", \"Alberto di Giussano\", \"Eugenio di Savoia\", \"Duca degli Abruzzi\", \"Attendolo\", \"Montecuccoli\" ed alle Squadriglie Cacciatorpediniere IX, XII, XIII e XV per un totale di 11 unit\u00e0 \u2013 a due convogli per la Libia, che videro in mare complessivamente 10 mercantili, 4 cacciatorpediniere e 12 torpediniere.\nIl 6 agosto, insieme al gemello \"Pigafetta\" ed agli incrociatori \"Da Barbiano\" e \"Di Giussano\", pos\u00f2 un campo minato al largo di Pantelleria scortato dalle torpediniere \"Cigno\", \"Cassiopea\", \"Aldebaran\" e \"Pleiadi\".\nSuccessivamente rimase fermo per vari motivi fino a novembre.\nDal 19 al 23 aprile 1941, insieme alla VII Divisione incrociatori (\"Eugenio di Saovia\", \"Duca d\u2019Aosta\", \"Attendolo\" e \"Montecuccoli\") ed ai gemelli \"da Recco\", \"da Mosto\", \"Pessagno\", \"Pigafetta\" e \"da Verrazzano\", effettu\u00f2 la posa dei campi minati \u00abS 11\u00bb, \u00abS 12\u00bb ed \u00abS 13\u00bb (con l'impiego in tutto di 321 mine e 492 galleggianti esplosivi) ad est di Capo Bon.\nTra il 23 ed il 24 aprile le unit\u00e0 ripeterono l'operazione posando altre 740 mine.\nIl 1\u00ba maggio pos\u00f2 nuovamente mine a nordest di Tripoli, insieme ai gemelli \"Pigafetta\", \"Da Mosto\", \"Da Recco\", \"Da Verrazzano\" e \"Pessagno\" ed agli incrociatori \"Eugenio di Savoia\", \"Duca d'Aosta\" ed \"Attendolo\".\nIl 4-5 maggio forn\u00ec scorta indiretta \u2013 insieme ai gemelli \"Pigafetta\", \"Da Recco\", \"Da Mosto\" e \"Da Verrazzano\" ed agli incrociatori leggeri \"Eugenio di Savoia\", \"Attendolo\" e \"Duca d'Aosta\" \u2013 ad un convoglio (formato dal trasporto truppe \"Victoria\" e dai cargo \"Marco Foscarini\", \"Barbarigo\", \"Calitea\", \"Ankara\", \"Andrea Gritti\" e \"Sebastiano Venier\" scortati dai cacciatorpediniere \"Vivaldi\", \"da Noli\" e \"Malocello\" e dalle torpediniere \"Cassiopea\", \"Orione\" e \"Pegaso\") in rotta Napoli-Tripoli: Zeno e Pigafetta individuarono un sommergibile che attaccarono, permettendo alle navi di giungere indenni in porto. \u00c8 possibile che in tale azione sia stato affondato il sommergibile britannico \"Usk\", che risulta scomparso in quei giorni, ma che pi\u00f9 probabilmente salt\u00f2 su mine il giorno precedente.\nVerso il 20 ottobre svolse insieme ai gemelli \"Da Noli\" e \"Pessagno\" una missione di trasporto truppe a Bengasi; nelle prime ore del 21 ottobre, durante la navigazione di ritorno ad Augusta, le tre navi vennero infruttuosamente attaccate da un sommergibile una quindicina di miglia a nord di Bengasi.\nIn novembre fu la prima unit\u00e0 della classe a ricevere la colorazione mimetica secondo lo schema sperimentale \u00abClaudus\u00bb, che fu mantenuto fino oltre la met\u00e0 del 1942, per poi essere sostituito con la mimetizzazione ufficiale a linee spezzate nelle due classiche tonalit\u00e0 di grigio.\nIl 20 novembre scort\u00f2 da Taranto a Bengasi, insieme al gemello \"Malocello\" ed alla torpediniera \"Partenope\" (aggiuntasi in seguito, proveniente da Bengasi) le motonavi \"Citt\u00e0 di Palermo\" e \"Citt\u00e0 di Tunisi\".\nAlle tre del pomeriggio del 13 dicembre salp\u00f2 da Taranto insieme ai gemelli \"Vivaldi\", \"Da Noli\", \"Da Recco\" e \"Malocello\" e si aggreg\u00f2 al gruppo scorta indiretta \u2013 corazzate \"Littorio\" e \"Vittorio Veneto\", cacciatorpediniere \"Granatiere\", \"Bersagliere\", \"Fuciliere\" ed \"Alpino\", torpediniere \"Clio\" e \"Centauro\" \u2013 nell'ambito dell'operazione \u00abM 41\u00bb, che fu per\u00f2 funestata dagli attacchi dei sommergibili (che danneggiarono la \"Vittorio Veneto\" ed affondarono due mercantili, il \"Filzi\" ed il \"Del Greco\").\nDal 16 al 18 dicembre, nell'ambito dell'operazione di traffico \u00abM 42\u00bb, scort\u00f2 da Taranto a Tripoli, unitamente ai gemelli \"Vivaldi\", \"Da Noli\", \"Da Recco\", \"Malocello\" e \"Pessagno\", il convoglio \u00abL\u00bb, composto dalle moderne motonavi \"Napoli\", \"Monginevro\" e \"Vettor Pisani\" (inizialmente le navi viaggiarono insieme ad un altro convoglio, l'\u00abN\u00bb \u2013 motonave \"Ankara\", cacciatorpediniere \"Saetta\", torpediniera \"Pegaso\" \u2013 separandosi poi al largo di Misurata).\nIl 21 febbraio 1942 prese parte all'operazione di traffico \u00abK 7\u00bb scortando, insieme ai cacciatorpediniere \"Strale\", \"Malocello\", \"Vivaldi\" e \"Premuda\" ed alla torpediniera \"Pallade\", un convoglio composto dai trasporti \"Monginevro\", \"Ravello\" ed \"Unione\" sulla rotta da Messina (da dove il convoglio part\u00ec alle 17.30 del 21) a Tripoli.\nAlle 16.30 del 13 giugno salp\u00f2 da Cagliari insieme a \"Vivaldi\" e \"Malocello\" per attaccare \u2013 insieme alla VII Divisione incrociatori (\"Montecuccoli\" ed \"Eugenio di Savoia\") ed alla X Squadriglia cacciatorpediniere (\"Premuda\", \"Gioberti\", \"Ascari\", \"Oriani\") \u2013 il convoglio britannico \u00abHarpoon\u00bb nell'ambito della Battaglia di mezzo giugno, ma dovette tornare in porto per avarie ai motori.\nNel corso del 1942 lo \"Zeno\" sub\u00ec lavori di modifica che videro la sostituzione di tubi lanciasiluri poppieri e mitragliere da 13,2\u00a0mm rispettivamente con 2 mitragliere da 37\u00a0mm e 7 da 20\u00a0mm.\nIl 4 ottobre, a mezzanotte, salp\u00f2 da Brindisi per scortare\u00a0\u2013 insieme al cacciatorpediniere \"Folgore\" ed alla torpediniera \"Antares\", cui poi si aggiunsero i cacciatorpediniere \"Saetta\" e \"Camicia Nera\" \u2013 la motonave \"Sestriere\", diretta a Bengasi con un importante carico (3030\u00a0t di combustibili, 70 di munizioni, 28 carri armati, 144 veicoli, 1060\u00a0t di altri materiali). Nonostante continui attacchi di bombardieri statunitensi, le unit\u00e0 giunsero in porto indenni alle 11.30 del 7 ottobre.\nIn novembre ricevette la nuova colorazione mimetica definitiva in luogo della \u00abClaudus\u00bb.\nDal 28 al 30 novembre trasport\u00f2 da Taranto a Bengasi 86 tonnellate di benzina.\nNel febbraio 1943 pos\u00f2 il campo minato \u00abS 62\u00bb insieme ai gemelli \"Pigafetta\" e \"Da Noli\" e scortato dai cacciatorpediniere \"Malocello\", \"Mitragliere\" e \"Legionario\".\nIl 28 febbraio dello stesso anno, mentre rientrava in porto dopo aver posato la prima pezzata dello sbarramento di mine \u00abS 10\u00bb, la squadriglia venne attaccata da un sommergibile. Durante le concitate manovre di evasione, il \"da Noli\", per un'avaria al timone, speron\u00f2 violentemente lo \"Zeno\" a centro nave. Entrambe le unit\u00e0 riportarono gravi danni, ma riuscirono a rientrare in porto con i propri mezzi.\nLo \"Zeno\" non torn\u00f2 mai pi\u00f9 in servizio: portato all'Arsenale di La Spezia per le riparazioni, vi si trovava ancora alla proclamazione dell'armistizio. Il 9 settembre 1943, per evitare la cattura, l'equipaggio provvide all'autoaffondamento: lo \"Zeno\" sband\u00f2 sulla dritta e si pos\u00f2 sul fondale, lasciando emergere parte delle sovrastrutture e dell'artiglieria.\nNel corso del conflitto l'unit\u00e0 aveva svolto 182 missioni di guerra per un totale di 57.856 miglia percorse e 3564 ore di moto.\nComandanti.\nCapitano di fregata Luciano Morra \"(nato a Cerignola il 7 luglio 1896)\" (10 giugno - agosto 1940)\nCapitano di fregata Giorgo Ghe' \"(nato a Genova il 21 luglio 1901)\" (agosto 1940 - aprile 1941)\nCapitano di fregata Riccardo Piscicelli \"(nato a Napoli il 12 marzo 1902)\" (aprile 1941)\nCapitano di fregata Gian Giacomo Ollandini \"(nato a Genova il 2 gennaio 1901)\" (novembre 1941)\nCapitano di fregata Cesare Boccella Duclos \"(nato a Firenze il 21 febbraio 1901)\" (dicembre 1941 - 2 gennaio 1942)\nCapitano di fregata Giulio Di Gropello \"(nato a Pinerolo il 4 luglio 1901)\" (3 gennaio - 28 luglio 1942)\nCapitano di fregata Angelo Lo Schiavo \"(nato l'8 giugno 1901)\" (29 luglio 1942 - 7 febbraio 1943)"}
{"id": "1565746", "revid": "76963", "url": "https://it.wikipedia.org/wiki?curid=1565746", "title": "Tammy Lynn Michaels", "text": "Carriera.\nLa sua passione per la recitazione nasce durante gli anni della scuola media inferiore. Dopo il diploma si trasferisce a New York per frequentare i corsi della American Musical and Dramatic Academy, che tuttavia lascia dopo aver completato tre semestri.\nMichaels raggiunge la popolarit\u00e0 nel 1999, quando entra a far parte del cast della serie televisiva \"Popular\", nella quale interpreta il ruolo di Nicole Julian fino al 2001, anno in cui il telefilm chiude definitivamente la produzione.\nNel 2002 appare in tre episodi di \"That '80s Show\" nel ruolo di Patty.\nNel 2003 \u00e8 una delle protagoniste del cortometraggio di Angela Robinson \"D.E.B.S.\", non appare per\u00f2 nella versione allungata della pellicola, prodotta l'anno successivo.\nNel 2004 partecipa a tre episodi del telefilm \"The L Word\", nella parte di Lacey Haraway.\nNel 2005 \u00e8 nel cast fisso della sitcom \"Pazzi d'amore\".\nVita privata.\nNel 2003 si fidanza ufficialmente con la cantante Melissa Etheridge; le due convolano a nozze nel 2008 in California. Nell'aprile 2006 partorisce due gemelli, Miller Steven e Johnnie Rose. Dal 2005 ha un blog su internet."}
{"id": "1565747", "revid": "547034", "url": "https://it.wikipedia.org/wiki?curid=1565747", "title": "National Board of Review Awards 2007", "text": "La 79\u00aa edizione dei National Board of Review Awards si \u00e8 tenuta il 5 dicembre 2007."}
{"id": "1565748", "revid": "486946", "url": "https://it.wikipedia.org/wiki?curid=1565748", "title": "TAR", "text": ""}
{"id": "1565751", "revid": "297059", "url": "https://it.wikipedia.org/wiki?curid=1565751", "title": "Henrik Benzelius", "text": "Fu tra coloro che furono inviati in Medio Oriente dal re Carlo XII di Svezia: si rec\u00f2, infatti, in Egitto e in Siria. Quando fu di ritorno, insegn\u00f2 per un certo periodo presso l'Universit\u00e0 di Lund. Nel 1744 divenne vescovo di Lund e nel 1747 fu nominato Arcivescovo di Uppsala, succedendo a suo fratello Jakob."}
{"id": "1565755", "revid": "297059", "url": "https://it.wikipedia.org/wiki?curid=1565755", "title": "Jakob Benzelius", "text": "Studi\u00f2 presso l'Universit\u00e0 di Uppsala ed ottenne il \"philosophiae magister\" nel 1703. Dopo alcuni anni di insegnamento, sempre a Uppsala, viaggi\u00f2 molto e visit\u00f2 alcune universit\u00e0 straniere. Fu professore di teologia all'Universit\u00e0 di Lund dal 1718 al 1731, vescovo di G\u00f6teborg dal 1731 al 1744, e fu successore di suo fratello Erik Benzelius il giovane come Arcivescovo di Uppsala dal 1744. Era un uomo colto che scrisse molti libri di teologia, usati nelle universit\u00e0 svedesi per circa un secolo."}
{"id": "1565765", "revid": "339392", "url": "https://it.wikipedia.org/wiki?curid=1565765", "title": "MUR (Ministero)", "text": ""}
{"id": "1565769", "revid": "92723", "url": "https://it.wikipedia.org/wiki?curid=1565769", "title": "Agostino Erlendsson", "text": "Biografia.\nDi nobili origini ebbe modo di studiare in Francia. Tornato in patria fu dapprima cappellano della regina e poi vescovo di Nidaros (oggi Trondheim).\nPer la sua testimonianza dovette andare in esilio in Inghilterra. Tornato in patria una seconda volta, vi mor\u00ec nel 1188.\nCulto.\nDopo la morte fu subito considerato santo e la sua memoria fu fissata al 26 gennaio."}
{"id": "1565772", "revid": "117198435", "url": "https://it.wikipedia.org/wiki?curid=1565772", "title": "Ben Shahn", "text": "Le immagini di Ben Shahn sono opere di presa immediata, di radice espressionista; rimandano ai coevi disegni di George Grosz e Otto Dix. Non vogliono essere solo una presa di coscienza etica ma tendono a diventare sempre strumenti di propaganda e di lotta.\nBiografia.\nEmigrato con la famiglia negli Stati Uniti nel 1906, cominci\u00f2 ad affermarsi dopo il 1930 con opere di chiaro impegno sociale ispirandosi al processo di Sacco e Vanzetti. \"Vanzetti e Sacco\" (1929) susciter\u00e0 uno dei movimenti di opinione pi\u00f9 vasti del XX secolo. \nPartecipe di un gusto primitiveggiante ma radicato in un'esperienza affatto personale, nella quale si intravedono echi espressionisti, Shahn raggiunse nelle sue opere, soprattutto dopo il 1935, punte di notevole lirismo e sofferta umanit\u00e0.\nBen Shahn si impegn\u00f2 su temi sociali e politici per tutta la sua vita artistica. Dal 1935 fu, come fotografo, a fianco di Walker Evans e Dorothea Lange, nella \"Farm Security Administration\" e document\u00f2 le condizioni di vita e lavoro nella campagna americana durante gli anni della grande depressione. Collabor\u00f2 con l\"'Office of War Information\" degli Stati Uniti quando si tratt\u00f2 di combattere il nazismo, ma fu emarginato durante la \"caccia alle streghe\" maccartista all'inizio degli anni cinquanta. Disegn\u00f2 manifestiper le organizzazioni sindacali americane, si impegn\u00f2 nel movimento contro la proliferazione delle armi nucleari, guard\u00f2 con simpatia e adesione al popolo ebreo che cercava la \u201cterra promessa\u201d (e anche all'exodus dedic\u00f2 disegni e grafica). L'ultimo suo impegno fu contro la guerra in Vietnam. In quell'occasione (1967) disegn\u00f2 i manifesti per il candidato democratico alla Casa Bianca, McCarthy, rappresentandolo come una colomba. \nEspose le sue opere al Museum of Modern Art di New York nel 1954. Nel 1984 la rivista giapponese \"Idea\" lo colloc\u00f2 tra i trenta designers pi\u00f9 influenti del ventesimo secolo.\nNegli ultimi anni di vita dipinse alcuni murales. Mor\u00ec a New York nel 1969."}
{"id": "1565777", "revid": "465169", "url": "https://it.wikipedia.org/wiki?curid=1565777", "title": "Destinazione Paradiso (singolo)", "text": "Destinazione Paradiso \u00e8 un singolo del cantautore italiano Gianluca Grignani, pubblicato il 22 febbraio 1995 come secondo estratto dall'album omonimo.\nDescrizione.\nIl brano, composto da Grignani e arrangiato assieme a Massimo Luca, viene presentato al Festival di Sanremo 1995, classificandosi al 6\u00ba posto nella sezione \"Nuove Proposte\".\nIl testo del brano fa riferimento ad una fantomatica stazione ferroviaria di \"Paradiso\" (o \"Paradiso citt\u00e0\"), da raggiungere con un treno che simboleggia la morte, sottintendendo il suicidio. Escludendo la fermata di \"Torino Paradiso\" del metr\u00f2 torinese, esiste realmente una \"stazione chiamata Paradiso\", riferita al villaggio omonimo frazione di Wiltz, in Lussemburgo.\nDopo il Festival esce il primo disco dell'artista che porta lo stesso titolo, che oltre a conquistare l'Italia, conquista anche l'America Latina, arrivando a vendere 2 milioni di copie nel mondo. Il brano viene poi inserito nelle raccolte di Grignani \"Il giorno perfetto\" (1999), in una versione integrale inedita e \"Succo di vita\" (2003).\nLa canzone originariamente \u00e8 formata da una strofa in pi\u00f9, ma nel 1995, nell'omonimo album di debutto, viene pubblicata in versione ridotta poich\u00e9 troppo lunga coi tempi imposti dal Festival di Sanremo. Successivamente verr\u00e0 pubblicata la versione completa nel primo best, \"Il giorno perfetto\", album del 1999.\nGrignani canta \"Destinazione Paradiso\" anche in duetto con Antonella Ruggiero nella trasmissione televisiva \"Night Express\" su Italia 1 nel 1999.\nVersione di Laura Pausini.\nNel 2006 la cantante italiana Laura Pausini ha realizzato una cover del brano e l'ha inserita nell'album in studio \"Io canto\".\nDescrizione.\nIl 2 giugno 2007 il brano viene eseguito durante il concerto di Laura Pausini allo \"Stadio Giuseppe Meazza\" di \"San Siro\" di Milano.\n\"Destinazione Paradiso\" in versione \"Live\" viene inserita cos\u00ec nell'album \"San Siro 2007\" e utilizzata come singolo.\n\u00c8 il 1\u00b0 singolo che anticipa l'uscita dell'album del 2007, trasmesso in radio il 2 novembre.\nLa canzone viene tradotta in lingua spagnola da Ignacio Ballesteros D\u00edaz con il titolo \"Destino Para\u00edso\" ed inserita nell'album \"Yo canto\". Questa versione non viene estratta come singolo in Spagna e in America Latina e pertanto non \u00e8 pubblicata su supporto audio, non viene trasmessa in radio e non \u00e8 presente il videoclip.\nIl brano \"Destinazione Paradiso\" viene quindi trasmesso in radio; viene realizzato il videoclip del brano, tratto dal concerto di \"San Siro\".\nVideo musicale.\nIl videoclip \u00e8 stato tratto dal DVD \"San Siro 2007\", diretto dai registi Gaetano Morbioli e Cristian Biondani e registrato durante il concerto-evento del 2 giugno 2007 allo \"Stadio Giuseppe Meazza\" di San Siro, in pellicola 16mm utilizzando 12 cineprese ed un elicottero per le riprese aeree."}
{"id": "1565778", "revid": "729019", "url": "https://it.wikipedia.org/wiki?curid=1565778", "title": "Thur\u00f8", "text": "Thur\u00f8 \u00e8 un'isola della Danimarca a sud di Fionia. L'isola ha forma di ferro di cavallo e vi abitano circa 2000 persone. Thur\u00f8 \u00e8 collegata a Fionia da un piccolo ponte.\nQuest'isola \u00e8 diventata un posto molto popolare per vivere per le sue strade tranquille e per il fatto che si trova poco distante da Svendborg e dalla nuova autostrada per Odense; la maggior parte del personale del Dipartimento di Polizia di Svendborg risiede su Thur\u00f8. Ci sono luoghi adatti al campeggio e alcuni alberghi. L'acqua intorno all'isola \u00e8 molto limpida e vi si trovano parecchi pesci; ci sono svariati porti nell'isola e Thur\u00f8bond (l'interno del ferro di cavallo) \u00e8 un ottimo porto naturale.\nThur\u00f8 \u00e8 anche presente nelle leggende della mitologia norrena. Secondo le \"Gesta Danorum\", Helgo, fratello del re danese Ro, giunse sull'isola e violent\u00f2 una ragazza del luogo, Thora, da cui ebbe una figlia di nome Urse; Helgo giunse molto tempo dopo nuovamente sull'isola e Thora, per vendicarsi, gli mand\u00f2 Urse che, ignaro, Helgo stupr\u00f2. Il figlio generato da Helgo e Urse, Roluo Kraki, fu uno dei re danesi leggendari pi\u00f9 noti, tant'\u00e8 vero che a lui \u00e8 dedicata una saga, la \"Hr\u00f3lfs saga kraka ok kappa hans\"."}
{"id": "1565801", "revid": "868829", "url": "https://it.wikipedia.org/wiki?curid=1565801", "title": "Carraro", "text": ""}
{"id": "1565807", "revid": "729019", "url": "https://it.wikipedia.org/wiki?curid=1565807", "title": "Anton Ivanovi\u010d Denikin", "text": "Gi\u00e0 generale dell'Esercito imperiale russo, fu uno dei principali leader militari dell'Armata Bianca durante la guerra civile, quando fu contemporaneamente al comando delle Forze armate della Russia meridionale e dell'Armata dei Volontari.\nBiografia.\nDenikin nacque in terra oggi polacca; studi\u00f2 all'Accademia militare di Kiev e combatt\u00e9 nella guerra russo-giapponese del 1905. Allo scoppio della prima guerra mondiale ebbe il comando del distretto militare di Kiev. Nel 1916 gli fu affidato un ruolo operativo e condusse perci\u00f2 le sue truppe fino in Romania, nell'ultima campagna vittoriosa per la Russia: l'offensiva Brusilov.\nDopo la Rivoluzione di febbraio e la caduta dello zar appoggi\u00f2 il tentativo di colpo di Stato del comandante Lavr Georgievi\u010d Kornilov ma venne arrestato e incarcerato. In seguito alla rivoluzione d'ottobre Denikin e Kornilov fuggirono a Novo\u010derkassk, nel sud della Russia, e formarono un esercito di volontari per combattere i bolscevichi.\nNell'aprile 1918 Kornilov venne ucciso nei pressi di Ekaterinodar (odierna Krasnodar) e Denikin assunse il comando degli anti-rivoluzionari ma venne sconfitto nell'ottobre dell'anno seguente a Or\u00ebl, 400\u00a0km a sud di Mosca. In seguito alla sconfitta Denikin si rec\u00f2 in esilio in Francia da dove continu\u00f2 ad opporsi al regime sovietico. In seguito allo scoppio della seconda guerra mondiale Denikin fu costretto a lasciare Parigi occupata dai nazisti ma venne presto catturato.\nDopo la fine della guerra, nel 1945, Denikin emigr\u00f2 negli Stati Uniti d'America, a New York. Mor\u00ec mentre si trovava in vacanza nei pressi di Ann Arbor, Michigan. Fu sepolto con gli onori militari a Detroit e successivamente trasferito nel cimitero di San Vladimiro di Jackson, New Jersey."}
{"id": "1565809", "revid": "36426", "url": "https://it.wikipedia.org/wiki?curid=1565809", "title": "Federazione di rugby a 13 dell'Australia", "text": "L'Australian Rugby League Commission (o ARLC) \u00e8 l'organo di governo del rugby a XIII in Australia.\nFondata nel 1924, \u00e8 la federazione nazionale dal 2012, data in cui incorpor\u00f2, e ne assorb\u00ec le competenze, la preesistente Australian Rugby Football League.\nSi tratta di una federazione di Leghe regionali, ivi incluse la \"New South Wales Rugby League\" (Nuovo Galles del Sud) e la \"Queensland Rugby League\" (Queensland). Tali due Leghe esprimono tre membri ciascuna nel consiglio della ARL, pi\u00f9 il presidente.\nAll'ARL \u00e8 demandato il compito diretto di gestione della selezione nazionale di rugby a 13; in forma indiretta gestisce anche il campionato nazionale, il quale \u00e8 amministrato dalla National Rugby League, anche se a met\u00e0 degli anni novanta, nel pieno della \"Guerra del Super League\", la federazione gest\u00ec in forma diretta anche il torneo nazionale.\nStoria.\nLa gestione dell'attivit\u00e0 internazionale.\nFino al 1924 l'attivit\u00e0 internazionale era gestita dalle leghe del Nuovo Galles del Sud e del Queensland. In tale anno fu costituita l\"'Australian Rugby League Board of Control\" (pi\u00f9 tardi solo \"Australian Rugby League\") allo scopo di gestire l'attivit\u00e0 della Nazionale australiana; George Ball fu il primo segretario federale e John La Maro il primo presidente. Fu in tale periodo che la Nazionale australiana assunse i colori attuali, verde e oro.\nPer 60 anni, fino al 1984, la Federazione fu di fatto gestita dalla lega del Nuovo Galles del Sud, e ci\u00f2 provoc\u00f2 recriminazioni da parte del Queensland, che si riteneva danneggiato nei suoi interessi, in particolare per quanto riguardava la rappresentativit\u00e0 in seno alla selezione nazionale. La situazione fu sanata con l'attribuzione di 3 seggi nel consiglio anche alla QRL.\nL'organizzazione dei campionati.\nIl campionato australiano di vertice, fin dalla sua istituzione nel 1908 era stato gestito dalla NSWRL; all'inizio della stagione 1995, con l'allargamento geografico della Lega, che arriv\u00f2 a includere Perth (Australia Occidentale), Townsville (Queensland) e Auckland (Nuova Zelanda), le competenze passarono all'ARL; poco dopo, su una questione di diritti televisivi che divenne nota come \"la Guerra della Super League\", nacquero due Leghe parallele, una organizzata direttamente dall'ARL (\"Australian Rugby League\"), l'altra, formata da 8 club scissionisti della Federazione (\"Australian Super League\") e organizzata direttamente da News Corporation, di propriet\u00e0 di Rupert Murdoch.\nNonostante il divieto dell'ARL ai suoi affiliati di disputare competizioni interstatali della \"Super League\", per tre stagioni si ebbero due campionati paralleli. Un negoziato alla fine del 1997 port\u00f2 infine alla formazione della National Rugby League, che dal 1998 organizza il campionato nazionale sotto la giurisdizione della ARL.\n1998-oggi.\nLa ARL rimane responsabile per amministrare tutti gli aspetti del gioco del rugby league in Australia e organizzare partite di rappresentative di rugby league, incluse le competizioni dello State of Origin, la competizione del New South Wales City-Country e la squadra nazionale.\nMembri.\nAffiliated States Championship.\nL'Affiliated States Championship \u00e8 una competizione annuale gestita dall'Australian Rugby League che coinvolge quattro stati affiliati (Victoria, South Australia, Northern Territory and Western Australia) pi\u00f9 l'Australian Police e l'Australian Defence Force."}
{"id": "1565817", "revid": "110157", "url": "https://it.wikipedia.org/wiki?curid=1565817", "title": "F\u00e2nt\u00e2nele (Prahova)", "text": "F\u00e2nt\u00e2nele \u00e8 un comune della Romania di 2.294 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 2 villaggi: Bozieni e F\u00e2nt\u00e2nele.\nNel 2004 si sono staccati da F\u00e2nt\u00e2nele i villaggi di Ghinoaica, Ungureni e Vadu S\u0103pat, andati a formare il comune di Vadu S\u0103pat."}
{"id": "1565820", "revid": "339392", "url": "https://it.wikipedia.org/wiki?curid=1565820", "title": "Nuove Proposte", "text": ""}
{"id": "1565823", "revid": "31886", "url": "https://it.wikipedia.org/wiki?curid=1565823", "title": "Th\u00e9ophile Delcass\u00e9", "text": "Di origine contadina, fu ministro degli Esteri dal 1898 al 1905, periodo in cui risolse la crisi di Fashoda, avvicin\u00f2 la Francia all'Italia e concluse l'\"Entente Cordiale\" con il Regno Unito. Fu costretto alle dimissioni durante la crisi di Tangeri per aver portato Francia e Germania ad una grave tensione politica. Fu ministro della Marina dal 1911 al 1913 e ancora ministro degli Esteri dal 1914 al 1915.\nLe origini, il politico.\nTh\u00e9ophile Delcass\u00e9 era di origini contadine, proveniva da un'antica famiglia radicata nel Dipartimento francese dell'Ari\u00e8ge, sul versante dei Pirenei.\nFu discepolo di L\u00e9on Gambetta e nel periodo boulangista (seconda met\u00e0 degli anni 80 del XIX secolo) fu segretario generale della Lega dei Patrioti. Venne eletto alla Camera dei Deputati nel 1889.\nMinistro (1894-1905).\nGi\u00e0 sottosegretario alle Colonie nel 1893, l'anno seguente Delcass\u00e9 fu nominato ministro dello stesso dicastero, carica che mantenne fino al 1895. Fu poi ministro agli Affari Esteri dal 1898 al 1905 in tutti i governi che si susseguirono, presieduti da Henri Brisson, Charles Dupuy, Pierre Waldeck-Rousseau, \u00c9mile Combes e Maurice Rouvier.\nI rapporti con la Gran Bretagna.\nCon l'aspirazione britannica alla conquista del Sudan, scoppi\u00f2 una crisi diplomatica fra Londra e Parigi che intendeva collegare Gibuti al resto dei possedimenti coloniali in Africa. Nel 1894 il ministro delle Colonie Delcass\u00e9 progett\u00f2 l'invio di una spedizione verso la zona del Nilo bianco per ottenere una modifica delle regole internazionali sull'Egitto a favore della Francia. Essa non avvenne ma a Londra l'agitazione fu viva.\nLa crisi di Fascioda.\nDue anni dopo il ministro degli esteri francese Gabriel Hanotaux, di fronte al tentativo inglese di risalire il Nilo, aveva fatto partire una spedizione militare comandata dal colonnello Jean-Baptiste Marchand che aveva raggiunto in Sudan il centro di Fascioda (o Kodok) nel 1898. L'azione aveva impedito alla Gran Bretagna l'occupazione totale del Sudan e della zona del Nilo bianco.\nDelcass\u00e9 che aveva sostituito nel 1898 Hanotaux agli Affari esteri, sostenne che la Francia non poteva evacuare Fascioda senza negoziare. La Gran Bretagna rispose che esigeva l'evacuazione incondizionata e la guerra sembr\u00f2 alle porte fino a quando, il 4 novembre 1898, Delcass\u00e9 non fece marcia indietro dichiarando al Primo ministro britannico Salisbury che Fascioda sarebbe stata sgombrata.\nL'arrendevolezza di Delcass\u00e9 fu probabilmente dovuta alle difficolt\u00e0 dell'alleata, la Russia, a gestire un'eventuale guerra coloniale contro la Gran Bretagna ed alle relazioni, non pi\u00f9 ottimali, fra Parigi e San Pietroburgo.Fatto sta che in quel periodo i rapporti fra Parigi e Londra erano pessimi. Delcass\u00e9 infatti dopo essersi arreso su Fascioda dichiar\u00f2 sul numero del 5 dicembre 1898 del giornale tedesco \"Koelnische Zeitung\" che l'Inghilterra aveva il fermo proposito di annientare la flotta francese e che la Francia doveva riavvicinarsi alla Germania.\nL\u2019\"Entente cordiale\".\nIn pochi anni, di fronte al riarmo tedesco, la politica di Delcass\u00e9 nei confronti della Gran Bretagna cambi\u00f2 radicalmente. Gi\u00e0 nel marzo 1899 fu raggiunto un accordo su tutte le principali questioni dell'Africa centrale e nel 1904 si realizz\u00f2 il pi\u00f9 grande successo del politico francese: l\u2019\"Entente cordiale\". Un accordo per il quale qualunque diatriba fra le due nazioni veniva appianata, aprendo un periodo di amicizia che non ha avuto pi\u00f9 termine.\nI rapporti con la Russia.\nLa Russia, alleata della Francia dal 1894, fu per tutta la carriera di Delcass\u00e9 la nazione privilegiata.\nCon lo scambio di lettere fra lui e il ministro degli Esteri russo Michail Nikolaevi\u010d Murav'\u00ebv del 9 agosto 1899, i due governi allargarono i compiti dell'alleanza al mantenimento \u201cdell'equilibrio fra le forze europee\u201d. Decisero anche che il patto, inizialmente di durata uguale a quella della triplice alleanza, sarebbe rimasto in vigore senza limiti di tempo.\nNel 1904 Delcass\u00e9 si attiv\u00f2, senza successo, per scongiurare una guerra fra Russia e Giappone. Con l'inizio delle ostilit\u00e0 e le prime gravi sconfitte russe, anche la posizione della Francia divenne difficile per la sua esposizione ad un eventuale attacco tedesco. Fu cos\u00ec che quando la flotta del Baltico dovette raggiungere l'Estremo Oriente, sfidando il ruolo ufficialmente neutrale di Parigi Delcass\u00e9 decise di aiutare clandestinamente le navi russe nel lunghissimo viaggio attraverso l'Atlantico e l'Oceano Indiano. Senza questo aiuto, che vide le navi dello Zar stazionare e rifornirsi in Madagascar e in Indocina, la flotta del Baltico non avrebbe mai potuto raggiungere il Mar del Giappone (al cui ingresso, per altro, fu sconfitta nella Battaglia di Tsushima).\nI rapporti con l'Italia.\nCon la guerra russo-giapponese e le conseguenti difficolt\u00e0 militari e interne della Russia, la Francia si trov\u00f2 pressoch\u00e9 sola di fronte alla Germania.\nRisultava per Delcass\u00e9 vitale un avvicinamento all'Italia, ancora legata alla triplice alleanza.\nGi\u00e0 nel 1900, Delcass\u00e9 aveva concluso con il suo omologo Emilio Visconti Venosta un accordo che lasciava mano libera all'Italia sulla Tripolitania in cambio della stessa concessione alla Francia sul Marocco. \nNel 1902, inoltre, con il ministro Giulio Prinetti, Delcass\u00e9 aveva strappato a Roma un accordo che impegnava l'Italia a rimanere neutrale sia nel caso che la Francia fosse stata attaccata dalla Germania, sia nel caso che la Francia avesse attaccato la Germania dopo una provocazione di quest'ultima.\nEntrambi gli accordi erano segreti e Delcass\u00e9 nel 1904 volle esprimere pubblicamente, e rafforzare, l'amicizia fra Italia e Francia con una visita del Presidente della Repubblica \u00c9mile Loubet a Roma.\nVincendo le perplessit\u00e0 di Loubet e quelle dei cattolici che ritenevano la visita una presa di posizione troppo netta nella Questione romana, Delcass\u00e9 confid\u00f2: \u00abQuello che decideremo a Roma, sar\u00e0 forse la salvezza della Francia... Quindi, mi infischio del Papa\u00bb.\nIl 24 aprile 1904, Loubet arriv\u00f2 a Roma: l'accoglienza fu entusiastica, e anche se l'alleanza franco-italiana era lungi a venire, da quel momento divenne possibile. Dopo varie proteste della Santa Sede, il 5 agosto, fra il Vaticano e la Francia si interruppe ogni relazione diplomatica.\nLa crisi di Tangeri e le dimissioni.\nA seguito dell\u2019\"Entente cordiale\", la Francia, nel 1905, si predispose ad ampliare la sua sfera d'influenza coloniale sul Marocco. La Germania, nella figura del suo Cancelliere Bernhard von B\u00fclow si oppose fino a minacciare la guerra.\nQuasi isolato nel suo tentativo di tenere testa alla Germania, Delcass\u00e9 si trov\u00f2 contro tutto il Consiglio dei ministri. Egli riteneva quello della Germania un \"bluff\" e assicur\u00f2 che la Gran Bretagna stesse offrendo alla Francia una vera e propria alleanza, da accettare subito se non si voleva evitare una riconciliazione fra Londra e Berlino a spese dell'Impero coloniale francese. Il presidente del consiglio Maurice Rouvier riteneva invece che la Germania stesse facendo sul serio e il 6 giugno 1905 costrinse Delcass\u00e9 alle dimissioni accettando una specifica richiesta del governo tedesco del 30 maggio. A Delcass\u00e9 successe, ad \"interim\", lo stesso Rouvier.\nDopo Tangeri (1905-1923).\nL'episodio della richiesta del Primo segretario dell'ambasciata tedesca a Parigi, Miquel, delle dimissioni di Delcass\u00e9 veniva ricordato da quest'ultimo con orgoglio. Il 23 giugno 1905 ne parl\u00f2 con il suo ex collaboratore Maurice Pal\u00e9ologue:\n\u00ab -Il Cancelliere dell'Impero germanico non vuole pi\u00f9 avere rapporti con il signor Delcass\u00e9- Ecco, caro Pal\u00e9ologue, ecco le parole da far incidere sulla mia tomba. Non potrei augurarmi un pi\u00f9 bell'epitaffio!\u00bb\nIl 23 giugno 1911, a seguito di un incidente aereo nel quale mor\u00ec il ministro della Guerra Maurice Berteaux (1852-1911), fu necessario operare dei cambiamenti alla compagine governativa: Joseph Caillaux fu nominato primo ministro e alla Marina fu incaricato Delcass\u00e9. Funzione che occup\u00f2 fino al 1913 quando, nell'ambito dell'amicizia franco-russa, il governo di Raymond Poincar\u00e9 ricambi\u00f2 la nomina di Aleksandr Petrovi\u010d Izvol'skij ad ambasciatore russo a Parigi inviando a febbraio Delcass\u00e9 a San Pietroburgo. Il nuovo ambasciatore francese ebbe l'incarico di favorire l'aumento qualitativo e quantitativo delle forze armate russe, i cui progetti furono concordati in giugno.\nLa Prima guerra mondiale.\nScoppiata la Prima guerra mondiale, nell'agosto 1914 Delcass\u00e9 entr\u00f2 a far parte di nuovo come ministro degli Esteri, del secondo governo di Ren\u00e9 Viviani.\nDurante l'incarico partecip\u00f2 ai delicati negoziati per incoraggiare, attraverso promesse di compensi territoriali, la Bulgaria e la Romania ad entrare in guerra al fianco della triplice intesa.\nNonostante l'Italia prima della sua entrata in guerra avesse scelto la Gran Bretagna come interlocutore privilegiato, Delcass\u00e9 in pi\u00f9 occasioni appoggi\u00f2 le aspirazioni territoriali di Roma, anche come tramite fra Londra e San Pietroburgo.\nNell'ottobre 1915, fu costretto alle dimissioni per l'arrendevolezza dimostrata, nella sua visione antitedesca, a Russia e Gran Bretagna. Gli successe, ad \"interim\", il presidente del Consiglio Viviani.\nSi ritir\u00f2 dalla vita politica; mor\u00ec a Nizza il 22 febbraio 1923."}
{"id": "1565826", "revid": "1305772", "url": "https://it.wikipedia.org/wiki?curid=1565826", "title": "Dupuy", "text": ""}
{"id": "1565828", "revid": "1921867", "url": "https://it.wikipedia.org/wiki?curid=1565828", "title": "Ed Brubaker", "text": "\u00c8 nato al Bethesda Naval Hospital. Maggiormente noto come scrittore di fumetti, in particolare su titoli come \"Batman\", \"Daredevil\", \"Capitan America\", \"Iron Fist\", \"Catwoman\", \"Gotham Central\", \"Sleeper\", \"Uncanny X-Men\", \"\", e \"The Authority\", e per aver contribuito alla rinascita dei fumetti sul crimine.\nDal 2007 vive a Seattle (Washington): nel corso dello stesso anno \u00e8 divenuto molto popolare, guadagnandosi anche alcune interviste sui pi\u00f9 importanti quotidiani americani (come ad esempio il New York Times) per aver scritto la \"Morte del Sogno\", la saga in cui viene ucciso, dopo pi\u00f9 di sessant'anni di storie, il leggendario Capitan America, suscitando un clamore che non si vedeva da quando la DC decise di eliminare Superman.\nNel 2009 ha scritto la miniserie Captain America: Reborn, che vede il ritorno di Capitan America. In seguito ha scritto una miniserie di 8 numeri dal titolo The Marvels Project.\nHa vinto 2 Eisner Award nel 2007.\nNel 2019 ha scritto insieme a Nicolas Winding Refn tutti gli episodi della serie televisiva \"Too Old to Die Young\", prodotta da Amazon Prime Video."}
{"id": "1565830", "revid": "1833487", "url": "https://it.wikipedia.org/wiki?curid=1565830", "title": "Filipe\u0219tii de P\u0103dure", "text": "Filipe\u0219tii de P\u0103dure \u00e8 un comune della Romania di 10.302 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Di\u021be\u0219ti, Filipe\u0219tii de P\u0103dure, Minieri, Sili\u0219tea Dealului. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. \nMonumenti e luoghi d'interesse.\nMonumento di particolare rilievo \u00e8 la Chiesa dei Tre Vescovi (\"Trei Ierarhi\"), voluta nel 1688 dalla famiglia Cantacuzino, in particolare da B\u0103la\u0219ei, moglie di Matei Cantacuzino. La chiesa contiene un ciclo di affreschi dipinto nel 1692 da P\u00e2rvu Mutu ed un grande pannello votivo con i ritratti di 55 membri della famiglia Cantacuzino."}
{"id": "1565831", "revid": "287204", "url": "https://it.wikipedia.org/wiki?curid=1565831", "title": "Filipestii de Padure", "text": ""}
{"id": "1565832", "revid": "110157", "url": "https://it.wikipedia.org/wiki?curid=1565832", "title": "Parauapebas", "text": "Parauapebas \u00e8 un comune del Brasile nello Stato del Par\u00e1, parte della mesoregione del Sudeste Paraense e della microregione di Parauapebas.\nA seguito della scoperta di una miniera di ferro negli anni settanta, si dette inizio nel 1981 al cosiddetto \"Projeto Ferro Caraj\u00e1s\" che ha portato all'apertura di una delle miniere pi\u00f9 importanti del mondo per l'estrazione di ferro, oro e manganese. Cos\u00ec nella valle del fiume Parauapebas \u00e8 iniziata la costruzione della citt\u00e0 di Parauapebas, la cui fondazione ufficiale \u00e8 datata 10 maggio 1988.\nIl progetto iniziale prevedeva la nascita di una cittadina di 5\u00a0000 abitanti, ma gi\u00e0 nel 1988 erano 20\u00a0000. Con un tasso di crescita che supera l'8%, la popolazione supera i 150\u00a0000 abitanti (2010). Le opportunit\u00e0 di lavoro create dalla fiorente industria estrattiva attraggono la popolazione di un'ampia zona circostante nella quale c'\u00e8 grande povert\u00e0 e scarseggiano le offerte di lavoro."}
{"id": "1565834", "revid": "110157", "url": "https://it.wikipedia.org/wiki?curid=1565834", "title": "Filipe\u0219tii de T\u00e2rg", "text": "Filipe\u0219tii de T\u00e2rg \u00e8 un comune della Romania di 8.146 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Br\u0103t\u0103\u0219anca, Ezeni, Filipe\u0219tii de T\u00e2rg, M\u0103rginenii de Jos, Ungureni."}
{"id": "1565835", "revid": "547034", "url": "https://it.wikipedia.org/wiki?curid=1565835", "title": "Boppin'", "text": "Boppin' \u00e8 un videogioco rompicapo ideato da Jennifer Diane Reitz e sviluppato da Accursed Toys. Pubblicato su Amiga da KarmaSoft, \u00e8 stato in seguito convertito per MS-DOS e pubblicato da Apogee Software.\nTrama.\nI due protagonisti, Yeet e Boik, sono due \"personaggi di videogiochi\" che abitano in un universo parallelo chiamato \"Arcapaedia\", creato e tenuto in vita dai sogni dei loro fan. La trama segue diverse sotto-storie, a seconda dell'episodio, riconducibili al fatto che degli orsetti, chiamati Hunnybunz, vuole eliminare i cattivi dai videogiochi. Il primo episodio della versione MS-DOS era distribuito in modalit\u00e0 shareware, mentre gli altri erano a pagamento; il quinto episodio permette di giocare ai livelli creati con l'editor interno, incluso con la versione registrata. Esistono finali diversi, visualizzati a seconda delle azioni eseguite durante i livelli.\nModalit\u00e0 di gioco.\nLo scopo base di ogni livello \u00e8 quello di lanciare dei blocchi (creati da un generatore) contro altri dello stesso tipo, che in questo modo esplodono. I blocchi vengono lanciati ad un angolo di 45 gradi, e possono essere fatti rimbalzare contro dei \"rifrattori\". Se il blocco non colpisce un altro uguale, oppure esce dal livello, il giocatore perde una vita; esiste anche la possibilit\u00e0 che il blocco vada in un ciclo infinito di movimento: l'unica soluzione \u00e8 quella di perdere volontariamente una vita. Inoltre, a seconda della forma che compongono dei gruppi di blocchi, si ottengono bonus aggiuntivi o si liberano dei mostri rapiti dagli Hunnybunz. Esiste anche una modalit\u00e0 a due giocatori: in questo caso appaiono due blocchi alla volta, e vince chi ottiene un punteggio maggiore.\nVersioni.\nLa versione Amiga \u00e8 dotata di soli 32 colori, contro i 256 della versione MS-DOS, e un numero inferiore di livelli; ha dalla sua una maggiore qualit\u00e0 dell'audio. Nel 2005 il gioco \u00e8 stato pubblicato in modalit\u00e0 freeware per Windows XP; questa versione contiene la grafica, i livelli DOS e l'audio Amiga.\nCensura.\n\"Boppin\"' presenta scene di violenza grafica, annunciata nel manifesto presente all'inizio del gioco. Il titolo contiene rappresentazioni di suicidio e sangue: per questi motivi \u00e8 stato parzialmente censurato. Alcune delle censure sono aggirabili tramite riga di comando.\nRiferimenti culturali.\nIl videogioco, essendo ambientato in un universo videoludico, contiene numerosi riferimenti a personaggi dei videogiochi, in particolare a \"Pac-Man\", \"Bubble Bobble\", \"The Legend of Zelda\" e \"Mario\"."}
{"id": "1565836", "revid": "287204", "url": "https://it.wikipedia.org/wiki?curid=1565836", "title": "Filipestii de Targ", "text": ""}
{"id": "1565839", "revid": "110157", "url": "https://it.wikipedia.org/wiki?curid=1565839", "title": "Flore\u0219ti (Prahova)", "text": "Flore\u015fti \u00e8 un comune della Romania di 7.610 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Cap Ro\u0219u, C\u0103line\u0219ti, C\u0103tina, Flore\u0219ti, Nov\u0103ce\u0219ti."}
{"id": "1565842", "revid": "767487", "url": "https://it.wikipedia.org/wiki?curid=1565842", "title": "Gabriel Hanotaux", "text": "Biografia.\nNel 1879 fa gi\u00e0 parte dei quadri del Quai d'Orsay come segretario aggiunto e inizia la carriera diplomatica come segretario d'ambasciata a Costantinopoli.\nNel 1886 entra in parlamento nel campo repubblicano guidato da L\u00e9on Gambetta e Jules Ferry.\nIl 31 maggio 1894 diventa ministro degli Esteri del governo di Charles Dupuy.\nDal 1896 al 1898 ricopre nuovamente la carica durante il gabinetto di Jules M\u00e9line.\nNel 1909 fonda il Comitato Francia-America.\nDelegato francese alla Societ\u00e0 delle Nazioni, partecipato alla prima (15 novembre-18 dicembre 1920), seconda (5 settembre-5 ottobre 1921), terza (4 settembre-30 settembre 1922) e alla quarta (3 settembre-29 settembre 1923) assemblea generale opponendosi all'ammissione dell'esperanto come lingua di lavoro della Societ\u00e0 delle Nazioni."}
{"id": "1565844", "revid": "1305772", "url": "https://it.wikipedia.org/wiki?curid=1565844", "title": "Fulga", "text": "Fulga \u00e8 un comune della Romania di 3.736 abitanti, ubicato nel distretto di Prahova, nella regione storica della Muntenia.\nIl comune \u00e8 formato dall'unione di 2 villaggi: Fulga de Jos e Fulga de Sus.\nLa sede amministrativa \u00e8 ubicata nell'abitato di Fulga de Jos."}
{"id": "1565852", "revid": "465169", "url": "https://it.wikipedia.org/wiki?curid=1565852", "title": "Come Vasco Rossi", "text": "Come Vasco Rossi \u00e8 una canzone di Gaia e Luna. Il brano \u00e8 entrato nella classifica dei singoli pi\u00f9 venduti in Italia il 1\u00ba giugno 2007, debuttando alla posizione numero 22. Come si pu\u00f2 vedere dall'andamento del CD singolo in classifica, nella sottostante, i risultati di vendita sono stati abbastanza buoni e il disco ha sfiorato la Top 10.\nPer quanto riguarda il download digitale, invece il brano ha avuto un successo sorprendente arrivando alla prima posizione il 25 maggio, ed in seguito l'8 giugno, e rimanendoci tre settimane. Il singolo ha scavalcato ai primi posti della classifica proprio Vasco Rossi con \"La compagnia\". Questo avvenimento \u00e8 stato protagonista di svariati articoli su riviste specializzate e non."}
{"id": "1565854", "revid": "80339", "url": "https://it.wikipedia.org/wiki?curid=1565854", "title": "Anton Denikin", "text": ""}
{"id": "1565863", "revid": "110157", "url": "https://it.wikipedia.org/wiki?curid=1565863", "title": "Gherghi\u021ba", "text": "Gherghi\u021ba \u00e8 un comune della Romania di 1.926 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Gherghi\u021ba, Independen\u021ba, Malamuc, Ungureni.\nNel 2004 si sono staccati da Gherghi\u0163a i villaggi di F\u00e2nari, Olari e Olarii Vechi, andati a formare il comune di Olari.\nTra i principali monumenti, di un certo interesse sono due chiese:\nLa cittadella medievale.\nGherghi\u021ba era gi\u00e0 nel Medioevo una localit\u00e0 di una certa importanza, che \u00e8 stata confermata da alcune ricerche archeologiche effettuate nel 2000.\nTali ricerche si sono svolte su due differenti siti: \nI reperti, in particolare ceramiche, ritrovati nei due siti consentono di datare i resti attorno al XVI secolo."}
{"id": "1565864", "revid": "287204", "url": "https://it.wikipedia.org/wiki?curid=1565864", "title": "Gherghita", "text": ""}
{"id": "1565872", "revid": "1442080", "url": "https://it.wikipedia.org/wiki?curid=1565872", "title": "Kazuo \u014cno", "text": "\u00c8 stato autore di molti libri sulla danza but\u014d, tra cui \"The Palace Soars through the Sky\", \"Dessin\", \"Words of Workshop\" e \"Food for the Soul\". Gli ultimi due sono stati pubblicati in inglese come \"Kazuo Ohno's World: From Without &amp; Within\" (2004).\n\u014cno ha detto una volta del suo lavoro: \u00abLa cosa migliore che qualcuno possa dire di me \u00e8 che mentre si assiste ai miei spettacoli si piange. Non \u00e8 importante capire quello che sto facendo, forse \u00e8 meglio non capire ma semplicemente rispondere alla danza.\u00bb\nNel 1949 \u014cno ha fondato il Kazuo Ohno Dance Studio e realizzato il Kamihoshikawa Studio nel 1961 a Hodogaya, Yokohama, per la creazione e la prova delle sue coreografie. Ora, sotto l'egida del figlio Yoshito \u014cno, il Kazuo Ohno Dance Studio produce workshops e spettacoli.\nDevoto Battista, dopo la sua conversione da giovane, \u014cno si \u00e8 mantenuto per gran parte della sua vita come insegnante di educazione fisica presso la \"Kanto Gakuin High School\", una scuola privata cristiana a Yokohama, da dove \u00e8 andato in pensione all'et\u00e0 di 86 anni.\nNel 2001, pur perdendo la capacit\u00e0 di camminare, \u014cno ha continuato a esprimere se stesso attraverso la danza muovendo solo le mani. Negli ultimi anni, infermo a casa, ha continuato le sue apparizioni teatrali, in particolare nelle opere but\u014d di suo figlio Yoshito \u014cno. Nel gennaio 2007, ha fatto la sua ultima apparizione pubblica in Hyakkaryoran Yoshito presso una serata di gala che ha celebrato il suo 100\u00ba compleanno.\nMuore di insufficienza respiratoria il 1\u00ba giugno 2010, all'et\u00e0 di 103 anni."}
{"id": "1565876", "revid": "1577448", "url": "https://it.wikipedia.org/wiki?curid=1565876", "title": "Catena (meccanica)", "text": "La catena \u00e8 un organo meccanico di trasmissione, suddivisa in diverse tipologie. Nella sua forma pi\u00f9 semplice \u00e8 costituita da una successione di anelli metallici, mentre nella sua forma pi\u00f9 complessa \u00e8 costituita da una successione di perni collegati fra loro tramite piastrine, dotate di una certa possibilit\u00e0 di movimento relativo, che vanno a formare la cosiddetta \"maglia\": generalmente quest'ultimo tipo viene utilizzato per trasmettere il moto fra due alberi rotanti.\nTipologia delle catene.\nLe catene sono essenzialmente di due tipi:\nLe catene articolate hanno un rendimento di trasmissione del moto compreso tra 0,94 e 0,96.\nCatena ad anelli.\nLa \"catena ad anelli\" \u00e8 costituita da una successione di anelli che si legano a vicenda consentendo una massima flessibilit\u00e0. Gli anelli della catena possono essere tutti della stessa misura o differenziati, di tipo aperto (richiusi su se stessi) o chiuso (saldati)\nCatena articolata Galle o a rulli.\nLa \"catena articolata Galle\" \u00e8 costituita da anelli articolati e scomponibili, formati da perni e piastrine. Questo tipo di catena si pu\u00f2 flettere su un solo asse.\nVenne ideata per la prima volta da Leonardo Da Vinci, ma brevettata solo nel 1832 da \"Meduel Gall\", che l'applic\u00f2 per la prima volta ad una bicicletta.\nCatena articolata silenziosa.\nVariante della catena Galle, utilizzata nella distribuzione dei motori a quattro tempi. In passato venne utilizzata anche per alcuni cambi o trasmissioni primarie.\nTali catene non sono dotate di rullo girevole, ma composte solo da perni e piastre di trazione e piastre guida. Le piastre guida possono essere centrali o esterne e possono essere a fila singola o multipla e devono garantire un allineamento della catena per evitare che si sposti lateralmente sull'ingranaggio, le piastre di trazione devono invece garantire la trazione e sono generalmente molto pi\u00f9 numerose rispetto a quelle guida.\nRispetto alla catene a rulli sono pi\u00f9 silenziose e possono raggiungere velocit\u00e0 maggiori.\nCatena articolata Half-link.\nSi tratta di una variante della catena articolata Galle, dove non vi sono elementi articolati di maglia esterni ed interni, ma ciascun elemento ha un lato di giunzione interno ed uno esterno. Questa struttura permette di rimuovere anche un solo elemento, mentre con la catena articolata Galle si devono rimuovere due elementi o suoi multipli. In alternativa sulle catene articolate galle \u00e8 possibile accogliere un elemento di catena Half-link. La possibilit\u00e0 di rimuovere un solo elemento, permette di migliorare il gioco catena, qualora non sia registrabile in altro modo, oltre a permettere una migliore versatilit\u00e0.\nApplicazioni.\nLa catena pu\u00f2 essere utilizzata in molti ambiti, assumendo di conseguenza nomi differenti:\nCatena per ormeggio.\nLa catena per ormeggio \u00e8 un tipo di catena nel quale i perni sono costituiti da un tondino di ferro ad anello chiuso mediante saldatura. Tali perni a forma d'anello (tubi) sono collegati fra di loro in modo da concedere un'ampia possibilit\u00e0 di movimento relativo.\nCatena di sollevamento.\nLa catena di sollevamento \u00e8 un tipo di catena nella quale i perni sono costituiti da anelli chiusi e collegati fra loro in modo da concedere una certa possibilit\u00e0 di movimento relativo; sono tali, ad esempio, le catene costituite da \"maglie con traversino\", dette \"calibrate\", che posseggono una maggiore precisione nella lavorazione rispetto alle catene per ormeggio. Le catene di sollevamento devono potersi avvolgere su ruote munite di scanalature, dette \"impronte\", nelle quali le maglie debbono incastrarsi. Nell'ambito delle gru, possono essere classificate fra gli accessori sottogancio.\nCatena di trasmissione.\nLe catene di trasmissione, in genere del tipo Galle, devono rispettare le caratteristiche meccaniche minime dell'applicazione a cui vengono destinate, per cui vengono leggermente sovradimensionate per la loro esposizione all'esterno.\nBicicletta.\nLa catena di trasmissione \u00e8 una parte essenziale di una bicicletta, e permette la trasmissione del moto circolare eseguito dal ciclista tramite la pedalata, dall'asse del movimento centrale alla ruota.\nCi\u00f2 \u00e8 possibile poich\u00e9 l'asse del movimento centrale \u00e8 solidale con una o pi\u00f9 corone dentate mentre la ruota posteriore \u00e8 solidale con uno o pi\u00f9 pignoni. L'uso di ruote dentate multiple permette di variare il rapporto di trasmissione in maniera da poter avere una cadenza di pedalata ottimale in ogni situazione.\nIn commercio vi sono vari standard, tutti con lunghezza di 1/2 pollice pari a 1,27\u00a0cm. I pi\u00f9 diffusi contemplano catene le cui maglie hanno i rullini con larghezza di \u215b\" di pollice, pari a 0,3175 cm, nel caso delle bici a singola velocit\u00e0, con cambio nel mozzo o nelle bicicletta a scatto fisso, mentre nelle bici con cambio a parallelogramma le catene sono pi\u00f9 strette, le cui maglie hanno rullini con larghezza di 3/32 pollici, pari a 0,238125 cm, o ancor meno nel caso delle moderne bici da corsa a 8, 9, 10 e 11 pignoni posteriori. Per queste catene sono stati studiati diversi sistemi di protezione, sia carte pi\u00f9 o meno estese che fissi al telaio, o protezioni articolate montate direttamente alla catena.\nMotocicletta.\nLa \"catena di trasmissione\" \u00e8 una parte essenziale di una motocicletta e permette la trasmissione del moto eseguito dal pignone del cambio, dall'asse del movimento centrale alla ruota. La trasmissione delle motociclette \u00e8 differente da quella delle biciclette, poich\u00e9 sulle moto la trasmissione finale a catena, avviene da un solo pignone ad una sola corona, pertanto la catena non deve subite torsioni e questo ne facilita la costruzione.\nProtezioni.\nI vari sistemi di trasmissione dei vari mezzi possono essere applicati in vari modi, dal pi\u00f9 semplice, che non prevede alcuna copertura, alla copertura applicata direttamente sulla catena, alle coperture della catena (carter), ma applicate al telaio del mezzo.\nCatena di distribuzione.\nLa \"catena di distribuzione\", che pu\u00f2 essere del tipo morse o simplex, \u00e8 una parte essenziale della distribuzione nella quasi totalit\u00e0 dei motori 4 tempi, infatti questa permette la trasmissione del movimento dall'albero motore all'albero a camme; Un'altra applicazione di questa catena \u00e8 quella di trasmettere il moto dall'albero motore all'albero equilibratore (contr'albero), ma quasi mai si utilizza la catena di distribuzione per il solo albero equilibratore, quindi si ha che questa catena governa entrambi gli organi.\nCatena da motosega.\nLe catene da taglio, hanno una forma molto particolare, che ricorda molto la catena articolata galle, tuttavia in questo tipo di catena, i perni, o rivetti di giunzione, hanno la funzione di collegare le piastre e permettere l'articolazione della catena. Le piastre, infatti sono di tre tipi:\nTra le maglie taglienti \u00e8 possibile distinguere diversi tipi:\nCatene da neve.\nLa catena da neve \u00e8 un sistema di catene ad anelli che, montato sugli pneumatici, permette la circolazione sulla neve, e, se dotato di alcuni accorgimenti specifici, anche sul ghiaccio.\nMisure delle catene.\nLe misure delle catene variano a seconda della tipologia di costruzione.\nA maglia articolata Galle.\nQueste catene sono caratterizzate da due misure fondamentali:\nPer esprimere tali caratteristiche viene utilizzato un solo codice numerico standardizzato, composto da tre cifre, che ne esprime entrambi i valori (esempi: 415, 420, 428, 520, 525, 530).\nAd anello.\nLe misure di queste catene sono pi\u00f9 semplici rispetto al tipo di catena precedente, queste misure sono:\nDa taglio.\nNelle catene da taglio per motoseghe si hanno diverse misure:\nEffetto poligonale.\nRispetto ai sistemi a fune o cinghia, le varie catene subiscono tale effetto in quanto i vari perni di unione le spezza e forma tanti piccoli assi, che non possono aderire alla circonferenza primitiva della ruota dentata, ma si adagia su essa come se fosse un poligono inscritto nella circonferenza, questo provoca vibrazione data dal continuo e ripetuto spostamento e movimento in alto e in basso, oltre a verificarsi una velocit\u00e0 di contatto o differente tra i perni e i denti della ruota, creando di fatto un urto con ulteriore rumore, tale fenomeno viene mitigato da una densit\u00e0 maggiore dei denti impiegati a parit\u00e0 di circonferenza dell'ingranaggio."}
{"id": "1565878", "revid": "1522738", "url": "https://it.wikipedia.org/wiki?curid=1565878", "title": "Killing fields", "text": "I Killing fields (campi di sterminio o campi della morte) sono i siti in Cambogia dove dal 1975 al 1979 avvennero massacri di massa, subito dopo la fine della Guerra civile cambogiana e all'avvento del regime nazional-maoista di Pol Pot che porter\u00e0 in breve alla nascita della Kampuchea Democratica. Il termine \u00e8 divenuto famoso grazie al film \"The Killing Fields\" di Roland Joff\u00e9, uscito nel 1984 e tradotto in italiano col titolo \"Urla del silenzio\". L'espressione indica, con accezione pi\u00f9 estesa, anche i campi di lavoro forzato dove la maggior parte della popolazione cambogiana fu costretta ai lavori forzati, in condizioni durissime che causavano facilmente la morte per sfinimento o fame; inoltre, la minima ribellione o il minimo errore erano spesso puniti con la morte.\nLe analisi di 20.000 fosse comuni da parte del \"Dc-Cam Mapping Program\" e dell'Universit\u00e0 di Yale hanno calcolato un minimo di 1.386.734 vittime. La stima del numero totale di morti provocate dai khmer rossi, includendo fame e malattie, variano tra 1.700.000 e 2.500.000 vittime tra il 17 aprile 1975 e il 9 gennaio 1979.\nAnche le prigioni, come la nota S-21 (sito di sterminio in quanto solo 7 dei 17.000 prigionieri sono sopravvissuti) oggi sede del Museo del genocidio di Tuol Sleng, sono spesso annoverate fra i \"killing fields\"."}
{"id": "1565882", "revid": "31886", "url": "https://it.wikipedia.org/wiki?curid=1565882", "title": "Gorgota", "text": "Gorgota \u00e8 un comune della Romania di 5.414 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Crivina, F\u00e2nari, Gorgota, Poienarii Apostoli, Potigrafu.\nNel villaggio di Potigrafu sono state girate alcune scene del film \"Ritorno a Cold Mountain\"."}
{"id": "1565884", "revid": "1494169", "url": "https://it.wikipedia.org/wiki?curid=1565884", "title": "Catena di distribuzione", "text": ""}
{"id": "1565890", "revid": "439868", "url": "https://it.wikipedia.org/wiki?curid=1565890", "title": "Bragan\u00e7a (disambigua)", "text": ""}
{"id": "1565896", "revid": "110157", "url": "https://it.wikipedia.org/wiki?curid=1565896", "title": "Gornet (Prahova)", "text": "Gornet \u00e8 un comune della Romania di 3.125 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Bogd\u0103ne\u0219ti, Cuib, Gornet, Nucet."}
{"id": "1565909", "revid": "767487", "url": "https://it.wikipedia.org/wiki?curid=1565909", "title": "Gornet-Cricov", "text": "Gornet-Cricov \u00e8 un comune della Romania di 2.536 abitanti, ubicato nel distretto di Prahova, nella regione storica della Muntenia.\nIl comune \u00e8 formato dall'unione di sei villaggi: Co\u0219erele, Dobrota, Gornet-Cricov, Priseaca, \u021a\u0103rcule\u0219ti, Valea Seac\u0103."}
{"id": "1565911", "revid": "86343", "url": "https://it.wikipedia.org/wiki?curid=1565911", "title": "Gornet Cricov", "text": ""}
{"id": "1565915", "revid": "18397", "url": "https://it.wikipedia.org/wiki?curid=1565915", "title": "Pagan Metal", "text": ""}
{"id": "1565922", "revid": "1728", "url": "https://it.wikipedia.org/wiki?curid=1565922", "title": "Gulden", "text": ""}
{"id": "1565925", "revid": "13693876", "url": "https://it.wikipedia.org/wiki?curid=1565925", "title": "Mike d'Antoni", "text": ""}
{"id": "1565928", "revid": "110157", "url": "https://it.wikipedia.org/wiki?curid=1565928", "title": "Gura Vadului", "text": "Gura Vadului \u00e8 un comune della Romania di 2.469 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Gura Vadului, Per\u0219unari, Tohani."}
{"id": "1565932", "revid": "1543377", "url": "https://it.wikipedia.org/wiki?curid=1565932", "title": "Do It Well", "text": "Do It Well \u00e8 una canzone scritta e prodotta da Ryan Tedder. Questo pezzo \u00e8 il primo singolo estratto dal sesto album di Jennifer Lopez, \"Brave\" del 2007. La canzone contiene un sample del brano \"Keep on Truckin\"', di Eddie Kendricks del 1973, ed \u00e8 stata distribuita per le emittenti radiofoniche il 21 agosto 2007, mentre come singoli il 18 settembre negli Stati Uniti.\nIl singolo \u00e8 entrato nella top 10 delle classifiche del Brasile, della Bulgaria, di Israele, della Croazia, di Cipro, di Malta, e dell'Italia e nella top 20 in Australia, Irlanda, Paesi Bassi, Polonia, Svizzera, Regno Unito.\nIl video.\nIl video per la canzone, diretto da David LaChapelle, \u00e8 stato girato il 16 agosto e il 17 2007 nella Sunset Boulevard a Los Angeles. Il video \u00e8 stato trasmesso in anteprima su Yahoo! il 6 settembre 2007. In seguito il video ha debuttato su MTV il 17 settembre.\nIl video comincia con la Lopez che cammina lungo una strada, quando riceve un messaggio di aiuto da un ragazzino rapito e costretto a lavorare nelle cucine di un nightclub, sulla \"Union Street\". La cantante entra nel club, affrontando violentemente il buttafuori che le aveva bloccato la strada. In seguito si fa strada fra la folla del locale, chiedendo se qualcuno ha visto il bambino, ed usando allo scopo maniere molto forti. Mentre si vedono queste scene, se ne alternano altre in cui Jennifer Lopez danza e canta con un vestito rosso. Alla fine del video trova il ragazzino e lasciano l'edificio insieme."}
{"id": "1565934", "revid": "697352", "url": "https://it.wikipedia.org/wiki?curid=1565934", "title": "Musestre (fiume)", "text": "Il Musestre \u00e8 un fiume di risorgiva della provincia di Treviso.\nNasce a Breda di Piave e riceve le acque del Musestrelle e del Fossa. Scorre tranquillo per le campagne creando attorno a s\u00e9 un caratteristico ecosistema, sia dal punto di vista ambientale che paesaggistico e per questo molti hanno proposto la realizzazione di un parco. Dopo aver attraversato il centro di Roncade, sfocia nel Sile, in corrispondenza del paese omonimo. Verso la fine del suo corso, dopo il mulino Rachello, si divide in due rami paralleli che si riunificano poco dopo.\nLe acque del Musestre ricadono nell'area di competenza del Consorzio di bonifica Piave.\nIl toponimo sarebbe di origine gallica, composto dei termini \"mosa\" (\"palude\") e \"estre\" (\"dimora signorile rurale\"), ricollegandosi ad un insediamento vicino a una palude bonificata."}
{"id": "1565935", "revid": "1305772", "url": "https://it.wikipedia.org/wiki?curid=1565935", "title": "Gura Vitioarei", "text": "Gura Vitioarei \u00e8 un comune della Romania di 6.131 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Bughea de Jos, F\u0103getu, Fundeni, Gura Vitioarei, Poiana Cop\u0103ceni."}
{"id": "1565940", "revid": "599013", "url": "https://it.wikipedia.org/wiki?curid=1565940", "title": "T\u00fcrkiye 1.Lig 1999-2000", "text": "L'edizione 1999-2000 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Serkan Aykut (Samsunspor), con 30 reti."}
{"id": "1565944", "revid": "648716", "url": "https://it.wikipedia.org/wiki?curid=1565944", "title": "Stella fuggitiva", "text": "Una stella fuggitiva (stella in fuga o runaway) \u00e8 una stella che fugge dalla zona della sua origine, muovendosi nello spazio ad una velocit\u00e0 estremamente alta rispetto alle altre stelle a lei vicine; tale velocit\u00e0 \u00e8 supersonica in relazione al mezzo interstellare circostante.\nGli astronomi hanno individuato due possibili meccanismi in grado di dare origine ad una stella fuggitiva. Il primo consiste in un incontro ravvicinato tra due sistemi binari, che culmina con la distruzione di entrambi i sistemi, mentre alcune delle stelle vengono espulse ad altissime velocit\u00e0. Il secondo consiste nell'esplosione di una supernova all'interno di un sistema multiplo, che ha come risultato il movimento delle componenti residue del sistema a velocit\u00e0 elevatissime. Nonostante entrambi i modelli siano possibili in via teorica, gli astronomi propendono per il modello della supernova come quello maggiormente realizzabile in pratica.\nAlcuni esempi di stelle fuggitive correlate tra loro sono AE Aurigae, 53 Arietis e Mu Columbae, che si allontanano l'una dall'altra a velocit\u00e0 di oltre (al confronto il Sole orbita attorno al nucleo della Via Lattea con una velocit\u00e0 superiore di circa 20\u00a0km/s a quella media locale). Si ritiene che tali stelle fino a due milioni di anni fa facessero parte di un ammasso stellare posto nei pressi della Nebulosa di Orione, ma un fenomeno esplosivo le ha lanciate nello spazio alla velocit\u00e0 di 100\u00a0km/s; una traccia di tale fenomeno \u00e8 individuabile nell'anello di Barnard, il resto della supernova esplosa in quel periodo all'origine dell'allontanamento tra le stelle.\nUn altro esempio \u00e8 l'oggetto a raggi X Vela X-1, in cui le tecniche della fotografia digitale hanno rivelato la presenza di un tipico \"bow shock\" iperbolico."}
{"id": "1565947", "revid": "121837", "url": "https://it.wikipedia.org/wiki?curid=1565947", "title": "Stella in fuga", "text": ""}
{"id": "1565948", "revid": "287204", "url": "https://it.wikipedia.org/wiki?curid=1565948", "title": "Giovanni Bertini (scultore)", "text": "\u00c8 l'autore, con il fratello Pacio, del sepolcro di Roberto d'Angi\u00f2 presso la Basilica di Santa Chiara a Napoli.\nAi fratelli Bertini si deve, altres\u00ec, il \"Fregio\" sulla vita e martirio di Santa Caterina d'Alessandria del 1345 custodito, sempre a Napoli, presso la \"Sala dei marmi\" del Museo dell'Opera di Santa Chiara."}
{"id": "1565951", "revid": "107059563", "url": "https://it.wikipedia.org/wiki?curid=1565951", "title": "Chrysler Turbo Convertible by Maserati", "text": "La Chrysler TC (Turbo Convertible) \u00e8 una vettura sviluppata dalla Maserati per la Chrysler e assemblata negli stabilimenti Innocenti di Milano Lambrate dal 1989 al 1991.\nFu presentata nel 1986 al salone dell'auto di Los Angeles, ma venne commercializzata solo a fine 1989.\nNonostante il classico pentagono Chrysler fosse stato modificato per contenere un tridente, questa vettura di Maserati aveva ben poco, infatti il telaio era quello della Dodge Daytona accorciato, lo schema era motore anteriore-trazione anteriore, i motori erano un 4 cilindri 16 valvole Chrysler da 2200\u00a0cm\u00b3 dotato di turbocompressore IHI e un V6 Mitsubishi da 3000\u00a0cm\u00b3 da 141\u00a0CV.\nLe modeste prestazioni, unite alla cattiva immagine percepita dagli americani per il marchio Maserati (che in quel periodo era stato sovente all'onore della cronaca per le Biturbo catalizzate che tendevano a incendiarsi), fecero s\u00ec che dalle 7.000 vetture annue previste si riusc\u00ec a venderne con molta fatica solo 7.300 in due anni e mezzo.\nLa maggiore avversaria della TC era la Buick Reatta un'altra berlinetta con motore anteriore e trazione anteriore dotata di motore a 6 cilindri, come la TC era parzialmente costruita a mano. La vettura per certi versi pi\u00f9 simile alla TC era la Cadillac Allant\u00e9, altra vettura sviluppata in Italia da Pininfarina e parzialmente costruita a mano nel belpaese (le carrozzerie venivano costruite a Torino e spedite con uno speciale Boeing 747 ad Hamtramck, nel Michigan, dove venivano montate sui telai)."}
{"id": "1565952", "revid": "38120", "url": "https://it.wikipedia.org/wiki?curid=1565952", "title": "Anime Comics", "text": ""}
{"id": "1565957", "revid": "38120", "url": "https://it.wikipedia.org/wiki?curid=1565957", "title": "Anime comics", "text": ""}
{"id": "1565961", "revid": "716642", "url": "https://it.wikipedia.org/wiki?curid=1565961", "title": "Josh Walker", "text": "Carriera.\nClub.\nHa giocato nella prima divisione inglese, in quella scozzese ed in quella indiana. Ha inoltre giocato una partita nei turni preliminari di AFC Champions League e 6 partite in Coppa dell'AFC.\nNazionale.\nHa partecipato ai Mondiali Under-20 del 2009."}
{"id": "1565965", "revid": "72396", "url": "https://it.wikipedia.org/wiki?curid=1565965", "title": "Jonathan Grounds", "text": ""}
{"id": "1565967", "revid": "179743", "url": "https://it.wikipedia.org/wiki?curid=1565967", "title": "Chrysler TC", "text": ""}
{"id": "1565968", "revid": "767487", "url": "https://it.wikipedia.org/wiki?curid=1565968", "title": "Seb Hines", "text": ""}
{"id": "1565972", "revid": "767487", "url": "https://it.wikipedia.org/wiki?curid=1565972", "title": "Ben Hutchinson", "text": ""}
{"id": "1565977", "revid": "98720", "url": "https://it.wikipedia.org/wiki?curid=1565977", "title": "Pallaro", "text": ""}
{"id": "1565979", "revid": "716642", "url": "https://it.wikipedia.org/wiki?curid=1565979", "title": "Andrew Taylor (calciatore 1 agosto 1986)", "text": "Carriera.\nClub.\nHa giocato nella prima e nella seconda divisione inglese.\nNazionale.\nHa partecipato ai Mondiali Under-20 del 2003 ed agli Europei Under-21 del 2009 (nei quali l'Inghilterra \u00e8 stata finalista perdente)."}
{"id": "1565982", "revid": "716642", "url": "https://it.wikipedia.org/wiki?curid=1565982", "title": "David Wheater", "text": "Carriera.\nHa giocato 105 partite nella prima divisione inglese ed una partita in UEFA Europa League, oltre a 205 partite nella seconda divisione inglese."}
{"id": "1565984", "revid": "1632387", "url": "https://it.wikipedia.org/wiki?curid=1565984", "title": "Sabaton", "text": "I Sabaton sono un gruppo musicale epic metal svedese formatosi nel 1999 a Falun per iniziativa di Joakim Brod\u00e9n e P\u00e4r Sundstr\u00f6m.\nI temi principali affrontati dal gruppo nei suoi brani sono alcuni tra i pi\u00f9 famosi conflitti della storia e le loro battaglie pi\u00f9 rilevanti.\nIl nome della band significa in inglese scarpa d'arme, elemento raffigurato anche nel logo, a formare la lettera S maiuscola.\nStoria del gruppo.\nI Sabaton nacquero nel 1999 e, dopo aver registrato alcune tracce, furono contattati da alcune case discografiche. Il gruppo accett\u00f2 il contratto di un'etichetta italiana e pubblic\u00f2 cos\u00ec il suo primo cd, dal titolo \"Fist for Fight\", nel 2001 e con la sola intenzione di rendersi un po' pi\u00f9 conosciuti nel panorama del genere. I Sabaton suonarono svariati tour in Svezia fino a che, nel 2005, non decisero di pubblicare un nuovo disco, dal titolo \"Primo Victoria\", con la nuova casa discografica Black Lodge.\nNel 2006 venne pubblicato un terzo album, \"Attero Dominatus\", che si present\u00f2 come una continuazione del precedente prodotto. Infine, nel 2007, i Sabaton pubblicarono un loro vecchio album, fino ad allora distribuito solo in Svezia nel 2000, con titolo \"Metalizer\". Nel 2008 viene pubblicato il loro quinto album \"The Art of War\", il primo concept album della band, basato sugli scritti di Sun Tzu.\nNel 2009 la band firma un contratto con l'etichetta Nuclear Blast. Il 21 maggio 2010 viene pubblicato il loro sesto album \"Coat of Arms\", distribuito dalla Nuclear Blast.\nNel 2012, poco prima della pubblicazione dell'album \"Carolus Rex\", la band si separa dai due chitarristi, dal tastierista e dal batterista. L'album \u00e8 stato premiato nel 2013 con il disco di platino in Svezia, rendendo i Sabaton primo gruppo heavy metal svedese a raggiungere tale risultato.\nIl giorno successivo vengono scelti anche tre dei quattro rimpiazzi, Chris R\u00f6rland e Thobbe Englund alle chitarre e Robban B\u00e4ck, come batterista, mentre Joakim Brod\u00e9n, oltre a cantare, suoner\u00e0 le tastiere in studio, e in concerto verranno usate basi gi\u00e0 registrate.\nNel 2013 Robban B\u00e4ck lascia la band e al suo posto subentra Hannes van Dahl della band Evergrey.\nIl 16 maggio 2014 viene rilasciato lo studio album \"Heroes\".\nIl 25 luglio 2016 il chitarrista Thobbe Englund lascia la band e il 23 agosto il gruppo presenta Tommy Johansson come nuovo chitarrista.\nNel giugno 2017 il gruppo ha iniziato a fare qualche collaborazione con la casa di sviluppo biellorussa Wargaming.net.(sviluppatrice di World Of Tanks e World Of Warships).\nIl 19 luglio 2019 viene rilasciato il decimo studio album \"The Great War\".\nNel corso 2021 il gruppo ha rilasciato tre singoli: \"Livgardet\" (il 26 febbraio 2021 la versione svedese e il 6 aprile quella inglese), \"Defence of Moscow\" (il 7 maggio 2021, cover di una canzone della band russa Radio Tapok) e \"Steel Commanders\" (il 25 agosto 2021, frutto di una collaborazione con il videogioco World of Tanks).\nNell'autunno del 2021 il gruppo ha annunciato il suo prossimo album, \"The War to End All Wars\", che verr\u00e0 pubblicato il 4 marzo 2022, rilasciando contestualmente il primo singolo tratto da tale album, \"Christmas Truce\", una canzone sulla tregua di Natale del 1914.\nStile musicale.\nLo stile musicale del gruppo rientra nel filone del power metal epico, con l'alternarsi della caratteristica voce solista del cantante-compositore e dei cori, spesso usati nei \"refrain\".\nTemi dei testi.\nLe tematiche trattate dai Sabaton vertono principalmente sulla guerra, antica e, soprattutto, moderna. Molti testi riguardano battaglie famose della storia viste da un punto di vista generale o dall'occhio di una delle fazioni. Le due guerre mondiali sono molto presenti nei testi (come per esempio in \"Cliffs of Gallipoli\" che narra della Battaglia di Gallipoli da un punto di vista neutrale, o in \"Panzerkampf\", che ha come tema la Battaglia di Kursk vista dal punto di vista dei sovietici), anche se si possono riscontrare anche temi differenti da quelli delle guerre mondiali, come la Guerra delle Falkland o quella del golfo (rispettivamente in \"Back in Control\", vista dal punto di vista inglese, in \"Panzer Battalion\" e \"Reign of Terror\", vista dal punto di vista della Coalizione). Inoltre, spesso i testi raccontano la storia di un singolo personaggio della storia militare, come il brano \"White Death\", incentrato sulla figura del cecchino finlandese Simo H\u00e4yh\u00e4, \"To Hell and Back\", che parla del pluridecorato soldato americano Audie Murhpy, o ancora \"The Red Baron\", canzone su Manfred von Richthofen, il \"Barone Rosso\"."}
{"id": "1565986", "revid": "486946", "url": "https://it.wikipedia.org/wiki?curid=1565986", "title": "Paolo Rossi (1947-1966)", "text": ""}
{"id": "1565990", "revid": "767487", "url": "https://it.wikipedia.org/wiki?curid=1565990", "title": "Anthony McMahon", "text": ""}
{"id": "1565992", "revid": "599013", "url": "https://it.wikipedia.org/wiki?curid=1565992", "title": "Lee Cattermole", "text": "Carriera.\nClub.\nHa militato calcisticamente nel Middlesbrough, nel Wigan e soprattutto nel Sunderland AFC con cui ha giocato sia in Premier League che nelle serie minori inglesi, divenendone uno dei giocatori simbolo. Con il Sunderland ha sbagliato anche un rigore in finale decisivo per il titolo di English Football League Trophy 2018-2019.\nHa chiuso la carriera nel VVV-Venlo in Olanda.\nNazionale.\nHa giocato per la nazionale inglese Under-21 con 16 presenze e 3 gol.\nStatistiche.\nPresenze e reti nei club.\n\"Statistiche aggiornate al 24 dicembre 2018\"."}
{"id": "1566002", "revid": "767487", "url": "https://it.wikipedia.org/wiki?curid=1566002", "title": "Matthew Bates", "text": ""}
{"id": "1566003", "revid": "6923", "url": "https://it.wikipedia.org/wiki?curid=1566003", "title": "Coccarda", "text": "La coccarda \u00e8 una decorazione o un distintivo di forma tondeggiante realizzata pieghettando un nastro. Spesso usata come simbolo o come insegna ufficiale dagli Stati sovrani, \u00e8 anche utilizzata come premio nelle competizioni sportive o come segno di appartenenza politica. \nDescrizione.\n\u00c8 costituita da una rosetta di nastro ripiegato, sovente con al centro un largo bottone che riporta le indicazioni della manifestazione o del premio. A completamento ci possono essere due o pi\u00f9 strisce di nastro che scendono dalla rosetta attaccate al suo retro. Il materiale che costituisce i nastri era storicamente il tessuto, anche se oggi le materie plastiche l'hanno quasi completamente soppiantato. Sono infatti ormai usati nastri stampati, anche a imitazione del tessuto, come quelli impiegati per legare i pacchetti o per l'addobbo floreale.\nStoria.\nLe coccarde furono introdotte nel XV dalle monarchie europee, che le utilizzavano per indicare la nazionalit\u00e0 dei loro soldati: questa era un'informazione importante, soprattutto durante le battaglie, visto che era fondamentale riconoscere gli alleati dai nemici. Queste prime coccarde sono state ispirate dalle fasce distintive colorate e dai nastri che venivano usati nel tardo medioevo dai cavalieri, sia in guerra che nelle giostre, che avevano anch'essi lo scopo di far riconoscere gli alleati dai nemici. Le prime coccarde, aventi forma a nastro, furono indossate sugli elmi e sui cappelli a tesa larga. Sui caschi si usavano invece delle coccarde di metallo. Altre coccarde ancora, a forma di bottone, erano cucite sui chep\u00ec oppure sui berretti con visiera.\nLe coccarde, dopo la Rivoluzione francese, diventarono il simbolo rivoluzionario per eccellenza, essendo protagoniste dei moti che hanno caratterizzato il XVIII e il XIX secolo. Venivano infatti appuntate sulla giacca o sui cappelli da molti rivoluzionari. In questo contesto storico e sociale nacque la coccarda francese tricolore. Le origini di quest'ultima risalgono al 12 luglio 1789, ovvero a due giorni prima la presa della Bastiglia, quando il giornalista rivoluzionario Camille Desmoulins, mentre arringava la folla parigina alla rivolta, chiese ai manifestanti quale colore adottare come simbolo della rivoluzione francese. I rivoltosi scelsero il verde speranza, che fu per\u00f2 abbandonato dopo un solo giorno in favore del blu e del rosso, i colori di Parigi, perch\u00e9 il verde era anche il colore del fratello del re, il reazionario conte d'Artois, che divent\u00f2 monarca dopo la Restaurazione con il nome di Carlo X. La coccarda francese tricolore si complet\u00f2 poi, in seguito a eventi successivi, grazie all'aggiunta del bianco, colore dei Borbone.\nNella Francia pre-rivoluzionaria la coccarda era infatti completamente bianca, con un richiamo al colore della dinastia dei Borboni, che ha regnato sulla Francia dal 1594 al 1848. Nel 1780, durante le sommosse di Gordon, che avvennero a Londra, la coccarda blu divenne uno dei simboli di sentimenti anti-governativi venendo indossata dalla maggior parte dei rivoltosi. Durante le guerre napoleoniche gli eserciti di Francia e Russia si fronteggiarono indossando, sulle divise militari, delle vistose coccarde. I soldati napoleonici avevano appuntata la coccarda francese imperiale mentre i russi quella di San Giorgio, con quest'ultima che era indossata sui loro sciacc\u00f2.\nIn Europa, nel XVIII e nel XIX secolo, le coccarde vennero anche usate per mostrare la fedelt\u00e0 dei loro indossatori alle fazioni politiche di appartenenza, al loro rango sociale oppure come parte della livrea dei servitori. La coccarda era generalmente appuntata, per gli uomini, su un lato del tricorno, sul cappello a cilindro oppure sul bavero della giacca. Le donne la indossavano invece sul cappello o nei capelli. Nel Regno di Gran Bretagna i sostenitori della restaurazione giacobita portavano coccarde bianche, mentre i loro avversari del Casato di Hannover, che succedette nel 1714 agli Stuart come casa regnante di Gran Bretagna, usavano una coccarda nera. \nDurante la Rivoluzione americana i soldati dell'Esercito Continentale, forza armata delle colonie inglesi che sarebbero divenute gli Stati Uniti d'America, portarono inizialmente coccarde di vari colori, dove ciascuna tonalit\u00e0 era associata a un preciso grado militare. Dopo poco tempo l'Esercito Continentale inizi\u00f2 a indossare la coccarda nera, simbolo che aveva ereditato dai dominatori inglesi. Pi\u00f9 tardi, quando la Francia divenne alleata dell'esercito dei futuri Stati Uniti d'America, l'Esercito Continentale decise di aggiungere il bianco della coccarda dei Borbone sulla loro vecchia coccarda nera. I francesi fecero altrettanto aggiungendo il nero alla loro coccarda bianca come segno dell'alleanza franco-americana. La coccarda bianca e nera divenne poi la prima coccarda degli Stati Uniti. La coccarda statunitense, nel corso del XIX secolo, cambi\u00f2 forma diventando nera con un'aquila al centro e trasformandosi infine in quella attuale, ovvero rossa, bianca e blu, con un richiamo ai colori della bandiera degli Stati Uniti d'America. Le coccarde furono protagoniste anche durante la guerra di secessione americana: blu quelle degli Stati secessionisti meridionali, bianca e nera quella dell'Unione, ovvero quella degli Stati del nord, che presero come riferimento la citata coccarda della Rivoluzione americana.\nI rivoluzionari ungheresi indossarono coccarde durante la rivoluzione ungherese del 1848 e nel corso della rivoluzione del 1956. Per questo motivo il 15 marzo, anniversario della rivoluzione del 1848, gli ungheresi indossano tradizionalmente le loro coccarde, soprattutto in occasione dei festeggiamenti pubblici di tale ricorrenza. Lo Statuto Albertino del Regno di Sardegna, che fu promulgato il 4 marzo 1848, prevedeva all'articolo 77 la seguente disposizione: \u00abLa coccarda azzurra \u00e8 la sola nazionale\u00bb. In questo modo l'azzurro (Blu Savoia), colore storico del Regno di Sardegna e prima ancora del Ducato di Savoia, fu mantenuto a fianco della coccarda tricolore, che era invece diffusa tra il popolo. In seguito la coccarda tricolore soppiant\u00f2 quella azzurra anche nelle sedi ufficiali. Ancora oggi l'azzurro \u00e8 il colore delle casacche della Nazionale italiana nelle competizioni sportive e compare anche sui bordi esterni del vessillo del Presidente della Repubblica Italiana. \nIl secondo impero tedesco (1870-1918) utilizz\u00f2 due tipi di coccarda, una nera-bianca-rossa per l'esercito unitario imperiale, le altre per le monarchie federate di cui era composto l'impero, le quali avevano le proprie coccarde, ognuna caratterizzata dai colori che possedevano prima della riunificazione tedesca (1870). Le uniche eccezioni erano i Regni di Baviera e di W\u00fcrttemberg, i quali avevano conservato il diritto di mantenere le proprie forze armate autonome, che non erano quindi integrate nell'esercito imperiale. Le loro coccarde erano bianche e blu (Baviera) e nere-rosse-nere (W\u00fcrttemberg). La Repubblica di Weimar (1919-1933) soppresse tutte le coccarde degli Stati un tempo federati al secondo impero tedesco per evitare possibili stimoli nei confronti delle spinte secessioniste. Durante la seconda guerra mondiale i nazisti, che erano fortemente avversi ai colori repubblicani tedeschi nero-rosso-oro usati dalla Repubblica di Weimar, reintrodussero i colori imperiali nero, bianco e rosso. I colori della Repubblica di Weimar furono poi ripristinati con la sconfitta dei nazisti a seconda guerra mondiale terminata. \nIn tempi moderni la coccarda \u00e8 usata come distintivo ottico su veicoli militari, in particolar modo sugli aeromobili (aeroplani ed elicotteri). Solitamente pu\u00f2 essere applicata sulle ali, dorso e ventre, ai lati della fusoliera e sulle derive, integrando o sostituendo i \"fin flash\". La prima nazione che us\u00f2 l'effige di una coccarda sui suoi aerei fu la Francia, che inizi\u00f2 ad applicarla sui velivoli della propria aeronautica militare nel 1909. L'uso della coccarda sugli aerei militari si diffuse, anche sui velivoli di altre nazioni, durante la prima guerra mondiale. Ad esempio la coccarda tricolore italiana comparve per la prima volta, sugli aerei militari, nel dicembre 1917.\nLa coccarda \u00e8 stata poi usata, per alcune nazioni, anche sulle navi della marina militare; per la marina militare francese, ad esempio, l'emblema utilizzato sulle navi \u00e8 un'ancora nera disegnata sulla coccarda tricolore francese. In Italia la coccarda tricolore \u00e8 diventata uno dei simboli dell'Aeronautica Militare Italiana, \u00e8 la base del fregio da parata dei bersaglieri e una sua riproduzione in stoffa \u00e8 cucita sulle maglie delle squadre sportive detentrici delle Coppe Italia che si organizzano in diversi sport di squadra nazionali.\nElenco delle coccarde nazionali.\nDi seguito \u00e8 riportato un elenco parziale di coccarde nazionali:"}
{"id": "1566004", "revid": "1776051", "url": "https://it.wikipedia.org/wiki?curid=1566004", "title": "Fist for Fight", "text": "Fist for Fight \u00e8 il primo album della band svedese power metal Sabaton. Fu registrato, a solo scopo promozionale, dalla etichetta italiana Underground Symphony nel 2001."}
{"id": "1566009", "revid": "236698", "url": "https://it.wikipedia.org/wiki?curid=1566009", "title": "I misteri della giungla nera (romanzo)", "text": ""}
{"id": "1566010", "revid": "599013", "url": "https://it.wikipedia.org/wiki?curid=1566010", "title": "Brad Jones", "text": "Carriera.\nClub.\nBradley Jones detto \"Brad\" inizi\u00f2 la propria carriera nel Bayswater City, in Australia occidentale. Nel 2000 venne messo sotto contratto dal Middlesbrough, all'epoca militante in FA Premier League. Nella prima parte della sua militanza qui fu girato pi\u00f9 volte in prestito a squadre meno quotate: nella stagione 2001-2002 disput\u00f2 due partite con gli irlandesi dello Shelbourne debuttando al Dalymount Park contro il Bohemian e concedendo 4 reti (vittoria 6-4). In seguito trascorse periodi di prestito anche con le maglie di Stockport County, Rotherham United e Blackpool. Tornato al Middlesbrough, esord\u00ec con la maglia del \"Boro\" nel terzo turno di FA Cup 2003-2004 contro il Notts County (3 gennaio 2004, vittoria 2-0) mentre quattro giorni dopo debutt\u00f2 in Premier contro il Fulham (vittoria 2-1). Nel febbraio 2004 vinse il suo primo trofeo, la Football League Cup, sedendo in panchina nella partita vinta 2-1 sul Bolton Wanderers. A novembre venne ceduto in prestito nuovamente al Blackpool. Nella stagione 2005-2006 disput\u00f2 9 gare, tra cui una contro il Manchester United nella quale neutralizz\u00f2 un calcio di rigore tirato da Ruud van Nistelrooy (0-0).\nNell'agosto 2006 Jones si trasfer\u00ec allo Sheffield Wednesday per il suo quinto periodo di prestito, della durata di tre mesi. Il suo periodo iniziale con questa maglia si caratterizz\u00f2 di alti e bassi: il portiere australiano comp\u00ec alcune parate importanti ma nelle partite successive (contro Plymouth Argyle e Leeds United) concesse dei calci di rigore agli avversari; il 21 ottobre una minoranza di suoi stessi tifosi lo prese di mira gettandogli addosso delle monete durante una partita di campionato casalinga vinta 3-2 sul Queens Park Rangers. Al ritorno al Middlesbrough, per la seconda parte della stagione 2006-2007, disput\u00f2 sole due partite di campionato essendo stato riserva di Mark Schwarzer. L'annata successiva collezion\u00f2 sole tre presenze (di cui solo una in campionato) essendo stato ancora alle spalle di Schwarzer. Nella stagione 2008-2009, vista la partenza di Schwarzer con destinazione Fulham, Jones assunse il ruolo di portiere titolare ma un infortunio occorsogli alla seconda partita stagionale lo costrinse ad uno stop di qualche mese. Rientr\u00f2 in squadra nel mese di gennaio 2009: prolung\u00f2 il suo contratto con il club fino al 2012 e riacquist\u00f2 il ruolo di titolare terminando la stagione con 16 presenze in Premier (e la retrocessione del club in seconda divisione). Un altro infortunio sub\u00ecto durante la preparazione estiva lo costrinse a saltare i primi mesi della stagione 2009-2010 ma riottenne il posto da titolare a scapito di Danny Coyne il quale aveva incassato 5 reti in una sfida di campionato contro il West Bromwich Albion.\nNel 2010 viene acquistato dal Liverpool, che nel gennaio 2011 lo cede in prestito al Derby County. Terminato il prestito fa ritorno a Liverpool, esordendo con il club in Premier il 10 aprile 2012 subentrando all'espulso Doni e parando un rigore a Yakubu durante Blackburn-Liverpool 2-3, dedicando la parata al figlioletto morto di leucemia.\nIl 17 agosto 2015 Jones lascia definitivamente i \"Reds\" firmando un contratto di un anno con il Bradford City, squadra militante in League One\nNazionale.\nBrad Jones ricevette la sua prima convocazione in Nazionale australiana nel febbraio 2007 - in occasione di una partita amichevole - in sostituzione di Mark Schwarzer alle prese con un problema alla schiena. L'esordio risale invece al 2 giugno dello stesso anno in amichevole contro l'; il portiere australiano macchi\u00f2 il suo debutt\u00f2 con un grave errore: cerc\u00f2 di intercettare un cross, non riuscendoci, e permettendo ad \u00c1lvaro Recoba di segnare il gol vittoria di testa (1-2).\nNel mese di luglio 2007 prese parte alla spedizione australiana in Coppa d'Asia, senza giocare. \u00c8 stato inserito tra i 23 convocati della Nazionale australiana convocati per il , ma ha dovuto rinunciare per motivi familiari. Al suo posto \u00e8 stato convocato Eugene Galekovi\u0107.\nStatistiche.\nPresenze e reti nei club.\n\"Statistiche aggiornate al 23 febbraio 2021.\""}
{"id": "1566012", "revid": "380654", "url": "https://it.wikipedia.org/wiki?curid=1566012", "title": "Spiderwick - Le cronache", "text": "Spiderwick - Le cronache (\"The Spiderwick Chronicles\") \u00e8 un film del 2008 diretto da Mark Waters, tratto dalla saga di libri fantasy \"Le cronache di Spiderwick\", scritta da Holly Black ed illustrata da Tony DiTerlizzi.\nIl film \u00e8 uscito in USA il 14 febbraio 2008, mentre in Italia il 21 marzo.\nTrama.\nI gemelli Jared e Simon e la sorella maggiore Mallory sono tutt'altro che lieti di seguire la mamma e lasciare la loro vita a New York per trasferirsi nella magione polverosa della prozia Lucinda, in mezzo ai boschi del New England. Ma le cose in famiglia sono cambiate, il padre si \u00e8 del tutto separato dalla moglie ed \u00e8 tempo di costruirsi un'esistenza diversa, anche se Jared non accenna a farsene una ragione ed \u00e8 fermamente convinto che il padre prima o poi torni a prenderlo per portarlo via dalla desolazione della casa di Lucinda.\nIl ritrovamento, da parte di Jared, di uno strano libro intitolato \"Guida magica di Arthur Spiderwick al Mondo Fantastico che ci circonda\" (un manuale illustrato che insegna a relazionarsi con le creature magiche del bosco) causa l'inizio di strani avvenimenti. Spetter\u00e0 a Jared e alla sua famiglia impedire che la conoscenza racchiusa nel libro finisca nelle mani dei goblin comandati dal malvagio orco mutaforma Mulgarath. Alla fine Jared e i suoi fratelli sconfiggono i goblin e riportano la pace in tutto il bosco.\nIncassi.\nIn Italia ha guadagnato, in tre settimane, \u20ac, con una apertura al botteghino \u20ac. Negli USA in cinque settimane ha totalizzato $, con una apertura che si avvicina ai 20 milioni di dollari. Globalmente ha guadagnato $.\nVideogiochi.\nNel febbraio 2008 \u00e8 uscito sul mercato un videogioco ispirato al film. Distribuito dalla Sierra Entertainment, \u00e8 stato realizzato per le piattaforme Xbox 360, PlayStation 2, Nintendo DS e Nintendo Wii."}
{"id": "1566015", "revid": "309289", "url": "https://it.wikipedia.org/wiki?curid=1566015", "title": "Poluj", "text": "Il Poluj () \u00e8 un fiume della Russia siberiana nordoccidentale, affluente di destra dell'Ob'. Scorre nel Circondario autonomo Jamalo-Nenec che fa parte dell'oblast' di Tjumen'.\nDescrizione.\nIl fiume ha origine dalla confluenza di due rami sorgentiferi: da sinistra il Glubokij Poluj (\u0413\u043b\u0443\u0431\u043e\u043a\u0438\u0439 \u041f\u043e\u043b\u0443\u0439; in it. Poluj profondo), lungo 266\u00a0km, e da destra il Suchoj Poluj (\u0421\u0443\u0445\u043e\u0439 \u041f\u043e\u043b\u0443\u0439; in it. Poluj secco), lungo 212\u00a0km, che scendono dalle alture del Poluj.\nIl Poluj scorre nella parte nord-occidentale del bassopiano della Siberia occidentale con direzione dapprima settentrionale, successivamente nord-occidentale e infine occidentale fino a sfociare nell'Ob' presso la citt\u00e0 di Salechard, a poche decine di chilometri dall'inizio della sua vasta foce ad estuario nel golfo dell'Ob'.\nLa lunghezza del Poluj \u00e8 di 369\u00a0km, considerando il pi\u00f9 lungo dei suoi bracci sorgentiferi (il Glubokij), tuttavia, tale valore sale a 635. L'area del suo bacino \u00e8 di 21\u00a0000\u00a0km\u00b2. La sua portata media, a 162\u00a0km dalla foce, \u00e8 di 139,14\u00a0m\u00b3/s, alla foce \u00e8 di circa 190\u00a0m\u00b3/s.\nSuoi principali affluenti di sinistra sono: Njakchoba (\u041d\u044f\u043a\u0445\u043e\u0431\u0430) e Bol'\u0161oj Epsedej (\u0411\u043e\u043b\u044c\u0448\u043e\u0439 \u0415\u043f\u0441\u0435\u0434\u0435\u0439); di destra: Chadyjacha (\u0425\u0430\u0434\u044b\u044f\u0445\u0430), Tanop\u010da (\u0422\u0430\u043d\u043e\u043f\u0447\u0430) e Sarmik\"jacha (\u0421\u0430\u0440\u043c\u0438\u043a\u044a\u044f\u0445\u0430).\nIl fiume \u00e8 gelato da ottobre a maggio/inizio giugno; lungo il suo corso non si incontrano centri urbani, ad eccezione di Salechard alla foce.\nL'antico sito archeologico scoperto nel 1932 sul fiume Poluy ha dato il nome all'antica cultura di Ust-Poluy che risale all'et\u00e0 del ferro (IV - II secolo a.C.)."}
{"id": "1566018", "revid": "80339", "url": "https://it.wikipedia.org/wiki?curid=1566018", "title": "Poluy", "text": ""}
{"id": "1566021", "revid": "767487", "url": "https://it.wikipedia.org/wiki?curid=1566021", "title": "Ross Turnbull", "text": "Carriera.\nClub.\nMiddlesbrough e prestiti.\nDopo aver giocato nelle giovanili del Middlesbrough, Turnbull ha firmato un contratto da professionista con il club inglese nel 2002.\nNel novembre 2003 \u00e8 stato ceduto in prestito mensile al Darlington, con cui ha disputato una partita in Football League Two. Nel 2004 \u00e8 passato in prestito al Barnsley, giocando 3 partite in Football League One, e successivamente sempre in League One al Bradford City nel mese di agosto e da ottobre nuovamente al Barnsley in cui \u00e8 stato il portiere titolare e con cui ha esordito in FA Cup.\nNella stagione seguente Turnbull \u00e8 stato prestato al Crewe Alexandra, squadra di Football League Championship, per poi ritornare nel maggio 2006 al Middlesbrough con cui ha esordito in Premier League il 3 maggio 2006 in Bolton-Middlesbrough 1-1. Nella stagione seguente \u00e8 rimasto al Middlesbrough disputando una sola partita in Coppa di Lega.\nNel luglio 2007 \u00e8 stato ceduto in prestito in Football League Championship al Cardiff City. ha iniziato la stagione come titolare, ma dopo poche partite ha perso il posto in favore di Michael Oakes. Il 5 ottobre 2007, dopo l'infortunio del portiere di riserva del \"Boro\" Brad Jones, Turnbull \u00e8 stato richiamato al Middlesbrough con cui \u00e8 sceso in campo in due occasioni per l'infortunio subito dal portiere titolare Schwarzer.\nNell'estate 2008 Schwarzer ha lasciato il Middlesbrough firmando per il Fulham e Jones ha giocato la prima partita della stagione. Successivamente per\u00f2, complice anche l'infortuinio di Jones, Turnbull \u00e8 diventato titolare fino a gennaio 2009. Nel giugno 2009 Turnbull ha rifiutato un'offerta da parte del Middlesbrough per il rinnovo del contratto in scadenza nel mese di giugno, dicendo che avrebbe lasciato la squadra dopo la fine del proprio contratto.\nChelsea.\nIl 2 luglio 2009 Turnbull si \u00e8 trasferito a parametro zero al Chelsea, firmando un contratto quadriennale. Ha debuttato con il Chelsea il 28 ottobre 2009 contro il Bolton in Coppa di Lega, subentrando al posto dell'infortunato Hil\u00e1rio al 22\u00ba minuto di gioco. Con il Chelsea ha anche esordito in Champions League l'8 dicembre 2009 contro l'APOEL Nicosia.\nIl 13 marzo 2010 ha giocato la prima partita in Premier League con la maglia del Chelsea contro il West Ham dati gli infortuni di \u010cech e Hil\u00e1rio. Con i \"Blues\" si \u00e8 poi laureato campione d'Inghilterra anche se non ha potuto ricevere la medaglia di vincitore per il mancato raggiungimento delle 10 presenze necessarie. Con i Blues vince la Champions League 2011-2012 e l'Europa League 2012-2013 pur non giocando. Il 30 giugno 2013, il suo contratto con la formazione londinese \u00e8 giunto alla scadenza e si \u00e8 quindi accasato al Doncaster Rovers, neo-promossi in Football League Championship.\nNazionale.\nTurnbull con la Nazionale inglese Under-20 ha preso parte al Mondiale di categoria nel 2003 negli Emirati Arabi Uniti, dove \u00e8 stato la riserva di Lonergan e non \u00e8 quindi mai sceso in campo nelle tre partite disputate dall'Inghilterra.\nStatistiche.\nPresenze e reti nei club.\n\"Statistiche aggiornate al 14 febbraio 2015.\""}
{"id": "1566024", "revid": "57342", "url": "https://it.wikipedia.org/wiki?curid=1566024", "title": "Alpe Lusentino", "text": ""}
{"id": "1566030", "revid": "599013", "url": "https://it.wikipedia.org/wiki?curid=1566030", "title": "Lee Dong-gook", "text": "Carriera.\nClub.\nArrivato al M'Boro (Premier League), le sue prestazioni sono cos\u00ec mediocri (2 gol in 29 presenze) che risulta trentesimo nella classifica dei 50 peggiori attaccanti che abbiano mai giocato in Premier League. Dopo essere stato in tanti club come il Pohang Steelers, Werder Brema, Middlesbrough, S.Ilhwa Chunmae e Jeunbuk \u00e8 titolare fisso nella squadra campione coreana e nell'anno 2014-2015 divent\u00f2 capocannoniere della massima serie coreana (K-league)."}
{"id": "1566031", "revid": "729019", "url": "https://it.wikipedia.org/wiki?curid=1566031", "title": "Rafael Eitan", "text": "Generale, ramatkal delle Forze di Difesa Israeliane, poi uomo politico e parlamentare nella Knesset, era soprannominato \"Rafoul\" dai suoi amici e sostenitori.\nEytan nacque nel 1929 ad Tel Adashim, nella Palestina sotto Mandato britannico e crebbe nel moshav \"Tel \u2018Adashim\", ove rimase gran parte della sua vita.\nOrigine.\nS'\u00e8 detto che la famiglia Eitan fosse d'origine \"Subbotnik\", un insieme di discendenti di contadini cristiani che avevano rotto con la fede e la tradizione cristiana, sotto il regno dell'Imperatrice Caterina II di Russia, alla fine del XVIII secolo per convertirsi al Giudaismo. La rivista israeliana \"Hadassah\" scriveva nel 2006 che \u00abIosif Trumpeldor, l'eroe della battaglia di Tel Hai, era quasi certamente un \"Subbotnik\", cos\u00ec come il maggior generale Rafael Eitan, ex capo di Stato Maggiore\u00bb.\nCarriera militare.\nPrime battaglie.\nEytan, in quanto giovane ufficiale nell'unit\u00e0 di \u00e9lite del Palmach, prese parte alla Guerra arabo-israeliana del 1948 che consent\u00ec la nascita dello Stato d'Israele. Combatt\u00e9 a Gerusalemme e fu ferito alla testa nel prendere il monastero San Simone nell'aprile del 1948. In seguito raggiunse il 10\u00ba Battaglione di fanteria nella regione del Negev.\nNel 1954 il capitano Eytan divenne comandante di un gruppo dell'Unit\u00e0 101 di paracadutisti. Fu ferito nel 1955 nel corso di un raid militare in Siria (Operazione Kinereth). Nel 1956, comand\u00f2 una compagnia di paracadutisti nel corso della Guerra israelo-egiziana del 1956 e partecip\u00f2 all'attacco del 29 ottobre ai Passi di Mitla.\nNel giugno 1967 comand\u00f2 da colonnello una brigata di paracadutisti sul fronte della Striscia di Gaza e fu di nuovo gravemente ferito alla testa nell'azione di avvicinamento al Canale di Suez.\nNel 1969 pass\u00f2 alla fanteria israeliana e divenne comandante di divisione. Partecip\u00f2 in questa veste all'arresto dell'offensiva dell'esercito siriano sulle alture del Golan nel corso della guerra del Kippur dell'ottobre del 1973. Distrusse di persona con un bazooka carri armati siriani che avanzavano all'attacco. Eytan divenne maggior generale e comandante della Regione Nord.\nCapo di Stato Maggiore.\nEytan fu promosso generale il 1\u00ba aprile 1978 e Ezer Weizman lo nomin\u00f2 in seguito Capo di Stato Maggiore delle Forze di Difesa Israeliane. Eytan cominci\u00f2 con l'adottare misure tese ad accrescere la disciplina e l'efficacia delle forze armate israeliane e con la riduzione degli effettivi.\nDovette poi realizzare il ridispiegamento dell'esercito dal Sinai a seguito della sua restituzione all'Egitto nel quadro del Trattato di pace israelo-egiziano del 1979. Nell'aprile 1982 partecip\u00f2 con Ariel Sharon alla demolizione della citt\u00e0 israeliana di Yamit nel Sinai.\nDivenne noto in questa sua funzione di Capo di Stato Maggiore per il suo progetto d'integrazione nelle forze armate dei giovani provenienti da classi sociali meno abbienti, al fine di formarli a professioni che avrebbero consentito a costoro l'opportunit\u00e0 di un'ascesa sociale. Tsahal avrebbe in tal modo aiutato tali giovani a terminare i loro studi secondari.\nEytan approv\u00f2 l'attacco aereo israeliano contro il sito di Osirak, sospettato d'essere un sito di sviluppo di armi nucleari irachene.\nGuerra nel Libano.\nIl 3 giugno 1982 il gruppo terroristico palestinese di Abu Nidal tent\u00f2 di assassinare l'ambasciatore israeliano a Londra, Shlomo Argov, e lo fer\u00ec gravemente. Tsahal rispose bombardando i campi profughi palestinesi in Libano.\nLe inevitabili repliche palestinesi con lanci di ordigni missilistici contro il settentrione israeliano port\u00f2 il 4 giugno alla decisione d'Israele di penetrare in Libano con la cosiddetta \"Operazione Pace in Galilea\". L'azione inizi\u00f2 il 6 giugno e si trasform\u00f2 in breve in una vera e propria invasione del Libano, che aveva tra gli scopi anche quello di aiutare il Presidente libanese falangista, Bashir Gemayel a disarticolare l'Organizzazione per la Liberazione della Palestina che aveva profondamente alterato gli equilibri interni libanesi, assumendo di fatto il controllo del Sud-Libano.\nIl piano israeliano non si realizz\u00f2 compiutamente, anche se Tsahal si spinse fino a Beirut, cingendola d'assedio e cannoneggiandola per distruggere il quartier generale dell'OLP o costringere il movimento palestinese ad arrendersi.\nIn questo dissestato quadro in cui il governo libanese non aveva alcuna voce in capitolo e le Nazioni Unite non potevano far altro che lanciare inutili richiami alla pace, si verific\u00f2 il massacro di Sabra e Shatila.\nLe proteste di massa in Israele contro la guerra portarono ad accordi di cessate-il-fuoco e all'insediamento della Commissione Kahan, chiamata a investigare sui massacri. La commissione concluse che Israele non era direttamente responsabile di quanto avvenuto ma ufficiali superiori israeliani, come Ariel Sharon e Rafael Eitan, furono in parte ritenuti responsabili di quanto avvenuto. Sebbene Sharon fosse rimosso dalla carica di Ministro della Difesa (ottenendo subito per\u00f2 un altro ministero senza portafoglio), la Commissione non raccomand\u00f2 che si prendessero misure punitive nei confronti di Eitan.\nCi\u00f2 nonostante la reputazione di Eitan era distrutta e, anche prescindendo dalle sue responsabilit\u00e0 circa il massacro di Sabra e Shatila, egli divenne il simbolo del fallimento complessivo della guerra in Libano.\nCarriera politica.\nDopo il suo congedo dalle forze armate, nell'aprile del 1983, Eitan entr\u00f2 in politica, fruendo della simpatia che da sempre in Israele \u00e8 accordata ai sabra.\nEitan fu considerato un conservatore che lottava per una politica di dura repressione nei confronti dei palestinesi. Il 12 aprile 1983 Eitan rilasci\u00f2 in tale senso dichiarazioni oltranziste anti-palestinesi alla radio israeliana.\nEitan inizialmente si un\u00ec al partito \"Tehiyah\" e fu eletto alla Knesset nel 1984. Pi\u00f9 tardi fond\u00f2 il partito ultra-nazionalista \"Tzomet\" che aveva una visione che sarebbe eufemistico definire soltanto \"conservatrice\" circa la politica di difesa israeliana e la politica estera, sebbene si esprimesse a favore di una politica interna di stampo liberale. Fu eletto nell'11\u00aa legislatura della Knesset e serv\u00ec come Ministro dell'Agricoltura tra il 1988 e il 1991. Nella 12\u00aa legislatura della Knesset, Tzomet ottenne un buon successo, conseguendo 8 seggi. Eitan rifiut\u00f2 di unirsi alla coalizione di Yitzhak Rabin.\nTuttavia Eitan aveva grossi problemi a controllare il suo partito, a causa dell'accentuata tendenza dei deputati di Tzomet di raggiungere le file di altri partiti nella Knesset. Quando Rabin present\u00f2 i secondi Accordi di Oslo alla Knesset, riusc\u00ec a farli approvare . Costoro furono pi\u00f9 tardi incriminati per reati che nulla avevano comunque a che fare con la vicenda.\nNel 1996, Tzomet si un\u00ec al Likud e al Gesher, che vinsero le elezioni generali e che portarono alla carica di Primo Ministro Benjamin Netanyahu. Ad Eitan fu promesso il ministero della Sicurezza Interna, ma un'inchiesta penale contro di lui blocc\u00f2 la sua nomina. Le indagini infine chiarirono nel 1998 l'evidente estraneit\u00e0 di Eitan alle vicende imputategli e il caso fu chiuso. Nel frattempo Eitan serv\u00ec come ministro dell'Agricoltura e dell'Ambiente e anche in qualit\u00e0 di vice-Primo Ministro (1998-1999).\nNel 1999 Tzomet non riusc\u00ec a guadagnare alcun seggio parlamentare ed Eitan abbandon\u00f2 la vita politica\nMorte.\nIl 23 novembre 2004 Eitan arriv\u00f2 nel porto mediterraneo di Ashdod, dove - secondo fonti giornalistiche israeliane - era impegnato nel progetto di ristrutturazione del porto stesso. Una grande ondata lo spazz\u00f2 via in mare dal molo foraneo sul quale si trovava e il suo corpo fu ritrovato solo un'ora pi\u00f9 tardi dalla Marina Israeliana. Fu dichiarato morto dopo il fallimento degli sforzi miranti a rianimarlo.\nAutobiografia.\nFu autore d'un libro autobiografico: \"A Soldier's Story: The Life and Times of an Israeli War Hero\" (New York City, SPI Books, 1992, ISBN 1-56171-094-6)."}
{"id": "1566033", "revid": "1305772", "url": "https://it.wikipedia.org/wiki?curid=1566033", "title": "Questioni linguistiche relative all'euro", "text": "Il nome \"euro\" fu adottato dal Consiglio europeo di Madrid del 1995 per rimpiazzare la sigla ECU (dall'acronimo inglese \"European Currency Unit\", o \"Unit\u00e0 di conto europea\"), sino a quel momento utilizzata nei trattati e che dal 1978 indicava una valuta scritturale di uso interbancario. Il nome doveva essere semplice, unico e invariabile. \nTerminologia.\n\u00c8 probabile che tale denominazione derivi dall'uso, invalso negli ambienti finanziari britannici, di riferirsi alla vecchia moneta scritturale con l'espressione \"Euro-currency\", dove \"Euro\" sta per \"european\": si tratterebbe dunque di un anglicismo, anche se in Italia viene percepito come un accorciamento, in analogia con altre parole che, con composizione neoclassica, usano il confisso \"euro\"-, tratto da \"Europa\" (\"europarlamentare\", \"eurovisione\" ecc.).\nIl nome \u00e8 scritto anche negli altri alfabeti. Di conseguenza in greco, viene scritto \u0395\u03a5\u03a1\u03a9 e nell'alfabeto cirillico, in uso in Bulgaria, verr\u00e0 scritto \u0415\u0412\u0420\u041e. Molti paesi hanno deciso di usare normalmente il plurale o il partitivo del nome, anche se sulla cartamoneta il sostantivo \"euro\", chiaramente mostri che il sostantivo non dovrebbe conoscere plurale.\nLa denominazione \"ecu\", acronimo dell'espressione inglese \"European Currency Unit\", indicata nell'articolo 3a del trattato di Maastricht, fu scartata per diverse ragioni linguistiche: in francese (\"\u00e9cu\") vuol dire scudo, che era un'antica moneta della Francia. Ci fu poi il \"problema della vacca tedesca\": i tedeschi avrebbero dovuto chiamare un ecu \"ein Ecu\", che suona come \"eine Kuh\", cio\u00e8, appunto, una mucca.\nPronuncia.\nLa parola \"euro\" viene ufficialmente usata in italiano sia per il singolare che per il plurale, mentre per i centesimi la parola ufficiale \u00e8 \"cent\", anche se \"centesimo\" \u00e8 consentito, e risulta molto pi\u00f9 diffuso.\nTuttavia, in molti stati si utilizzano forme alternative, specialmente nel caso degli \"(euro)cent(s)\": in Italia si dice correntemente \"centesimo/centesimi\" (anche se ufficialmente \u00e8 \"cent\"), in Francia \"centime(s)\", in Spagna \"c\u00e9ntimo(s)\" e in Portogallo \"c\u00eantimo(s)\" o \"centavo(s)\" come si usava con le precedenti valute, almeno prima che i centesimi perdessero valore e venissero quindi ritirati.\nUn caso particolare \u00e8 l'Irlanda, dove le parole \"euro\" e \"cent\" sono usate in gaelico irlandese come prestiti stranieri senza cambiamenti ortografici o di pronuncia, risultando cos\u00ec esclusi dal naturale cambiamento di pronuncia dopo i numeri. Il nome maschile \"eor\u00f3\" (plurale \"eor\u00f3nna\") \u00e8 stato coniato dalla parola \"Eoraip\" (\"Europa\"), e \"ceint\" (plurale \"ceinteanna\") si trova nel vocabolario irlandese almeno dal 1959 con il significato, appunto, di \"centesimo\". Le parole \"eor\u00f3\" e \"ceint\" sono attestate nella stampa, ma i prestiti stranieri sono di gran lunga pi\u00f9 frequenti, in assenza di una normativa di pianificazione linguistica.\nNel Parlamento italiano.\nIn Italia, la questione del plurale era emersa in fase di varo della nuova moneta. I decreti legge n. 350 e n. 351 del 25 settembre 2001 contenevano valori in \"euri\" (al plurale) ma, in sede di conversione in legge, essi divennero in \"euro\" (Gazzetta Ufficiale n.274 del 24/11/2001), dando seguito all'orientamento prevalente dell'Accademia della Crusca, per la quale la parola \"euro\" \u00e8 da considerare un termine invariabile.\nAlcuni linguisti si erano per\u00f2 dichiarati favorevoli al plurale \"euri\". Della questione si fece quindi carico il senatore Renzo Gubert l'anno dopo, presentando un emendamento a tale scopo alla legge finanziaria: su richiesta del Governo, che aveva espresso parere contrario, tale proposta fu per\u00f2 bocciata dall'Assemblea di palazzo Madama. \nNel linguaggio corrente non si registra l'uso del plurale \"euri\", mentre \u00e8 di uso comune il termine \"centesimi\", contemplato dalle direttive europee."}
{"id": "1566037", "revid": "729019", "url": "https://it.wikipedia.org/wiki?curid=1566037", "title": "Stazione di Pachino", "text": "La stazione di Pachino era, fino al 1986, la stazione ferroviaria della citt\u00e0 di Pachino.\nCon i suoi 36\u00b041' di latitudine nord aveva la particolarit\u00e0 di essere la stazione ferroviaria pi\u00f9 meridionale d'Italia e deteneva anche tale primato in Europa per quanto riguarda lo scartamento ordinario: infatti le stazioni di Messene e di Calamata, estremi capilinea meridionali della rete greca che si trovano a una simile latitudine, sono raggiunte dalle ferrovie del Peloponneso a scartamento metrico, mentre le stazioni spagnole di Malaga, Cadice e Algeciras, pi\u00f9 a sud di Pachino di circa 30-40', fanno parte della rete RENFE a scartamento largo di &lt;ref name=\"IF1977.5/423\"&gt;.&lt;/ref&gt;.\nStoria.\nLa stazione di Pachino venne attivata nell'ambito della costruzione della breve Ferrovia Noto-Pachino, prevista sin dalla fine del XIX secolo ma terminata solo nel 1934. La stazione venne costruita in prossimit\u00e0 dell'abitato e inaugurata in concomitanza con l'apertura all'esercizio della tratta ferroviaria. Il traffico viaggiatori, abbastanza limitato, prevedeva cinque treni giornalieri in partenza e cinque in arrivo, effettuati con automotrici di cui solo uno direttamente per la Stazione di Siracusa mentre i restanti avevano origine e termine a Noto. La stazione aveva un buon traffico merci di prodotti agricoli e, soprattutto, di carri cisterna con vino, di cui la zona aveva una buona e apprezzata produzione. Nel periodo pi\u00f9 florido, le partite di vino arrivavano fino in Francia, dove veniva utilizzato per migliorarne il prodotto locale.\nLa stazione venne \"sospesa\" dal servizio ferroviario e commerciale il 1\u00ba gennaio 1986. Alla fine del 2002 la stazione venne definitivamente dismessa, insieme a tutta la linea tra Noto e Pachino, con decreto di autorizzazione del ministro delle infrastrutture e dei trasporti Pietro Lunardi emesso ai sensi dell'articolo 2 del DM 138T del 31 ottobre 2000 e in seguito ad istanza di rinuncia alla concessione all'esercizio della linea presentata dall'amministratore delegato di RFI S.p.A.\nStrutture e impianti.\nLa stazione consisteva di un fabbricato in classico stile ferroviario italiano, senza pensilina. L'edificio di stazione, posto a ovest dei binari, \u00e8 del tipo a corpo centrale unico, a due elevazioni e cinque luci; un piano terra per servizi e un primo piano per alloggi. Possiede una piattaforma girevole di 9,5 metri, una torre dell'acqua con colonna idraulica per rifornimento di locomotive a vapore, una sagoma limite per il controllo del carico dei carri merci e alcune costruzioni accessorie di servizio.\nIl fascio binari era costituito da un primo binario di arrivo e partenza e due binari per servizio viaggiatori e merci. Vari binari di ricovero e per servizio merci si trovavano sul lato est della stazione e annessa ad essi anche una pesa carri a bilico della portata di 40 tonnellate.\nServizi.\nLa stazione disponeva di:"}
{"id": "1566038", "revid": "11959", "url": "https://it.wikipedia.org/wiki?curid=1566038", "title": "Kibbuz", "text": ""}
{"id": "1566039", "revid": "11959", "url": "https://it.wikipedia.org/wiki?curid=1566039", "title": "Kibbus", "text": ""}
{"id": "1566041", "revid": "1543377", "url": "https://it.wikipedia.org/wiki?curid=1566041", "title": "Tuncay \u015eanl\u0131", "text": "Carriera.\nClub.\nSakaryaspor.\nTuncay ha iniziato a giocare nel 2000 per il Sakaryaspor, squadra della seconda serie del S\u00fcper Lig, dove ha ricoperto il ruolo di attaccante e ala destra.\nNel 2002, dopo aver disputato 66 partite e realizzato 32 reti, si \u00e8 trasferito al Fenerbah\u00e7e per 500.000 euro.\nFenerbah\u00e7e.\nAl Fenerbah\u00e7e Tuncay inizialmente ha ricoperto il ruolo di attaccante e in seguito anche di ala sinistra.\nL'8 dicembre 2004, Tuncay, segnando tutti e 3 i gol del Fenerbah\u00e7e contro il (3-0 il risultato finale), \u00e8 diventato il primo calciatore turco a segnare una tripletta in Champions League e il secondo di sempre a mettere a segno 3 reti al Manchester United in Europa, dopo il brasiliano Ronaldo.\nCon il Fenerbah\u00e7e ha vinto tre campionati turchi ed \u00e8 diventato il miglior marcatore del club nelle coppe europee con 12 gol.\nMiddlesbrough.\nIl 13 giugno 2007 passa al a parametro zero dopo le visite mediche effettuate il 18 giugno, ottenendo il permesso di lavoro il 4 luglio, completando cos\u00ec il trasferimento alla societ\u00e0 inglese.\nHa esordito con il Middlesbrough l'11 agosto 2007 al Riverside Stadium contro il . Dopo 12 gare senza realizzare alcuna rete, ha segnato il primo gol con la nuova maglia il 1\u00ba dicembre 2007 in trasferta contro il Reading, siglando il definitivo 1-1. Si \u00e8 ripetuto anche nelle due partite successive contro (vittoria per 2-1) e (vittoria per 1-0). Per quest'ultima rete, un tiro al volo su cross di Stewart Downing, la BBC gli ha assegnato il premio \"Goal of the Month\" (Gol del mese) di dicembre. Tuncay a fine stagione ha totalizzato 34 presenze e 8 reti, secondo miglior marcatore stagionale del \"Boro\" alle spalle di Downing (10 gol).\nStoke City.\nIl 28 agosto 2009 \u00e8 tornato a giocare in Premier League firmando per lo Stoke City, che lo ha pagato 5 milioni di sterline. Ha esordito nello Stoke City il giorno seguente contro il Sunderland, sostituendo Ricardo Fuller all'83'.\nWolfsburg e prestito al Bolton.\nIl 31 gennaio 2011 passa al Wolfsburg. Con la squadra tedesca ha disputato 4 partite nella Bundesliga 2010-2011.\nIl 12 agosto 2011 \u00e8 passato in prestito al Bolton. Il calciatore ha collezionato 22 presenze (di cui 7 da titolare) e una rete realizzata al debutto in Carling Cup contro il Macclesfield Town, mentre il Bolton \u00e8 retrocesso all'ultima giornata in seconda divisione.\nIl 25 giugno 2012 \u00e8 stato consensualmente rescisso il contratto che lo avrebbe legato al Wolfsburg fino al 2014.\nBursaspor.\nIl 4 settembre 2012, da svincolato, viene ingaggiato dal Bursaspor.\nUmm-Salal.\nIl 31 luglio 2014, il turco firma un contratto annuale con l'Umm Salal, squadra militante nella prima divisione qatariota.\nNazionale.\nTuncay ha esordito nella Nazionale turca il 20 novembre 2002 a Pescara in amichevole contro l'Italia (1-1), subentrando all'88' a \u0130lhan Mans\u0131z.\nHa preso parte alla Confederations Cup 2003, dove, il 16 giugno 2003, ha realizzato realizzando al 70' della partita contro gli contro gli Stati Uniti il suo primo gol con la maglia della Nazionale, che ha fissato il punteggio sul 2-1 per i turchi. In quella competizione la Turchia \u00e8 giunta al terzo posto e Tuncay \u00e8 stato il miglior marcatore dei turchi con 3 gol e secondo in assoluto dopo Thierry Henry (4).\nHa disputato le qualificazioni al Mondiale 2006, dove una sua tripletta nello spareggio contro la Svizzera conclusosi 4-2 non \u00e8 bastata per qualificare la Turchia in virt\u00f9 del 2-0 dell'andata.\n\u00c8 stato convocato da Fatih Terim per gli Europei 2008, durante i quali ha disputato 4 partite. Il 15 giugno 2008 al 92' della gara Turchia-Repubblica Ceca, ultima partita della fase a gironi, \u00e8 entrato in porta per sostituire Volkan Demirel, che era stato espulso, dato che la Turchia aveva esaurito tutti i cambi e non poteva inserire il secondo portiere R\u00fc\u015ft\u00fc."}
{"id": "1566043", "revid": "767487", "url": "https://it.wikipedia.org/wiki?curid=1566043", "title": "Enrico Nova", "text": "Caratteristiche tecniche.\nCentravanti alto e forte fisicamente, era un attaccante di manovra, bravo a difendere la palla per la squadra; per queste sue caratteristiche ha realizzato un numero limitato di reti.\nCarriera.\nCresciuto calcisticamente nel Brescia, squadra della sua citt\u00e0 con la quale esordisce in Serie B a 18 anni, gioca in Serie A grazie al trasferimento ai \"cugini\" dell'Atalanta nell'estate del 1959; viene inizialmente acquistato in compropriet\u00e0, per 20 milioni di lire.\nEsordisce nella massima serie il 20 settembre 1959, nella sconfitta per 4-0 sul campo della ; il suo miglior bottino in Serie A \u00e8 di 8 reti, nelle stagioni 1960-1961 e 1965-1966, nella quale contribuisce alla salvezza dei bergamaschi allenati da Stefano Angeleri. Il 28 gennaio 1963, a causa dell'infortunio del portiere titolare Zaccaria Cometti (frattura della tibia), gli subentra a difesa della porta atalantina nella partita interna contro la , persa per 6-3. Con l'Atalanta disputa otto stagioni, totalizzando 199 presenze nella massima serie e vincendo la Coppa Italia nel 1963.\nNel 1967 scende in Serie B, ingaggiato dal per 23 milioni di lire, su richiesta dell'allenatore Carmelo Di Bella. Con i siciliani conquista la promozione nel campionato di Serie B 1967-1968, giocato da titolare con 33 presenze e 8 reti. Riconfermato anche per le due successive stagioni nella massima serie, disputa in tutto 2 partite, e nel novembre 1969 passa al , con cui disputa il suo ultimo campionato cadetto. Chiude la carriera nelle categorie minori, con la Gaviese e la Pergolettese."}
{"id": "1566052", "revid": "688552", "url": "https://it.wikipedia.org/wiki?curid=1566052", "title": "Mohamed Shawky", "text": "Caratteristiche tecniche.\nVertice basso di centrocampo, abile ad intercettare i palloni lungo la zona mediana del campo. In possesso di un tiro secco e preciso dalla distanza, si distingue per spirito di sacrificio, tenacia, resistenza allo sforzo e intelligenza tattica.\nCarriera.\nGiocatore.\nClub.\nMuove i suoi primi passi nell'Al-Masry, per poi approdare nell'Al-Ahly.\nIl 31 agosto 2007 passa per 650.000 sterline al Middlesbrough. Esordisce in Premier League il 29 dicembre contro il Portsmouth, disputando la gara per intero. Alle prese con persistenti problemi fisici, conclude l'annata con solo sei presenze.\nMesso ai margini della rosa, l'8 gennaio 2010 si trasferisce in Turchia, legandosi per due stagioni e mezzo al Kayserispor. Il 2 luglio si accorda con la societ\u00e0 - in ritardo con i pagamenti delle mensilit\u00e0 arretrate del giocatore - per la rescissione consensuale del contratto.\nIl 21 luglio 2010 torna ad indossare la divisa dell'Al-Ahly, sottoscrivendo un contratto valido per tre stagioni. Complici i dissidi con il tecnico Hossam El-Badry e la sospensione del campionato egiziano, il 2 ottobre 2012 si accorda con l'Al-Naft, in Iraq. Il 26 novembre 2013 il Kelantan - societ\u00e0 militante in Malesia - ne comunica il tesseramento.\nL'8 dicembre 2014 viene tesserato dall'Arab Contractors, con cui si lega per mezzo di un contratto valido fino al 30 giugno 2016. Lascia la squadra alcuni mesi dopo, complice il mancato versamento degli emolumenti da parte della societ\u00e0 egiziana.\nNazionale.\nEsordisce con la selezione dei \"Faraoni\" il 10 novembre 2001 in Sudafrica-Egitto (1-0), sostituendo Mohamed Barakat al 38' della ripresa. In precedenza aveva preso parte ai Mondiali Under-20 disputati in Argentina.\nPrende parte alla Coppa d'Africa 2006, disputata in Egitto. Prima scelta del tecnico Hassan Shehata in mediana, disputer\u00e0 da titolare tutti gli incontri della manifestazione, vinta ai calci di rigore contro la Costa d'Avorio.\nViene convocato per la Coppa d'Africa 2008 - competizione vinta dai Faraoni grazie al successo per 1-0 ottenuto contro Camerun - disputata in Ghana. Elemento chiave del centrocampo, salter\u00e0 solo la semifinale giocata contro la Costa d'Avorio a causa di un infortunio.\nNel 2009 prende parte alla FIFA Confederations Cup. Esordisce nella competizione il 15 giugno contro il Brasile, segnando con una rasoiata da fuori area la rete del provvisorio 3-2. L'incontro si concluder\u00e0 sul punteggio di 4-3 a favore della Sele\u00e7\u00e3o.\nAllenatore.\nVoluto da Mido, il 4 dicembre 2016 viene nominato vice allenatore del Wadi Degla, alle spalle di quest'ultimo. Il 23 gennaio 2018 entra nello staff della selezione olimpica egiziana, in qualit\u00e0 di collaboratore tecnico.\nStatistiche.\nPresenze e reti nei club.\n\"Statistiche aggiornate al 30 giugno 2015.\""}
{"id": "1566058", "revid": "78273", "url": "https://it.wikipedia.org/wiki?curid=1566058", "title": "Louis Ren\u00e9 \u00c9douard, cardinal de Rohan", "text": ""}
{"id": "1566062", "revid": "98720", "url": "https://it.wikipedia.org/wiki?curid=1566062", "title": "Fuga dei cervelli", "text": ""}
{"id": "1566065", "revid": "986213", "url": "https://it.wikipedia.org/wiki?curid=1566065", "title": "Louis-Ren\u00e9-\u00c9douard de Rohan-Gu\u00e9m\u00e9n\u00e9e", "text": "Era figlio di Ercole M\u00e9riadec di Rohan-Gu\u00e9m\u00e9n\u00e9 e di Luisa di Rohan-Rohan, e quindi membro del potente casato di Rohan.\nBiografia.\nInfanzia.\nLouis-Ren\u00e9-\u00c9douard de Rohan-Gu\u00e9m\u00e9n\u00e9e nacque il 25 settembre 1734 a Parigi, figlio terzogenito di Hercule M\u00e9riadec de Rohan, principe di Gu\u00e9m\u00e9n\u00e9, e di Louise Gabrielle Julie de Rohan. Era pronipote del cardinale Armand I de Rohan-Soubise, vescovo di Strasburgo, nonch\u00e9 nipote dei cardinali Armand II de Rohan-Soubise e di Louis-C\u00e9sar-Constantin de Rohan-Gu\u00e9men\u00e9-Montbazon, entrambi vescovi di Strasburgo. Era anche un lontano cugino del principe di Gu\u00e9m\u00e9n\u00e9 e del marchese de Launay, l'ultimo governatore reale della Bastiglia responsabile per la sua detenzione dal 1785 al 1786.\nCarriera ecclesiastica.\nDestinato dalla famiglia sin dalla giovinezza allo stato ecclesiastico, dal 20 aprile 1743 divenne canonico della cattedrale di Strasburgo, iniziando poco dopo la frequentazione del Coll\u00e8ge du Plessis di Parigi e poi il seminario di Saint-Magloire, ove ottenne la licenza in \"utroque iure\".\nOrdinato sacerdote, ottenne una dispensa non avendo ancora l'et\u00e0 per essere eletto vescovo coadiutore di Strasburgo (aveva cinque anni di meno) il 22 giugno 1759. Preconizzato vescovo titolare di Canopo e nominato coadiutore con diritto di successione dal 24 marzo 1760, ottenne la consacrazione episcopale il 18 maggio di quell'anno nella cattedrale di Parigi ad opera di Christophe de Beaumont, arcivescovo di Parigi, assistito da Jean-Georges Le Franc de Pompignan, vescovo di Le Puy, e da Gilbert de May de Termont, vescovo di Blois. Membro dell'Acad\u00e9mie fran\u00e7aise dal 27 aprile 1761, fu ambasciatore francese presso la corte austriaca a Vienna, dal 1771 al 1774. Mentre ricopriva questo incarico, a causa dei suoi comportamenti e delle sue maldicenze nei confronti dell'imperatrice Maria Teresa, si inimic\u00f2 la figlia di questa e regina di Francia, Maria Antonietta. Era, inoltre, vicino all'ultima favorita di Luigi XV, la potentissima contessa du Barry, tanto da poter essere considerato uno dei membri di punta del partito dei \"barristes\".\nPapa Pio VI lo elev\u00f2 al rango di cardinale nel concistoro del 1\u00ba giugno 1778, ma non gli fu mai assegnato un titolo cardinalizio n\u00e9 imposta la berretta rossa, ed ottenne il titolo di grande elemosiniere di Francia. Per la sua nomina a cardinale venne dispensato dall'avere uno zio nel Sacro Collegio dei Cardinali.\nAffare della collana.\nFu una delle vittime, insieme alla regina Maria Antonietta dell'affare della collana, in seguito al quale si vide togliere tutte le sue cariche ed esiliare a La Chaise-Dieu, nell'omonima abbazia, della quale dal 1756 era divenuto abate commendatario.\nIl 13 febbraio 1786 anche papa Pio VI prese provvedimenti: il cardinale fu sospeso, privato della \u00abvoce\u00bb attiva e passiva e di tutti gli onori. Entro il termine di sei mesi fissato dal papa, il cardinale Rohan si present\u00f2 a Roma, dove fu reintegrato nella carica il 18 dicembre 1786.\nNel 1790, i rivoluzionari s'impadronirono dell'abbazia, ne distrussero la parte conventuale cacciando via i monaci rimasti: fu quindi l'ultimo degli abati di quest'abbazia. Radunatosi a corte, torn\u00f2 nella sua diocesi e l\u00ec stabil\u00ec intrighi controrivoluzionari con l'impero e gli emigrati dell'esercito di Cond\u00e9.\nUltimi anni e morte.\nNel 1779, inoltre, succedette alla sede episcopale di Strasburgo. Fu eletto agli Stati generali nel distretto di Haguereau-Wissembourg. Si oppose vivamente alla costituzione civile del clero promulgata dalla rivoluzione e l'abolizione della monarchia. Si ritir\u00f2 dunque in esilio ad Ettenheim, nell'area germanica della sua diocesi, e non prese parte al conclave del 1799-1800 che elesse Pio VII. Per facilitare i rapporti ancora molto tesi tra Francia e Stato della Chiesa, nel 1801 si dimise dalla propria carica di vescovo di Strasburgo il 29 novembre di quell'anno.\nFu membro della Massoneria di \"Rito Egizio\", fondata da Cagliostro nel 1784 a Bordeaux.\nMor\u00ec ad Ettenheim il 16 febbraio 1803 e la sua salma venne esposta e sepolta poi nella chiesa di San Bartolomeo di Ettenheim. Lasci\u00f2 tutti i suoi beni in eredit\u00e0 alla nipote Carlotta di Rohan-Rochefort.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1566066", "revid": "1234826", "url": "https://it.wikipedia.org/wiki?curid=1566066", "title": "Verme di Lambton", "text": "Il verme di Lambton (\"Lambton Worm\") \u00e8 una creatura leggendaria del folclore inglese.\nLa leggenda.\nSecondo la leggenda, il giovane John Lambton invece di andare alla messa della domenica era andato a pescare nel fiume Wear. Arrabbiato perch\u00e9 non prendeva nulla, aveva proferito alcune sonore imprecazioni con grande scandalo della gente che passava da quelle parti per andare in chiesa. Alla sua lenza aveva infine abboccato un animale sconosciuto, di forma allungata e di aspetto disgustoso: John decise di disfarsene subito e lo gett\u00f2 in un pozzo. Uno straniero di passaggio gli disse che quella strana creatura era di cattivo auspicio.\nIn seguito John si pent\u00ec della sua condotta e and\u00f2 in Terra Santa a combattere gli infedeli. La bestia continu\u00f2 a crescere e il pozzo divenne troppo piccolo per contenerla. Arriv\u00f2 a poter circondare tre volte (in alcune versioni della leggenda nove volte) con il suo corpo un colle che si dice essere stato il Worm Hill, presso Fatfield (in alcune versioni era invece Penshaw Hill). Era diventata un flagello per gli abitanti del luogo: divorava gli agnelli, succhiava il latte alle mucche, abbatteva gli alberi. Per evitare le sue ire, bisognava fargli trovare ogni giorno una grande quantit\u00e0 di latte, alimento di cui era ghiotto. \nMolti valorosi cavalieri tentarono di uccidere il \"verme\". Alcuni riuscirono anche a tagliare in due parti il suo lungo corpo, ma l'animale riusciva a ricomporsi, mentre i suoi sfidanti raramente uscivano vivi e illesi dallo scontro. Dopo sette anni John Lambton torn\u00f2 a casa e vide i danni causati dalla creatura: decise di combatterla e il suo proposito si rafforz\u00f2 quando seppe che era proprio quello strano animale che aveva pescato anni prima.\nPer affrontarlo ricopr\u00ec la sua armatura di punte acuminate e si pose su una roccia che sporgeva dal fiume. Quando la bestia cerc\u00f2 di stritolarlo, le punte penetrarono nel suo corpo e pi\u00f9 stringeva pi\u00f9 la danneggiavano. John con la spada tagli\u00f2 in due l'animale e una parte fu portata via dalla corrente del fiume, cos\u00ec che la bestia stavolta non pot\u00e9 riunire le due parti e alla fine dovette soccombere.\nOttenuta la vittoria, John avrebbe dovuto uccidere la prima creatura vivente che avesse incontrato. Per questo si era accordato con il padre perch\u00e9, sentito l'avviso che la bestia era stata sconfitta, liberasse il cane. In caso contrario, una maledizione avrebbe colpito la stirpe dei Lambton: per nove generazioni essi sarebbero morti di morte violenta. Il padre, per\u00f2, pieno di felicit\u00e0, dimentic\u00f2 di lasciar libero prima il cane e corse incontro al figlio. John, ovviamente, non poteva uccidere suo padre e cos\u00ec la maledizione colp\u00ec nove generazioni di Lambton."}
{"id": "1566068", "revid": "124671009", "url": "https://it.wikipedia.org/wiki?curid=1566068", "title": "Storia dell'introduzione dell'euro", "text": "LEuro, valuta comune di diciannove stati membri dell'Unione europea, fu introdotto per la prima volta nel 1999 (come unit\u00e0 di conto virtuale); la sua introduzione sotto forma di denaro contante avvenne per la prima volta nel 2002, in dodici degli allora quindici Stati dell'Unione. Negli anni successivi la valuta \u00e8 stata progressivamente adottata da altri stati membri, portando all'attuale situazione in cui diciannove dei ventisette stati UE (la cosiddetta Zona euro) riconoscono l'euro come propria valuta legale.\nParametri di adesione.\nLe modalit\u00e0 di transizione dalle monete locali all'euro vennero stabilite dalle disposizioni del Trattato di Maastricht del 1992 relative alla creazione dell'Unione economica e monetaria.\nPer poter partecipare alla nuova valuta, gli stati membri dovevano rispettare i seguenti criteri, informalmente detti parametri di Maastricht:\nNella fase iniziale di accettazione, vennero compresi anche gli stati membri i cui parametri avevano dimostrato la tendenza a poter rientrare nel medio periodo all'interno dei criteri stabiliti dal Trattato. In particolare, all'Italia e al Belgio fu permesso di adottare subito l'euro anche in presenza di un rapporto debito/PIL largamente superiore al 60%.\nFra i paesi che avevano chiesto l'adesione alla moneta unica sin dal suo esordio, la Grecia era l'unica che non rispettava nessuno dei criteri stabiliti; fu comunque ammessa due anni dopo, il 1\u00ba gennaio 2001, e l'introduzione fisica della nuova valuta nel paese avvenne contemporaneamente rispetto agli altri undici paesi, il 1\u00ba gennaio 2002.\nCronologia delle adesioni.\nL'euro entr\u00f2 in vigore per la prima volta il 1\u00ba gennaio 1999 in undici degli allora quindici stati membri dell'Unione. In quella data fu introdotto per tutte le forme di pagamento non fisiche (ad esempio, i trasferimenti elettronici, i titoli di credito, ecc.), mentre le valute degli stati partecipanti furono bloccate ad no attraverso il metodo della \"triangolazione\": prima sarebbe stata cambiata una valuta all'euro sulla base del suo tasso di cambio fisso, quindi ci sarebbe stata la conversione dall'euro all'altra valuta. In questo modo si evitarono i fenomeni di arbitraggio negli arrotondamenti che sarebbero sorti calcolando i tassi di conversione incrociati fra le valute nazionali.\nAi primi undici stati, il 1\u00ba gennaio 2001 si aggiunse la Grecia, che era rientrata nei parametri economici richiesti nel 2000.\nL'euro entr\u00f2 ufficialmente in circolazione in questi dodici Paesi (Italia compresa), sotto forma di monete e banconote, a partire dal 1\u00ba gennaio 2002.\nSlovenia (2007).\nLa Slovenia sostitu\u00ec il tallero sloveno con l'euro il 1\u00ba gennaio 2007.\nIl 2 marzo dell'anno precedente fu presentata la richiesta di esame sulla convergenza. Il 16 maggio di quello stesso anno, la Commissione europea, sentito il parere della Banca centrale europea, diede l'autorizzazione per l'introduzione della nuova valuta dal 1\u00ba gennaio dell'anno seguente. Il 15 giugno, il Parlamento europeo con 490 voti a favore, sessantatr\u00e9 astensioni e tredici voti contrari approv\u00f2 la relazione del popolare tedesco Werner Langen esprimente parere favorevole all'adozione dell'euro da parte della Slovenia.\nL'11 luglio, quindi, l'Ecofin approv\u00f2 il Regolamento che consentiva alla Slovenia di poter impiegare l'euro come valuta: il tasso di conversione fisso ed irrevocabile fu fissato a 239,640 SIT.\nLa moneta unica entr\u00f2 in circolazione il 1\u00ba gennaio dell'anno seguente, mentre il tallero decadde dal corso legale a partire dal 14 gennaio 2007.\nCipro e Malta (2008).\nCipro e Malta sostituirono la sterlina cipriota e la lira maltese con l'euro il 1\u00ba gennaio 2008.\nIl 13 febbraio ed il 27 febbraio dell'anno precedente fu presentata richiesta di esame sulla convergenza. Il 16 maggio, quindi, la Commissione europea, su parere dalla Banca centrale europea, diede l'autorizzazione all'introduzione della nuova valuta nei due paesi a partire dal 1\u00ba gennaio dell'anno seguente.\nIl 20 giugno, il Parlamento europeo approv\u00f2 con due votazioni separate le relazioni del popolare tedesco Werner Langen sull'adozione dell'euro da parte rispettivamente di Cipro e Malta. In particolare, la prima fu approvata con 585 voti a favore, settantaquattro astensioni e quattordici voti contrari, mentre la seconda fu votata da 610 voti favorevoli, settantaquattro astensioni e dodici voti negativi.\nIl 10 luglio, l'Ecofin approv\u00f2 il Regolamento che concedeva ai due stati membri l'impiego della moneta unica. In questa occasione furono determinati i tassi di conversione rispettivamente a 0,585274 CYP e a 0,4293 MLT..\nL'euro fu introdotto fisicamente il 1\u00ba gennaio dell'anno seguente. La sterlina cipriota e la lira maltese decaddero dal corso legale a partire dal 31 gennaio.\nA Cipro l'euro \u00e8 impiegato solo nell'area controllata dal governo della Repubblica, la \"Sovereign Base Areas\" di Akrotiri e Dhekelia (sotto la giurisdizione del Regno Unito, fuori dall'UE) e nella \"United Nations Buffer Zone\" di Cipro. La \"de facto\" Repubblica Turca di Cipro Nord usa la lira turca.\nSlovacchia (2009).\nLa Slovacchia sostitu\u00ec la corona slovacca con l'euro il 1\u00ba gennaio 2009.\nIl 5 aprile dell'anno precedente fu presentata richiesta di esame sulla convergenza. Il 7 maggio la Commissione europea, sentito il parere della Banca centrale europea, diede l'autorizzazione per l'introduzione della nuova valuta a partire dall'anno seguente.\nIl 17 giugno, il Parlamento europeo con 579 voti a favore, ottantasei astensioni e diciassette voti contrari approv\u00f2 la relazione del popolare maltese David Cesa esprimente parere favorevole all'adozione dell'euro da parte della Slovacchia.\nL'Ecofin approv\u00f2 quindi il Regolamento apposito l'8 luglio: il tasso di conversione fisso ed irrevocabile fu fissato a 30,1260 SKK..\nLa moneta unica entr\u00f2 quindi in circolazione il 1\u00ba gennaio 2009, mentre il corso legale della corona slovacca cess\u00f2 il 16 gennaio.\nEstonia (2011).\nL'Estonia sostitu\u00ec la corona estone con l'euro il 1\u00ba gennaio 2011.\nLa Commissione europea, sentita la Banca centrale europea espresse parere favorevole il 12 maggio 2010.\nIl 16 giugno seguente, il Parlamento europeo approv\u00f2 con 589 voti a favore, 52 astensioni e 40 voti contrari la relazione che espresse parere favorevole all'adozione dell'euro da parte dello stato baltico a partire dal 1\u00ba gennaio dell'anno successivo.\nIl Regolamento apposito fu approvato dall'Ecofin il 13 luglio. Di conseguenza si determin\u00f2 anche il tasso di conversione, pari a 15,6466 EEK.\nL'euro entr\u00f2 in circolazione il 1\u00ba gennaio 2011, mentre la corona estone decadde dal corso legale il 16 gennaio 2011.\nLettonia (2014).\nLa Lettonia sostitu\u00ec il lats lettone con l'euro il 1\u00ba gennaio 2014.\nLa Commissione europea, sentita la Banca centrale europea, espresse parere favorevole il 5 giugno 2013.\nIl 3 luglio seguente, il Parlamento europeo approv\u00f2 con 613 si, 67 astenuti e 29 no la relazione che espresse parere favorevole all'adozione dell'euro da parte dello stato baltico a partire dal 1\u00ba gennaio dell'anno successivo.\nIl Regolamento apposito fu approvato dall'Ecofin il 9 luglio 2013. Di conseguenza si determin\u00f2 anche il tasso di conversione, pari a 0,702804 LVL.\nL'euro entr\u00f2 in circolazione il 1\u00ba gennaio 2014, sostituendo il lats lettone, decaduto dal corso legale il 14 gennaio 2014.\nLituania (2015).\nLa Lituania ha sostituito il litas lituano con l'euro il 1\u00ba gennaio 2015.\nLa Commissione europea, sentita la Banca centrale europea, espresse parere favorevole il 23 luglio 2014.\nIl 16 luglio il Parlamento europeo approv\u00f2, con 545 voti a favore, 34 astensioni e 116 voti contrari, la relazione che espresse parere favorevole all'adozione dell'euro da parte dello stato baltico a partire dal 1\u00ba gennaio dell'anno successivo.\nIl tasso fisso \u00e8 pari a 3,45280 LTL.\nTassi di cambio.\nI tassi di cambio tra le prime undici divise nazionali aderenti all'euro furono determinati dal Consiglio europeo in base ai loro valori sul mercato al 31 dicembre 1998 in modo che un ECU (\"European Currency Unit\", Unit\u00e0 di valuta europea) fosse pari a un euro. Essi non furono stabiliti in una data precedente a causa della composizione particolare dell'ECU, il quale era un'unit\u00e0 di conto che dipendeva da un paniere di valute comprendenti anche quelle che, come la sterlina britannica, non avrebbero fatto parte dell'euro.\nLa procedura per determinare i tassi di conversione irrevocabili della dracma greca e di tutte le valute confluite successivamente nell'euro - ovvero il tallero sloveno, la lira cipriota, la lira maltese, la corona slovacca, la corona estone, il lats lettone e il litas lituano - fu differente. L'euro infatti era gi\u00e0 in vigore e le valute nazionali appartenevano al regime monetario dello SME-2, per cui i tassi vennero fissati dall'Ecofin circa sei mesi prima dell'introduzione della moneta unica nelle due nazioni (nel caso della Grecia, la dracma rimase come espressione non decimale dell'euro per un anno). Questa procedura verr\u00e0 adottata anche per le valute delle nazioni dell'Unione europea che non hanno ancora fatto il proprio ingresso nell'area monetaria.\nIntroduzione fisica di banconote e monete.\nLe banconote e le monete euro entrarono in circolazione nei primi 12 sistemi monetari aderenti il 1\u00ba gennaio 2002. Le vecchie valute coesistettero con la nuova divisa fino al 28 febbraio 2002 (tranne il franco francese, 17 febbraio, e la sterlina irlandese, 9 febbraio), data in cui cess\u00f2 il loro corso legale e non poterono essere accettate per i pagamenti. Per il marco tedesco, in realt\u00e0, il corso legale era cessato il 31 dicembre 2001, ma le sue monete e banconote potevano comunque essere utilizzate durante il periodo di coesistenza. Nonostante non siano pi\u00f9 riconosciute legalmente per effettuare dei pagamenti, \u00e8 stata lasciata la possibilit\u00e0 di convertire le vecchie valute in euro presso le banche centrali nazionali per tempi successivi alla cessazione del corso. I vari paesi membri hanno stabilito diversi periodi in cui \u00e8 prevista la conversione.\nControversie sull'introduzione dell'euro.\nNei mesi immediatamente successivi all'introduzione dell'euro come moneta fisica si verificarono delle conversioni dei prezzi di beni e servizi tra valute nazionali e moneta unica a volte distanti da quelle ufficiali. In altri, per esempio nel mercato dei servizi pubblici, si assistette all'applicazione di forti arrotondamenti su prezzi e tariffe. In altri ancora, per esempio nel mercato dei beni pi\u00f9 durevoli (elettrodomestici, telefonia, hi-tech) si verific\u00f2 una leggera diminuzione di prezzi.\nLa differenza tra tasso di conversione ufficiale dell'euro e quello praticato in alcuni mercati svilupp\u00f2 intricate polemiche. Ci fu chi accus\u00f2 le autorit\u00e0 monetarie di aver ignorato i meccanismi psicologici di scambio delle valute e quindi di aver creato un inutile aumento indiscriminato del livello generale dei prezzi. Le autorit\u00e0 monetarie si difesero sostenendo che le conversioni fra monete nazionali e euro a cambi diversi da quelli ufficiali furono statisticamente ininfluenti e che, sotto il profilo morale, furono dovuti a speculazione facilitata dalla scarsa trasparenza e dallo scarso controllo dei mercati. In Italia, l'ISTAT conferm\u00f2 che non si ebbero fiammate inflazionistiche, quindi la conversione applicata nella maggior parte delle transazioni sarebbe stata quella determinata ufficialmente dal Consiglio Europeo. Istituti di statistica indipendenti sostennero invece il contrario sulla base di analisi l'attendibilit\u00e0 delle quali fu oggetto di profonde discussioni.\nTra i principali economisti a livello internazionale ve ne sono molti che avanzano, o hanno avanzato in passato, forti riserve sulla bont\u00e0 dell'introduzione della moneta unica. Tra essi vi sono innanzitutto i premi Nobel Milton Friedman, Amartya Sen, Joseph Stiglitz, Paul Krugman, Christopher Pissarides (inizialmente sostenitore dell'euro) e James Mirrlees. Oltre a essi vi sono Roger Bootle (economista della \"City\" di Londra), vincitore nel 2012 del Wolfson Economics Prize per lo studio di fattibilit\u00e0 economica sullo smantellamento della \"zona euro\", Dominick Salvatore (professore alla Fordham University di New York), Rudi Dornbusch (gi\u00e0 professore al Massachusetts Institute of Technology), Martin Feldstein (professore alla Universit\u00e0 di Harvard).\nIl dibattito nei paesi europei sull'opportunit\u00e0 di mantenere l'euro coinvolge politici, economisti, accademici; tra i maggiormente critici, o addirittura contrari, nei confronti dell'adozione dell'euro si hanno gli ex ministri economici Paolo Savona (gi\u00e0 professore di economia alla LUISS), Giuseppe Guarino (gi\u00e0 professore di giurisprudenza alla Sapienza Universit\u00e0 di Roma), Giorgio La Malfa (gi\u00e0 professore di economia all'Universit\u00e0 di Catania), Vincenzo Scotti, l'ex commissario europeo Frits Bolkestein, Hans-Olaf Henkel (gi\u00e0 presidente della Confindustria Tedesca), e gli economisti Alberto Bagnai (professore di economia all'Universit\u00e0 di Pescara), Claudio Borghi Aquilini (professore di economia all'Universit\u00e0 Cattolica del Sacro Cuore), Luigi Zingales (professore presso la University of Chicago Booth School of Business), Antoni Soy (professore all'Universit\u00e0 di Barcellona), Jean-Pierre Vesperini (professore all'Universit\u00e0 di Rouen), Brigitte Granville (professoressa alla Queen Mary University di Londra), Peter Oppenheimer (gi\u00e0 professore all'Universit\u00e0 di Oxford)."}
{"id": "1566070", "revid": "1442080", "url": "https://it.wikipedia.org/wiki?curid=1566070", "title": "Emanuel Pogatetz", "text": "Carriera.\nClub.\nEsord\u00ec con la maglia del K\u00e4rnten, allenato da Walter Schachner, nella stagione 2000-2001 vincendo la Coppa d'Austria in finale contro il Tirol Innsbruck 2-1 e la promozione nella Bundesliga austriaca.\nNel 2001 pass\u00f2 in Germania al , ma gioc\u00f2 nella squadra riserve solo il primo anno; i rimanenti anni di contratto li pass\u00f2 infatti in giro per l'Europa in prestito ad altri club. Nel 2002 fu ceduto all', in Svizzera, ed aiut\u00f2 la squadra a raggiungere la promozione in massima serie. Nel 2003 ritorn\u00f2 in Austria, questa volta nelle file del con cui vinse alla prima stagione Bundesliga e Coppa d'Austria.\nNel 2005 and\u00f2 in Russia allo , ma gioc\u00f2 appena 11 partite a causa di una squalifica di 24 settimane comminatagli per un bruttissimo fallo su Yaroslav Kharitonskiy che si frattur\u00f2 la gamba in due punti. Sempre nel 2005 fu definitivamente acquistato dai britannici del .\nIl 2 giugno 2010 ha firmato un contratto triennale con l'.\nIl 28 gennaio 2013, tramite il proprio sito ufficiale, il West Ham annuncia il suo ingaggio in prestito fino alla fine della stagione in corso.\nNazionale.\nCon l' conta attualmente 60 presenze impreziosite da due reti. Nel settembre 2007 fu per\u00f2 sospeso dalla sua nazionale per aver criticato il CT Josef Hickersberger e capitano Andreas Ivanschitz dopo il pareggio contro la e la sconfitta contro il . \u00c8 stato comunque convocato dallo stesso Hickersberger per disputare l'Europeo 2008."}
{"id": "1566079", "revid": "1305772", "url": "https://it.wikipedia.org/wiki?curid=1566079", "title": "Louis de Rohan", "text": "Louis de Rohan pu\u00f2 riferirsi a:\nIl pi\u00f9 celebre fu il \"cavaliere di Rohan\": Louis de Rohan (1635-1674)"}
{"id": "1566080", "revid": "149485", "url": "https://it.wikipedia.org/wiki?curid=1566080", "title": "Trattato di pace israelo-egiziano del 1979", "text": "Il trattato di pace israelo-egiziano del 1979 fu firmato il 26 marzo 1979 a Washington, a seguito degli accordi di Camp David del 1978. L'Egitto fu cos\u00ec il primo paese arabo a firmare un accordo di pace e a riconoscere Israele. La Giordania far\u00e0 altrettanto solo nel 1994 col trattato di pace israelo-giordano.\nIl trattato di pace fu firmato 16 mesi dopo la visita del presidente egiziano Anwar al-Sadat in Israele del 1977, e al termine di intensi negoziati. Anche dopo il conseguimento degli accordi di Camp David non vi era alcuna certezza che un trattato sarebbe stato firmato, dal momento che l'Egitto era sottoposto a una forte pressione da parte degli altri Stati arabi.\nGli elementi principali del trattato sono il riconoscimento reciproco dei due Paesi, la fine dello stato di guerra che esisteva fin dal 1948, e il ritiro militare israeliano e la conseguente restituzione degli impianti civili (specialmente Yamit e Taba) delle penisola del Sinai, occupata da Israele fin dal 1967. I negoziati cominciarono sulla base degli accordi di armistizio di Rodi del 24 febbraio 1949.\nIl trattato assicura altres\u00ec la libera circolazione del naviglio israeliano attraverso il canale di Suez e il riconoscimento degli stretti di Tiran e del golfo di Aqaba come vie marittime internazionali che avevano costituito il formale \"casus belli\" alla guerra dei sei giorni del 1967."}
{"id": "1566081", "revid": "599013", "url": "https://it.wikipedia.org/wiki?curid=1566081", "title": "Chris Riggott", "text": ""}
{"id": "1566084", "revid": "287204", "url": "https://it.wikipedia.org/wiki?curid=1566084", "title": "Santa Maria Madalena", "text": "Santa Maria Madalena \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Santa Maria Madalena."}
{"id": "1566085", "revid": "1505830", "url": "https://it.wikipedia.org/wiki?curid=1566085", "title": "Virginia Sanjust di Teulada", "text": "Biografia.\nFiglia dell'attrice Antonella Interlenghi e di Giovanni Sanjust di Teulada, per parte materna \u00e8 nipote dell'attore e regista Franco Interlenghi e dell'attrice Antonella Lualdi. Per parte paterna discende dall'aristocratica famiglia sarda dei Sanjust di Teulada ed \u00e8 pronipote diretta di Edmondo Sanjust di Teulada. Sposata con l'allora agente del Sisde Federico Armati ha avuto un figlio nel 1998, Giancarlo, ma il matrimonio \u00e8 durato poco pi\u00f9 di tre anni.\nDebutta sul piccolo schermo conducendo la rubrica della domenica notte di Rai 1, \"Oltremoda\", sostituendo la conduttrice Fernanda Lessa. La notoriet\u00e0 arriva il 21 settembre 2003 quando viene scelta come nuova annunciatrice televisiva di Rai 1, insieme a Barbara Matera, ruolo che mantiene fino a novembre 2004. Nel 2004 \u00e8 inviata speciale nel programma \"Una giornata particolare\", mentre nel 2006 conduce uno spazio tutto suo sul canale digitale Rai Futura.\nIl cosiddetto \"decreto Sanjust\".\nNel 2008 \u00e8 al centro di alcune polemiche che riguardano Silvio Berlusconi. L'accusa \u00e8 che quest'ultimo le avrebbe assegnato un incarico pubblico grazie a una presunta relazione con l'allora Presidente del Consiglio. Resta comunque l'evidenza che la Sanjust non avrebbe mai ricoperto un simile incarico, essendo stato ritirato il decreto di nomina che la riguardava. Bench\u00e9 vi sia stata una smentita degli interessati, che hanno sostenuto trattarsi di una \"semplice conoscenza e amicizia di famiglia\" tra Berlusconi e la Sanjust, diversi quotidiani hanno riferito dell'esistenza di una relazione tra i due, e in un'intervista, rilasciata a \"Il Fatto Quotidiano\" nel febbraio 2011, la stessa Virginia Sanjust ammette la \"relazione particolare\" tra lei ed il \"Cavaliere\". L'allora marito Federico Armati, allontanato dal Sisde dove prestava servizio, ha denunciato il Presidente del Consiglio Berlusconi per \"mobbing\" nei suoi confronti motivato dalla presunta relazione sentimentale dello stesso con la moglie Virginia.\nIl 13 febbraio 2008 la Procura della Repubblica di Roma ha trasmesso la denuncia dell'Armati al Tribunale dei ministri con \"richiesta di archiviazione\". Il 26 gennaio 2009 il Tribunale dei ministri ha deciso di \"non doversi promuovere l'azione penale nei confronti di Berlusconi Silvio, presidente del Consiglio\".\nProcedimenti giudiziari.\nNell'aprile 2020 \u00e8 stata posta agli arresti domiciliari in una casa di cura su richiesta della Procura della Repubblica di Roma con l'accusa di stalking nei confronti di un ragazzo verso il quale, secondo gli inquirenti, la Sanjust avrebbe agito per oltre sei mesi con molestie, aggressioni e minacce.\nBibliografia.\n+ \"Intrigo di Stato\", Milano, Kaos Edizioni, 2009 ISBN 978-88-7953-205-1"}
{"id": "1566088", "revid": "716642", "url": "https://it.wikipedia.org/wiki?curid=1566088", "title": "Gary O'Neil", "text": "Carriera.\nMiddlesbrough.\nO'Neil concluse la sua avventura con i colori del Middlesbrough con un attivo di 119 presenze candite da sette reti.\nIl 31 agosto 2007, firm\u00f2 un contratto per un importo -non confermato- stimato pari a \u20ac 7.000.000.\nIl 29 ottobre 2008, O'Neil segn\u00f2 il suo primo gol con il Middlesbrough nella partita vinta per 2-0 contro il Manchester City. L'anno successivo inizi\u00f2 a giocare nel ruolo di primo centrocampista nelle fila di Southgate, mentre Julio Arca rimase in panchina per le prime partite della stagione. Poco tempo dopo, fu comunicato che O'Neil avrebbe dovuto sottoporsi ad un intervento d'ernia, in merito alcquale dichiar\u00f2 di voler \"ritardare l'operazione per facilitare la crisi di Boro \u00e8 il centro del campo\".\nRientrato in campo per la prima volta dopo il 12 settembre, gioc\u00f2 una partira che fin\u00ec 3-1 a favore del Middlesbrough. Solo tre giorni dopo, il 15 settembre, sub\u00ec un serio infortunio alla testa durante la partita disputata contro lo Sheffield Wednesday, a causa del quale rimase ai bordi del perimetro di gioco per l'applicazione dei punti di sutura. Alcune decine di minuti pi\u00f9 tardi, riprese la gara conclusasi 3-1.\nWest Ham United.\nIl 25 gennaio 2011, firm\u00f2 un contratto che lo legher\u00e0 agli Hammers per due anni e mezzo ad una cifra non rivelata. Debutt\u00f2 ufficialmente durante un incontro di Football League Cup, la semifinale giocata contro il Birmingham City, entrando all'83\u00ba minuto in sostituzione di Lu\u00eds Boa Morte. Il debutto in Premier League non si fece attendere con la partita Upton Park fra Birmingham City, concretizzatasi in 0-1 il 6 febbraio 2011 dopo 90 minuti di gioco integrale.\nLa stagione 2010-11 si concluse il 16 aprile 2011 a seguito di un placcaggio di Nigel Reo-Coker su Aston Villa durante la sconfitta per 2-1 nel derby del West Ham a Upton Park. O'Neil fu caricato su una barella subito dopo la sfida. Dopo un intervento chirurgico di due ore alla caviglia, dovette passare diversi mesi fuori campo, con la preoccupazione che la sua carriera calcistica fosse in pericolo. Si vocifer\u00f2 anche che O'Neil stesse prendendo in considerazione di agire in giudizio contro Reo-Coker. L'idea non and\u00f2 in porto e, alla fine del 2011/2012 furono totalizzate 9 apparizioni su 9 partite giocate dagli Hammer.\nIl 21 febbraio 2012, O'Neil segn\u00f2 il suo primo gol con la maglia del West Ham in una vittoria per 4-1 in trasferta contro il Blackpool, rivelandosi un giocatore-chiave nella fase calante di fine stagione della squadra. I West Ham sbarcarono in Premier League dopo aver battuto il Blackpool 2-1 a Wembley nel corso della finale di play-off del campionato.\nIl 7 giugno 2013, il West Ham conferm\u00f2 l'interruzione del rapporto di lavoro col suo primo e pi\u00f9 quotato giocatore centrale. O'Neil dichiar\u00f2 che prevedeva di riuscire a trovare un nuovo datore disposto a offrirgli un contratto entro il consueto arco di dodici mesi. L'uomo d'affari David Gold scrisse nel proprio profilo Twitter che O'Neil aveva rifiutato una nuova proposta economica, preferendo la libera professione di agente.\nVita privata.\nO'Neil \u00e8 sposato dal 2006 con Donna Guerin. Dal 2007 \u00e8 padre di una bambina chiamata Summer-Mae."}
{"id": "1566092", "revid": "287204", "url": "https://it.wikipedia.org/wiki?curid=1566092", "title": "S\u00e3o Sebasti\u00e3o do Alto", "text": "S\u00e3o Sebasti\u00e3o do Alto \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Santa Maria Madalena."}
{"id": "1566097", "revid": "767487", "url": "https://it.wikipedia.org/wiki?curid=1566097", "title": "Trajano de Moraes", "text": "Trajano de Moraes, fino al 2003 Trajano de Morais, \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Santa Maria Madalena."}
{"id": "1566098", "revid": "599013", "url": "https://it.wikipedia.org/wiki?curid=1566098", "title": "Luke Young", "text": "Caratteristiche tecniche.\nViene solitamente utilizzato come terzino di fascia destra.\nCarriera.\nClub.\nTottenham Hotspur.\nYoung ha iniziato la carriera nel Tottenham Hotspur nel 1997, ottenendo pi\u00f9 di 50 presenze, principalmente nella posizione di terzino. Nel 2001, \u00e8 stato ceduto al Charlton Athletic, in cambio di quattro milioni di sterline.\nCharlton Athletic.\nCon la maglia del Charlton, \u00e8 sceso in campo per pi\u00f9 di 180 volte, giocando al fianco di Mark Fish, Jorge Costa e Jonathan Fortune, in una linea difensiva che \u00e8 stata chiamata \"Young Fish Costa Fortune\". Nel 2005, ha vinto il premio \"Calciatore dell'anno per i tifosi del Charlton\".\nPrima che Alan Curbishley lasciasse il club, Young ha chiesto il trasferimento, ma la richiesta \u00e8 stata rifiutata. Con il cambio d'allenatore, Young ha ritirato la richiesta, ma l'ha ripresentata quando il club non gli ha offerto un nuovo contratto. Il giorno successivo, il Charlton gli ha offerto un rinnovo. Young ha firmato cos\u00ec un nuovo contratto quadriennale. Comunque, il Charlton ha avuto una stagione, in Premier League, davvero sfortunata: ha cambiato tre allenatori (Iain Dowie, Les Reed e Alan Pardew) ed \u00e8 retrocesso, terminando penultimo in classifica. Young ha quindi chiesto il trasferimento e la societ\u00e0 glielo ha accordato. Il calciatore \u00e8 stato nel mirino di Aston Villa, Bolton Wanderers, Newcastle United e Middlesbrough.\nMiddlesbrough.\nYoung ha firmato per il Middlesbrough, che se lo \u00e8 aggiudicato in cambio di due milioni e mezzo di sterline. Ha debuttato nella partita contro il Newcastle ed ha segnato la prima rete contro una sua ex squadra, il Tottenham, il 3 novembre 2007. Il match \u00e8 terminato uno a uno.\nI tifosi del \"Boro\" lo hanno soprannominato \"Mr. Consistent\".\nAston Villa.\nIl 7 agosto 2008, l'Aston Villa ha completato il suo acquisto, in cambio di sei milioni di sterline. Ha firmato un contratto triennale. Ha debuttato, in campionato, nella partita contro il Manchester City, vinta quattro a due dai \"Villans\", grazie alla tripletta di Gabriel Agbonlahor e alla rete di John Carew. Ha segnato il suo primo gol nella vittoria casalinga per tre a due contro i Blackburn Rovers. Le sue buone prestazioni lo hanno fatto diventare un idolo dei tifosi.\nA causa dell'infortunio di Wilfred Bouma, si \u00e8 spesso ritrovato ad agire da terzino sinistro.\nQueens Park Rangers.\nIl 27 agosto 2011, viene ufficializzato con un contratto triennale il suo passaggio al Queens Park Rangers.\nNazionale.\nHa ricevuto la prima convocazione al termine del campionato 2004-2005. La sua prima partita \u00e8 stata il 28 maggio 2005, quando \u00e8 stato utilizzato come sostituto nella sfida contro gli , quando ha giocato quattordici minuti. La sua prima intera apparizione \u00e8 datata 3 settembre 2005, nella sfida di qualificazione al contro il , che l'Inghilterra ha vinto uno a zero. Comunque, a causa di un infortunio, non ha partecipato al Mondiale in Germania. Il 21 marzo 2007, l'allora commissario tecnico inglese, Steve McClaren, lo ha inserito nella lista dei convocati per le gare contro e , a causa di alcuni infortunati nella lista originale.\n\u00c8 stato convocato sia da Steve McClaren che da Fabio Capello, in occasione dell'amichevole contro la , ma non \u00e8 stato impiegato.\nL'11 novembre 2009 ha rifiutato la convocazione della Nazionale inglese per motivi personali e anche successivamente non ha pi\u00f9 risposto alle chiamate della federazione, estromettendosi cos\u00ec da future convocazioni.\nHa giocato in totale sette partite per la sua Nazionale, tutte disputate nel 2005."}
{"id": "1566107", "revid": "1543377", "url": "https://it.wikipedia.org/wiki?curid=1566107", "title": "Netstumbler", "text": "NetStumbler (conosciuto anche come Network Stumbler) \u00e8 un programma per Windows (ma esiste anche per altre piattaforme) che facilita la ricerca di Wireless LAN usando il protocollo 802.11b, 802.11a e 802.11g. Una versione ridotta, chiamata MiniStumbler \u00e8 disponibile per palmari Windows Mobile. Per l'utilizzo con Windows Vista \u00e8 richiesto l'uso in modalit\u00e0 compatibile.\nFunzionalit\u00e0.\nIl programma \u00e8 usato per:\nL'autore del programma, Marius Milner, tiene aggiornato il proprio sito stumbler.net dove \u00e8 possibile scaricare il programma. Un altro sito, netstumbler.com, tiene invece maggiori aggiornamenti e informazioni. Esiste un forum in inglese molto attivo, Wi-Fi Forum incentrato su questo programma."}
{"id": "1566108", "revid": "287204", "url": "https://it.wikipedia.org/wiki?curid=1566108", "title": "Paola Mari", "text": "Carriera.\nDopo gli studi approda al mondo del cinema: partecipa ad alcuni film come \"Chewingum\" con Isabella Ferrari e Massimo Ciavarro, \"Mi faccia causa\" con Enrico Montesano e come stuntwomen nel film \"Phenomena\" del regista Dario Argento.\nNel 1983- segue un corso di danza moderna presso la scuola del gruppo di ballo di Mustaf\u00e0 \" Cruzy Gang \". Presentatrice in ricorrenza dell'epifania di una manifestazioni per ragazzi svoltasi al Teatro Brancaccio di Roma.\n1984 Modella Hair Style in una manifestazione svoltasi al Palazzo dei Congressi-Roma .Fotomodella per la casa di costumi da bagno -linea sprint-Partecipazione alla finale del concorso presentato da Pippo Baudo -Miss ragazza in- a Viareggio.\nVincitrice del concorso regionale \"Miss Cinema Basilicata\" nel 1984 \u00e8 una delle finaliste Classificata 14\u00aa del Concorso Miss Italia. Da questo momento inizia ad avere proposte di lavoro. \u00c8 finalista del concorso \"Valletta per Domenica In\", programma televisivo presentato da Pippo Baudo, insieme a Romina Pellegrino, Mirella Banti e Claudia Turconi. Vincitrice della selezione a Roma del concorso -Fotomodella dell'anno-Presentatrice dell'emittente privata tv6\nDopo un corso di dizione e aver vinto una selezione per annunciatori, nel 1988 inizia a lavorare per la Rai in qualit\u00e0 di annunciatrice televisiva dalla sede di Roma.\nSuccessivamente viene scelta per condurre una rubrica di notizie per Sat-News. Supera il provino per la conduzione di un TG per ragazzi dal titolo Notizie Big in onda su Rai Uno.\nNel 1991 \u00e8 assunta in Rai presso la sede radiofonica di via Asiago. Questa nuova realt\u00e0 la vede impegnata nella lettura di giornali radio, annunci in diretta di concerti di musica sinfonica, nella recitazione in varie commedie, pubblicit\u00e0 ed altro ancora.\nQualche anno dopo viene chiamata dal TG Lazio per condurre insieme al giornalista Felice Borsato il programma sportivo \"Domenica,luned\u00ec sport\".\nNel 1993 conduce con il giornalista Michele Giammarioli il programma \"Scusate l'anticipo\" e continua nel frattempo a condurre il programma \" Domenica-lunedi sport\" con il giornalista Pietro Pasquetti e presentare le previsioni del tempo al Tg Lazio e all'occorrenza sulle testate nazionali.\nDal 1999 lavora come assistente alla regia-aiuto regista per i vari programmi delle tre reti RAI.\nAnno 2000 Accademia Nazionale del cinema - doppiaggio di Bologna (Rodolfo Bianchi).\nIl 20 dicembre 2003 presenta a Reggio Calabria il premio giornalistico internazionale \"Gino Votano\" \"2003\" insieme al giornalista del Tg1 Francesco Votano dove ottiene un premio speciale quale annunciatrice Rai \"per l impegno professionale\"."}
{"id": "1566109", "revid": "1913206", "url": "https://it.wikipedia.org/wiki?curid=1566109", "title": "Durante Alberti", "text": "Biografia.\nIl Degli Azzi rettific\u00f2 al 1556 circa la nascita e al 1623 la data di morte dell'Alberti, che invece Giovanni Baglione aveva indicato, rispettivamente, al 1538 e al 1613. \nFiglio di Romano, detto Nero, intagliatore, l'Alberti fu a Roma intorno al 1570 ove tale fu l'apprezzamento della sua visione della pittura, orientata verso il classicismo controriformistico, da fargli ottenere nel 1598 la carica di \"principe\" dell'Accademia di San Luca. Nella citt\u00e0 dei papi sono conservate la maggior parte delle sue opere: gli affreschi nella chiesa di San Girolamo della Carit\u00e0, nella quale \u00e8 custodita anche la pala della \"Trinit\u00e0\", la \"Madonna con Bambino e santi\" per l'altare maggiore di San Bartolomeo dei Bergamaschi, la \"Trasfigurazione\" nella Chiesa del Ges\u00f9 e il \"Padreterno con Crocefisso e santi\" di San Tommaso degli Inglesi.\nMolto religioso, tanto da volere che un gesuita tenesse sermoni agli Accademici di San Luca, affinch\u00e9 improntassero l'opera loro a criteri di onest\u00e0 e di pudore, il Baglione riferisce di una sua particolare devozione per i padri cappuccini, per i cui conventi e chiese produsse diversi affreschi e tele, anche fuori di Roma: una di queste \u00e8 la \"Madonna col Bambino e santi\", ora nel Museo di Norcia. Per la sua citt\u00e0 natale dipinse l\"'Adorazione dei pastori\" della Cattedrale (1596 - 1600), \"Ad instar\" dell' \"Adorazione dei pastori\" di Santa Maria in Vallicella in Roma (prima del 1599) \nLa sua pittura, in conformit\u00e0 con i precetti della Controriforma, esprime accenti di piet\u00e0 devozionale.\nAnche suo figlio, Pietro Francesco \u00e8 stato un pittore e incisore."}
{"id": "1566110", "revid": "13695551", "url": "https://it.wikipedia.org/wiki?curid=1566110", "title": "Monte labro", "text": ""}
{"id": "1566111", "revid": "122711662", "url": "https://it.wikipedia.org/wiki?curid=1566111", "title": "Giovanni Boncoddo", "text": "Biografia.\nOriginario di Spadafora, piccolo paese in provincia di Messina, si trasferisce a Roma dopo gli studi classici, vincitore di una borsa di studio per la recitazione, comincia a lavorare subito in teatro e cinema. La sua prima \"apparizione televisiva\" \u00e8 datata primi anni ottanta quando fu protagonista di uno spot televisivo di un noto amaro. L'attore siciliano raggiunge una certa notoriet\u00e0 interpretando il ruolo del Giudice Cal\u00ec nel film TV del 1994 \"Il giudice ragazzino\" con Giulio Scarpati.\nViene segnato dall'incontro con Yoshi Oida, l'attore de \"La tragedia di Amleto\", film del 2002 di Peter Brook.\nDal 2005 \u00e8 Direttore artistico di Universiteatrali\u2013Laboratorio teatrale dell'Universit\u00e0 di Messina e dei Cantieri dell'Universit\u00e0\u2013Festival.\nEsordisce nella regia cinematografica nel 1999 con il cortometraggio \u201cMi manca saro\u201d che sar\u00e0 selezionato nel 2001 al Festival del Cinema di Taormina.\nLa buona parabola ascendente che stava prendendo la sua carriera (aveva appena finito di girare per la TV L'uomo della carit\u00e0 - Don Luigi Di Liegro) sub\u00ec un brusco e tragico stop il 26 febbraio 2007 quando fu coinvolto in un gravissimo incidente stradale in cui rischi\u00f2 di perdere la vita. Uscito dal coma farmacologico dopo un mese, torna nel 2008 alla recitazione teatrale in \"La visita di un amico\", spettacolo ideato dall'amico Antonio Alveario e messo in scena a Montalbano Elicona. \nNel 2009 \u00e8 regista e ideatore del cortometraggio \u201cLear\u201d , opera scritta durante la sua degenza post incidente, le cui riprese sono state effettuate a Torregrotta. \nRitorna al cinema nelle vesti di attore con l'interpretazione di un mafioso americano, Frank Santamaria, nel film Annamaura, di S. Grasso. Premio Elio Vittorini 2010"}
{"id": "1566115", "revid": "287204", "url": "https://it.wikipedia.org/wiki?curid=1566115", "title": "Bom Jesus do Itabapoana", "text": "Bom Jesus do Itabapoana \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna.\nIl comune \u00e8 suddiviso in 6 distretti: Bom Jesus do Itabapoana (sede comunale), Calheiros, Carabu\u00e7u, Pirapetinga de Bom Jesus, Rosal e Serrinha."}
{"id": "1566116", "revid": "339392", "url": "https://it.wikipedia.org/wiki?curid=1566116", "title": "Ignazio Filippo Semmelweis", "text": ""}
{"id": "1566120", "revid": "287204", "url": "https://it.wikipedia.org/wiki?curid=1566120", "title": "Italva", "text": "Italva \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna."}
{"id": "1566121", "revid": "18270958", "url": "https://it.wikipedia.org/wiki?curid=1566121", "title": "Sant'Anna di Chioggia", "text": ""}
{"id": "1566122", "revid": "63756", "url": "https://it.wikipedia.org/wiki?curid=1566122", "title": "Trois-Rivi\u00e8res (Guadalupa)", "text": "Trois-Rivi\u00e8res \u00e8 un comune francese di 9.002 abitanti situato nella parte meridionale dell'isola di Basse-Terre e facente parte del dipartimento d'oltre mare di Guadalupa. \u00c8 una localit\u00e0 ancora essenzialmente agricola posta in gran parte sui versanti del massiccio di \"la Madeleine\" (piccolo massiccio vulcanico, che raggiunge, al picco tronco, i 961\u00a0m s.l.m.)\nLa sua posizione lo favorisce di un clima gradevole e ricco di precipitazioni che alimentano tre corsi d'acqua:\nEssi nascono dall'imponente massiccio de la Soufri\u00e8re che domina tutta l'isola.\nIl comune si estende dal litorale Atlantico dopo l'imbocco orientale del Canale delle \u00celes des Saintes fino alla cima del vulcano de la Citerne (1\u00a0555\u00a0m s.l.m.)\nLe precipitazioni medie annue variano da 2\u00a0500\u00a0mm nella parte bassa del territorio comunale per raggiungere i 12\u00a0000\u00a0mm alla sommit\u00e0 della Soufri\u00e8re.\nStoria.\nTrois-Rivi\u00e8res \u00e8 comunemente chiamata \u00abla culla della civilt\u00e0 precolombiana\u00bb; Esso \u00e8 il sito Amerindo pi\u00f9 ricco di incisioni rupestri delle Piccole. Si ritiene in effetti che l'arrivo dei primi occupanti, gli Arawaks (civilizzazione precolombiana) risalga al periodo tra il 300 ed il 400 avanti Cristo. Essi ci hanno lasciato come testimonianza della loro cultura numerosi graffiti nel sito \"Bord de mer\", parco archeologico di \"Roches Grav\u00e9es\", ma anche pi\u00f9 nel territorio all'interno delle terre intorno al torrente Carnet.\nDopo l'installazione dei primi coloni nel 1640, la parrocchia di Trois-Rivi\u00e8res, ricca e prospera, diviene quartiere preferito dall'aristocrazia creola, grazie alla sua situazione ideale (fertilit\u00e0 del suolo, abbondanza d'acqua dolce, rilievi naturali che facilitavano le difese contro eventuali assalitori) da cui la coltura della manioca, igname, cotone, caff\u00e8, tabacco, indaco e cacao. La canna da zucchero divenne per\u00f2 presto la coltura principale, come d'altra parte dappertutto nella Guadalupa. Per triturare al canna il comune si provvide di ben dieci mulini ad acqua e di due mulini a trazione animale. Fino al 1865 questa coltivazione fece la fortuna di alcune famiglie ma poi, a poco a poco, essa lasci\u00f2 il posto a quella delle banane, predominante dal dopoguerra.\nDel periodo coloniale restano le rovine di batterie, zuccherifici, distillerie e celle per gli schiavi sulle vecchie abitazioni.\nGeografia fisica.\nTrois-Rivi\u00e8res \u00e8 situate al sud del lato delle Antille della zona di Basse-Terre, circondata ad est da Capesterre-Belle-Eau, da vecchio Forte a sud-ovest e da Gourbeyre a nord-ovest, a 65\u00a0km dall'aeroporta internazionale. Addossata ai primi contrafforti della Soufri\u00e8re, si rivolge al mare dalla parte delle isole dei Santi, di Marie-Galante e di D\u00e9sirade. La citt\u00e0 beneficia anche di una notevole vocazione turistica."}
{"id": "1566132", "revid": "767487", "url": "https://it.wikipedia.org/wiki?curid=1566132", "title": "Laje do Muria\u00e9", "text": "Laje do Muria\u00e9 \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna."}
{"id": "1566133", "revid": "228587", "url": "https://it.wikipedia.org/wiki?curid=1566133", "title": "Trois-Rivi\u00e8res", "text": ""}
{"id": "1566134", "revid": "599013", "url": "https://it.wikipedia.org/wiki?curid=1566134", "title": "Abdoulaye Diagne-Faye", "text": ""}
{"id": "1566136", "revid": "287204", "url": "https://it.wikipedia.org/wiki?curid=1566136", "title": "Serie A2 2000-2001 (pallacanestro femminile)", "text": "Il campionato di Serie A2 di pallacanestro femminile 2000-2001 \u00e8 stato il ventunesimo organizzato in Italia.\nLa serie cadetta \u00e8 divisa in due gironi all'italiana di quattordici squadre ciascuno, con partite di andata e ritorno. Al termine della stagione regolare, le prime quattro squadre di ogni girone partecipano alla \"Poule promozione\", divise ancora una volta in due gironi. Le prime due sono promosse in Serie A1. Le ultime due di ogni girone retrocedono in Serie B.\nVengono promosse nella massima serie OSRA Venezia, Global by flight Taranto e Risto 3 Rovereto."}
{"id": "1566137", "revid": "6923", "url": "https://it.wikipedia.org/wiki?curid=1566137", "title": "Ljudmyla Vasylivna \u017duravl'ova", "text": "Ha scoperto numerosi asteroidi, incluso l'asteroide troiano 4086 Podalirius e l'asteroide 2374 Vladvysotskij. Lavora all'Osservatorio astrofisico della Crimea.\n\u00c8 anche presidente della sezione della Crimea della \"Fondazione Principe Clarissimus Aleksandr Danilovich Menshikov\".\nLe \u00e8 stato dedicato l'asteroide 26087 Zhuravleva."}
{"id": "1566138", "revid": "122801880", "url": "https://it.wikipedia.org/wiki?curid=1566138", "title": "Maria Rita Viaggi", "text": "Biografia.\nStudentessa di giurisprudenza, ha lasciato l'universit\u00e0 poco prima della tesi. Ha intrapreso la carriera nel mondo dello spettacolo ottenendo piccole parti come attrice trasferendosi da Grosseto, sua citt\u00e0 natale, a Roma dove \u00e8 stata annunciatrice televisiva presso l'emittente televisiva locale romana GBR. Ha continuato tale attivit\u00e0 in Rai (sempre dagli studi di Roma), prima alla neonata Rete 3 (l'attuale Rai 3), nel 1979 e, dopo una breve parentesi in radio, come annunciatrice supplente negli anni ottanta, sostituendo quelle che poi saranno le sue colleghe, le annunciatrici assenti per malattia o per maternit\u00e0, fino al 2 novembre 1989, data della sua definitiva assunzione. Oltre agli annunci, ha condotto il meteo del TG1 fino al 21 settembre 2003, quando le storiche signorine buonasera vengono sostituite da sei nuove ragazze, due per ogni rete.\n\u00c8 anche esperta di teologia e di storia delle religioni. Ha inciso CD a sfondo religioso e ha studiato danza classica, recitazione e dizione. Da autodidatta, sa suonare la chitarra e il pianoforte.\nDal 2003 \u00e8 una delle speaker della Rai. L'8 dicembre dello stesso anno \u00e8 apparsa su Rai 1 per aprire con una sua canzone (\u00abLa pupilla di Dio\u00bb) la diretta del tradizionale omaggio di Giovanni Paolo II alla statua della Madonna Immacolata di Piazza di Spagna, a Roma. Il 21 e 22 dicembre conduce a Villa Borghese due serate di gala dal titolo \"Natale di Stelle 2003\" e \"Kristianamente musica\". Sempre il 22 dicembre \u00e8 ospite per l'intera giornata del Canale Alice nel programma condotto dall'ex collega Rosanna Vaudetti, dove presenta \"Il decalogo sublimato del cibo cristiano\" e la canzone \"Non uccidere l'Agnello di Dio\". Il 3 gennaio 2004 prende parte con altre sue ex colleghe al Gran Gal\u00e0 per i 50 anni della Tv italiana condotto da Pippo Baudo. \u00c8 speaker nelle previsioni meteo regionali dopo i telegiornali regionali."}
{"id": "1566139", "revid": "729019", "url": "https://it.wikipedia.org/wiki?curid=1566139", "title": "Decio Raggi", "text": "Biografia.\nDecio Raggi nacque il 29 settembre 1884 a Savignano di Rigo, una frazione del comune di Sogliano al Rubicone, in provincia di Forl\u00ec. Sesto di sette fratelli, due dei quali - Olinto e Andrea - morti ancor prima della Grande Guerra, era figlio di Enrico Raggi e Giovanna Lodolini. La famiglia, piuttosto ragguardevole per censo, era di origini liguri, in particolare dell'area di Genova e di Sanremo, e si era trasferita in Romagna nel XVII secolo. Nel 1860, a circa 17 anni, il padre Enrico aveva partecipato insieme al fratello Giuseppe alla presa di San Leo da parte dei \"Cacciatori del Montefeltro\", nei quali si era arruolato, dando prova di un ardore patriottico che poi si sarebbe ritrovato in Decio.\nVisse l'infanzia nella casa padronale dei Raggi a Savignano di Rigo, chiamata \"Aia Bella.\" Studi\u00f2 nei collegi di Strada (Casentino) e di Mondragone (Frascati), prima di conseguire la licenza liceale a Pesaro. Si laure\u00f2 in Legge il 7 marzo 1914, all'Universit\u00e0 di Bologna.\nDecio un\u00ec alla profonda fede cattolica un forte interesse per la politica. Nelle elezioni amministrative del 19 luglio, candidatosi nella lista dell'Associazione Nazionalista Italiana, fu eletto consigliere comunale a Sogliano, comune di cui divenne anche assessore; venne anche scelto quale consigliere provinciale. Si pose, insieme al proprio professore e mentore Giacomo Venezian, tra gli interventisti pi\u00f9 ardenti allo scoppio del conflitto mondiale. Per questo si trov\u00f2 tra i primi a partecipare alle operazioni di guerra.\nDa questo momento la figura di \"Decio Raggi\" si trasporta verso il mito, e si confonde con il mito pi\u00f9 grande delle azioni di guerra della Brigata Casale, dei fanti delle sanguinose giornate del monte Calvario e di Gorizia. Decio Raggi non \u00e8 solo il simbolo dell'eroismo universitario, ma anche dell'eroismo romagnolo, di cui la Brigata gialla \u00e8 l'incarnazione pi\u00f9 evidente.\nCi\u00f2 che \u00e8 certa \u00e8 la sua partecipazione nei reiterati assalti tricolori al fortino austro-ungarico, alle pendici del Monte Calvario (o Podgora), a capo della Nona compagnia dell'Undicesimo Reggimento. Il 19 luglio 1915 usc\u00ec in azione, insieme alla sua compagnia, con lo scopo di aprire un varco nel reticolato avversario alle pendici occidentali del Podgora. L'avanzata procedeva lentamente per le difficolt\u00e0 del terreno e per il nutrito fuoco nemico. La Nona compagnia prese d'assalto una trincea austriaca e in prima fila il tenente Raggi sal\u00ec in piedi sul lato della trincea, sfidando il fuoco nemico e dando prova di coraggio, per incitare i suoi uomini a resistere e a combattere, al grido \"un gni\u00e9 pi\u00f2 inciun\", in un genuino dialetto romagnolo. Fu colpito da un proiettile, continu\u00f2 a incitare i fanti, poi, evitando di essere preso prigioniero, riusc\u00ec a ripiegare tra le linee amiche portandosi indietro e lasciandosi infine rotolare per circa 60 metri. Mor\u00ec in ospedale a Cormons alle 21 del 24 luglio, munito dei conforti religiosi, continuando con le sue ultime parole a dare coraggio e forza alla sua compagnia.\nDecio venne sepolto provvisoriamente presso il cimitero militare di Cormons; il 1\u00ba agosto le sue spoglie furono trasferite, secondo la sua volont\u00e0, a Savignano di Rigo. Vittorio Emanuele III concesse \"motu proprio\" la Medaglia d'oro al valor militare a Decio Raggi: la prima concessa nella Grande Guerra. La medaglia venne consegnata alla madre del Caduto il 24 ottobre del 1915.\nNell'ottobre del 1915, la \"Domenica del Corriere\" dedic\u00f2 la copertina, disegnata da Achille Beltrame, a Decio Raggi.\nLa figura di \"Decio Raggi\" fu molto ammirata dalle giovani generazioni del Fascismo. Agli studenti veniva insegnato come esempio da seguire: \"in essa potranno vedere un vero uomo, o meglio un vero giovane di un nostro tempo: giovane che passati i furori umani e bellissimi dell'adolescenza e della goliarda, s'appresta giunto alla sua maturit\u00e0 a considerare la vita come una cosa seria, il lavoro come una cosa alta, e la Patria come l'ideale supremo\".\nIn una lettera dal fronte scrive: \nNel suo testamento spirituale, scritto pochi giorni prima della morte, scrive:\nBibliografia.\n\"Romagna Eroica \u2013 Raccolta di biografie, fotografie e ricordi dei romagnoli caduti in guerra\", casa editrice La Romagna Forl\u00ec, 15 agosto 1919."}
{"id": "1566141", "revid": "1335892", "url": "https://it.wikipedia.org/wiki?curid=1566141", "title": "Sabra", "text": "Sabra (yiddish: \u05e1\u05d0\u05b7\u05d1\u05e8\u05e2, \"sabre\"; ebraico: \u05e6\u05b7\u05d1\u05b8\u05bc\u05e8, \"tzab\u00e0r\") \u00e8 il termine usato per definire, senza distinzione di genere, una persona ebrea nata in Israele. La parola deriva dal vocabolo ebraico tzabar, nome del fico d'India (\"Opuntia ficus-indica\").\nCol termine si vuole alludere infatti alla tenacia e alla capacit\u00e0 della pianta di sopravvivere in un difficile ambiente fisico esterno caratterizzato da un'aridit\u00e0 estrema, ma in grado comunque di produrre un frutto che \u00e8 spinoso esternamente mentre, sotto la scorza, al suo interno contiene una polpa dolce e gradevole."}
{"id": "1566142", "revid": "287204", "url": "https://it.wikipedia.org/wiki?curid=1566142", "title": "Natividade (Rio de Janeiro)", "text": "Natividade \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna.\nIl comune \u00e8 suddiviso in 3 distretti: Natividade (sede comunale), Our\u00e2nia e Bom Jesus do Querendo"}
{"id": "1566144", "revid": "838137", "url": "https://it.wikipedia.org/wiki?curid=1566144", "title": "Virtus Reggio Calabria", "text": "La Virtus Reggio Calabria \u00e8 una societ\u00e0 sportiva di Reggio Calabria.\nStoria della societ\u00e0.\nLa \"Societ\u00e0 Sportiva Virtus\" nacque nel 1964 a Reggio Calabria. Le squadre di pallacanestro e pallavolo militarono per lunghi periodi in Serie C. A rappresentare la citt\u00e0 a livello professionistico furono la Viola nel basket maschile e, nel volley femminile, con la Nausica e la Pallavolo Gallico. Fu proprio di questi ultimi club che, negli anni novanta, la Virtus raccolse l'eredit\u00e0, raggiungendo la popolarit\u00e0: nel 1994 la societ\u00e0 calabrese fu rilevata dall'imprenditore Pasquale Rappoccio e acquist\u00f2 il titolo del Pallavolo Pinerolo, esordendo in Serie A2 con il nome di Medinex Reggio Calabria. Nel corso delle due stagioni successive, nonostante gli innesti di giocatrici quotate come Cristina P\u00eerv e Simona Gioli, il club non riusc\u00ec a inserirsi concretamente nelle posizioni di vertice. Fu dunque solo grazie all'acquisto dei diritti della Pallavolo Sumirago, club di Serie A1, che le biancoverdi approdarono in massima categoria, nel 1996.\nIl club termin\u00f2 al quarto posto (arrivando in semifinale playoff) il primo campionato di A1, nel 1996-97, guidato in panchina da Simonetta Avalle. L'anno successivo il club fu guidato dall'ex allenatore della Paoletti Catania Carmelo Pittera. Nel 1998-99, guidato da Giuseppe Cuccarini, concluse la \"regular season\" in prima posizione, perdendo poi lo scudetto in gara-5 di finale, giocata in casa contro la Foppapedretti Bergamo. Uguale copione si ripet\u00e9 l'anno successivo, dopo che la Medinex aveva raggiunto la considerevole quota di sessanta punti in campionato e aveva conquistato gi\u00e0 la Coppa CEV e la Coppa Italia. Nel 2000-01, con la denominazione di \"Calabria Volley\", sponsorizzato dall'organo di promozione turistica Capo Sud e allenato da Giovanni Caprara, il club biancoverde vinse per la terza stagione consecutiva la stagione regolare, ritrovando Bergamo in finale-scudetto: espugnando il campo delle avversarie, le calabresi riuscirono ad avere la meglio sulle lombarde, in gara-4. Il titolo non fu per\u00f2 assegnato per il ricorso presentato dalla Foppapedretti, che contest\u00f2 l'ingaggio irregolare di Cristina P\u00eerv, acquistata dalla squadra brasiliana del MRV Suggar Minas a pochi giorni dalla gara decisiva.\nPer il club inizi\u00f2 dunque il declino. Dopo una stagione anonima con il nome di Caff\u00e8 Sesso Reggio Calabria, il titolo di A1 fu ceduto nel 2002 e la Medinex ricominci\u00f2 la sua attivit\u00e0 nelle categorie regionali."}
{"id": "1566147", "revid": "48040", "url": "https://it.wikipedia.org/wiki?curid=1566147", "title": "Virtus Reggio Calabria Pallavolo", "text": ""}
{"id": "1566148", "revid": "62004", "url": "https://it.wikipedia.org/wiki?curid=1566148", "title": "Lyudmila Zhuravlyova", "text": ""}
{"id": "1566150", "revid": "599013", "url": "https://it.wikipedia.org/wiki?curid=1566150", "title": "James Troisi", "text": "Carriera.\nClub.\nNel 2005 viene acquistato dal , con cui non scende mai in campo in gare ufficiali con la prima squadra; nel 2008 passa al Gen\u00e7lerbirli\u011fi, squadra del massimo campionato turco, con cui segna 6 gol in 29 partite. L'anno seguente viene acquistato dal Kayserispor, con cui rimane fino al 2012, segnando complessivamente 10 gol in 64 partite.\nIl 23 agosto 2012 si accasa alla dopo aver rescisso il contratto con il Kayserispor. Il giorno successivo, viene girato in compartecipazione per 2 milioni di euro all' nell'ambito dell'operazione che porta Manolo Gabbiadini alla Juventus.\nIl 26 agosto 2012 esordisce con la squadra neroazzurra nella partita persa per 1-0 contro la Lazio; chiude la sua prima stagione in Italia con 6 presenze in campionato e 2 presenze in Coppa Italia, senza nessun gol segnato. Al termine di essa Atalanta e Juventus rinnovano la compartecipazione, per poi cederlo in prestito al ; con cui segna 15 reti totali in 35 partite. Il 20 giugno 2014 la riscatta la met\u00e0 del cartellino che era di propriet\u00e0 dell'Atalanta per 2 milioni di euro.\nIl 29 agosto passa in prestito allo , squadra della Jupiler League, la massima serie belga. Il successivo 13 settembre fa il suo esordio con la nuova maglia. Sei giorni pi\u00f9 tardi realizza il suo primo gol nella partita persa per 2-1 sul campo dello Sporting Charleroi. Il 24 settembre fa il suo esordio in Coppa del Belgio, giocando da titolare nella partita vinta per 4-0 sul campo dell'Anversa..\nDopo essere rientrato alla Juventus, il 31 agosto 2015 viene ceduto all'Al-Ittih\u0101d, in Arabia Saudita; segna il suo primo gol con la squadra araba il 22 ottobre 2015, nella partita di Coppa della Corona del Principe saudita vinta per 2-1 sul campo dell'Al-Khaleej. Nel gennaio del 2016 si trasferisce al Liaoning, squadra del campionato cinese, lasciando cos\u00ec dopo 10 partite (con un gol) l'Al-Ittihad. Dopo aver giocato 3 partite nel campionato cinese nell'estate del 2016 torna in patria, trasferendosi per la seconda volta in carriera (questa volta a titolo definitivo) ai Melbourne Victory.\nNazionale.\nHa partecipato alle Olimpiadi di Pechino, dove la rappresentativa australiana non ha superato la fase a gironi.\nHa esordito con la nazionale maggiore il 22 marzo 2008 nell'amichevole disputata a Singapore. Ha segnato il suo primo gol con la nazionale maggiore il 5 giugno 2011 in una partita amichevole giocata ad Adelaide e vinta per 3-0 dalla sua squadra.\nIl 14 maggio 2014 \u00e8 stato inserito nella lista dei 30 preconvocati per i Mondiali di Brasile 2014. Successivamente \u00e8 stato inserito nella lista dei 23 atleti australiani che prenderanno parte alla manifestazione.\nNel 2015 partecipa alla Coppa d'Asia; il 9 gennaio gioca da titolare nella partita di esordio dell'Australia, vinta per 4-1 contro il Kuwait, nel corso della quale segna anche un gol. Il 31 gennaio 2015 realizza il gol decisivo nella finale di Coppa d'Asia, vinta dall'Australia per 2-1 contro la Corea del Sud ai tempi supplementari. Chiude cos\u00ec il torneo continentale con 2 reti in 5 presenze.\nStatistiche.\nPresenze e reti nei club.\n\"Statistiche aggiornate al 29 gennaio 2016.\""}
{"id": "1566151", "revid": "287204", "url": "https://it.wikipedia.org/wiki?curid=1566151", "title": "Porci\u00fancula", "text": "Porci\u00fancula \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna.\nIl comune, il pi\u00f9 settentrionale dello Stato di Rio de Janeiro, \u00e8 stato istituito nel 1947 per distacco dal comune di Itaperuna. \u00c8 suddiviso in 3 distretti: Porci\u00fancula (sede comunale), Puril\u00e2ndia e Santa Clara.\nDeve il suo nome a Jos\u00e9 Tom\u00e1s da Porci\u00fancula (1854-1901), medico e politico, presidente dello Stato di Rio de Janeiro dal 1892 al 1894."}
{"id": "1566152", "revid": "767487", "url": "https://it.wikipedia.org/wiki?curid=1566152", "title": "Frank London", "text": "\u00c8 inoltre uno tra i pi\u00f9 importanti musicisti in attivit\u00e0 degli Stati Uniti riguardo alla musica klezmer. Suona anche altri strumenti come ad esempio la tastiera.\nEducazione.\nLondon riceve un'educazione musicale incentrata soprattutto su quella Afro-Americana al New England Conservatory nel 1980\nProgetti.\nLondon \u00e8 molto conosciuto nel suo ruolo di trombettista nella band di New York i The Klezmatics. \u00c8 anche membro della Hasidic New Wave ed \u00e8 il leader della Frank London's Klezmer Brass Allstars. \u00c8 stato il cofondatore della \"Les Miserables Brass Band\" e della \"Klezmer Conservatory Band\"\nRegistrazioni.\nLondon ha inciso pi\u00f9 di 200 dischi. Tra le sue registrazioni queste sono le pi\u00f9 importanti :\nFrank London:\nFrank London con Lorin Sklamberg \nFrank London's Klezmer Brass Allstars:\nThe Shekhina Big Band:\nMusica da film e teatro:\nColonne sonore:\nHasidic New Wave:\nComposizioni.\nLondon ha composto molta musica per il teatro, la danza e il cinema. Alcuni tra i suoi lavori pi\u00f9 importanti si citano l'opera folk \"A Night in the Old Marketplace\", \"Davenen\" \"The Memoirs of Gluckel of Hameln\".\nHa anche composto musica da film, incluso \"Fratello da un altro pianeta\" (1984) di John Sayles e \"Men With Guns\" (1997). Poi \"Murder and Murder\" di Yvonne Rainer e altri.\nAltre attivit\u00e0.\nHa partecipato alla colonna sonora di \"Sex and the City\" della HBO, al North Sea Jazz Festival e al Lincoln Center Summer Festival."}
{"id": "1566158", "revid": "287204", "url": "https://it.wikipedia.org/wiki?curid=1566158", "title": "Varre-Sai", "text": "Varre-Sai \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Itaperuna."}
{"id": "1566162", "revid": "1100311", "url": "https://it.wikipedia.org/wiki?curid=1566162", "title": "Andy Carroll", "text": "Biografia.\nNato a Gateshead, Carroll ha frequentato la \"Joseph Swan School\" prima di intraprendere la carriera di calciatore professionista.\nFino al 2011 \u00e8 stato fidanzato con Faye Johnstone, dalla quale ha avuto due figli: Emilie, nata nel 2009, e Lucas, nato nel 2010. Attualmente vive nell'Essex con la compagna Billi Mucklow, conosciuta nell'agosto del 2014; dopo un mese di relazione la coppia ha annunciato di aspettare un bambino, Thomas, nato nel giugno del 2015.\nCaratteristiche.\n\u00c8 un attaccante dalla spiccata fisicit\u00e0, particolarmente abile nel gioco aereo e nella conclusione a rete.\nSul piano agonistico il suo rendimento \u00e8 stato spesso condizionato dagli infortuni, nonch\u00e9 da problemi caratteriali e comportamenti scorretti.\nCarriera.\nClub.\nNewcastle.\nCarroll inizia la sua carriera calcistica nell'accademia della \"Joseph Swan School\" a Gateshead, sua citt\u00e0 natale.\nNella stagione 2005-2006 viene ingaggiato dal Newcastle ed inizia la sua carriera \"Magpies\" nelle giovanili. Segna il suo primo gol con le riserve contro il Sunderland, il 3 aprile 2006. Esordisce in prima squadra, diventando il pi\u00f9 giovane esordiente nelle coppe europee, all'et\u00e0 di 17 anni, nell'1-0 di Coppa UEFA a Palermo contro la squadra siciliana il 2 novembre 2006. Quindi, in aprile, firma un nuovo contratto che lo terr\u00e0 a St. James' Park fino al 2011.\nGioca gran parte della stagione 2006-2007 con le riserve, ma le sue ottime prestazioni e gli 8 gol messi a segno gli permettono innanzitutto di vincere la classifica cannonieri delle riserve, e successivamente di esordire in prima squadra. Il 29 luglio 2007 mette a segno il suo primo gol di alto livello in un'amichevole giocata contro la Juventus al St. James' Park.\nNella stagione 2007-2008 va in prestito al Preston, ma soltanto fino al 1\u00ba gennaio 2008. Il suo primo gol per il Preston arriva il 6 novembre 2007 contro il Leicester City. In quell'anno Carroll riesce a collezionare ben 12 presenze. All'inizio della sessione di gennaio dello stesso anno torna al Newcastle, ma non convince a sufficienza l'allenatore, Kevin Keegan, che lo lascia ancora nelle riserve. In seconda squadra Carroll stupisce nuovamente, mettendo a segno una tripletta contro il Middlesbrough.\nNella stagione successiva l'allenatore Joe Kinnear decide di portarlo in prima squadra. Non accumula un gran numero di presenze, ma alla prima partita da titolare contro il West Ham, il 10 gennaio 2009, segna il suo primo gol in Premier League. Il 9 marzo dello stesso anno decise di sottoscrivere un triennale con i Magpies, che per\u00f2 a fine stagione retrocedono nella serie cadetta, la Championship.\nNella stagione 2009-2010, giocata in Championship, l'allenatore Chris Hughton scopre il suo reale potenziale e decide di lanciarlo come punta titolare. La scelta risulta azzeccata, e Carroll mette a segno ben 19 gol, risultando il miglior marcatore della squadra, e portando il Newcastle nuovamente nella massima serie.\nNella seconda partita del campionato 2010-2011 contro l'Aston Villa, giocata il 22 agosto 2010, mette a segno la sua prima tripletta in Premier League. Nell'ottobre dello stesso anno rinnova il proprio contratto con il Newcastle United firmando un quinquennale.\nLiverpool.\nIl 31 gennaio 2011 viene acquistato dal Liverpool per 42 milioni di euro e diventa cos\u00ec il secondo giocatore inglese pi\u00f9 pagato nella storia del calcio, alle spalle di Rio Ferdinand (il Manchester United lo prelev\u00f2 dal Leeds per 47 milioni di euro nel 2002); sceglie di indossare la maglia numero 9. A causa di un infortunio alla coscia \u00e8 per\u00f2 costretto a saltare i primi due mesi del 2011. Il 6 marzo seguente esordisce con la nuova maglia, nella vittoria per 3-1 contro i rivali del Manchester United ad Anfield. Il 12 aprile mette a segno i suoi primi due gol con i \"Reds\", nella partita vinta per 3-0 contro il . Termina la sua seconda stagione al Liverpool segnando 9 gol: 4 in Premier League, 4 in FA Cup ed 1 in League Cup.\nWest Ham.\nIl 30 agosto 2012, il sito ufficiale del Liverpool conferma che il giocatore giocher\u00e0 l'intera stagione 2012-2013 in prestito al West Ham. Segna la sua prima rete con la maglia degli \"Hammers\" il 25 novembre 2012, nel match perso contro il Tottenham per 1-3.\nIl 19 giugno 2013, il West Ham ufficializza sul proprio sito il passaggio a titolo definitivo dell'attaccante, per 20 milioni di euro. Carroll diventa cos\u00ec l'acquisto pi\u00f9 costoso della storia del club londinese. Il giocatore, a causa di un problema al calcagno, \u00e8 stato per\u00f2 costretto a saltare tutta la prima parte della stagione 2013-2014. L'11 gennaio 2014 \u00e8 tornato in campo per la prima volta dopo l'infortunio, subentrando al 72\u00ba minuto al compagno di squadra Carlton Cole, nella partita vinta dagli \"Hammers\" per 2-0 sul campo del Cardiff. Il 1\u00ba febbraio seguente, nella vittoria casalinga contro lo Swansea City (2-0), viene espulso al 59\u00ba minuto per aver colpito la testa di Chico con l'avambraccio. Il 1\u00ba marzo, nella sconfitta per 0-1 sul campo dell'Everton, si frattura l'anulare della mano destra. Il 15 marzo torna a segnare in Premier League, nella sconfitta per 1-3 contro lo Stoke City, a quasi un anno di distanza dall'ultima volta. Si ripete due settimane pi\u00f9 tardi, siglando la rete del primo vantaggio nella vittoria per 2-1 sul campo del Sunderland.\nIl 22 luglio 2014, durante un'amichevole prestagionale in Nuova Zelanda contro il Sydney, riporta un infortunio alla caviglia con interessamento ai legamenti, che lo costringe a quattro mesi di stop. L'8 novembre seguente fa il suo ritorno in campo dopo l'infortunio, nella partita pareggiata per 0-0 contro l'Aston Villa, subentrando al compagno Mark Noble al 90\u00ba minuto. Il 7 dicembre torna a segnare in campionato ad otto mesi di distanza dall'ultima volta, realizzando due gol nella vittoria per 3-1 contro lo Swansea. Per lui si tratta della prima doppietta dopo quasi due anni. L'11 febbraio 2015, durante il match contro il Southampton (0-0), \u00e8 vittima di un infortunio al ginocchio sinistro che lo costringe a saltare il resto della stagione e parte di quella successiva.\nIl 14 settembre 2015 torna in campo dopo otto mesi di assenza, nella vittoria per 2-0 contro il Newcastle, subentrando a Victor Moses all'87\u00ba minuto di gioco. Il 24 ottobre seguente torna a segnare in Premier League a nove mesi di distanza dall'ultima volta, nella vittoria interna per 2-1 contro il Chelsea. Il 2 gennaio 2016 realizza un gol contro il Liverpool, sua ex squadra, nella partita vinta dagli \"Hammers\" per 2-0 al Boleyn Ground. Il 19 marzo segna di nuovo al Chelsea, nel pareggio per 2-2 a Stamford Bridge. Il 9 aprile 2016, nel match pareggiato per 3-3 contro l'Arsenal, realizza una tripletta, la prima dopo quasi sei anni.\nRitorno al Newcastle.\nSvincolatosi dal West Ham dopo il mancato rinnovo contrattuale, l'8 agosto 2019 viene ingaggiato dal Newcastle, facendo ritorno nel club bianconero dopo otto anni. Il 25 giugno 2020 prolunga il suo contratto con il club fino a fine agosto. Il 3 gennaio 2021, segna il suo primo goal dal suo ritorno nel club bianconero, durante la sconfitta casalinga per 1\u20132 contro il . Dopo due stagioni, il 30 giugno 2021 rimane svincolato.\nReading.\nIl 15 novembre 2021 firma un accordo a termine fino alla met\u00e0 del gennaio 2022 con il .\nWest-Bromwich.\nIl 28 gennaio 2022 riparte dal , club di seconda divisione con cui firma un contratto a tempo, fino al 30 giugno 2022.\nNazionale.\nNell'autunno 2010 viene convocato in Nazionale maggiore da Fabio Capello, esordendo il 17 novembre in un'amichevole persa contro la Francia (2-1).\nCon Hodgson in panchina partecipa all'Europeo 2012, realizzando una rete alla Svezia nel primo turno. In seguito al torneo, terminato per i \"Leoni\" con un'eliminazione nei quarti di finale ad opera dell'Italia, non viene pi\u00f9 preso in considerazione.\nStatistiche.\nPresenze e reti nei club.\n\"Statistiche aggiornate al 28 gennaio 2022\"."}
{"id": "1566164", "revid": "287204", "url": "https://it.wikipedia.org/wiki?curid=1566164", "title": "Aperib\u00e9", "text": "Aperib\u00e9 \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua."}
{"id": "1566165", "revid": "309289", "url": "https://it.wikipedia.org/wiki?curid=1566165", "title": "Ket'", "text": "Il Ket (; nel corso superiore Bol'\u0161aja Ket', \u0411\u043e\u043b\u044c\u0448\u0430\u044f \u041a\u0435\u0442\u044c) \u00e8 un fiume della Russia siberiana nordoccidentale (Territorio di Krasnojarsk e Oblast' di Tomsk), fra i principali affluenti di destra dell'Ob'.\nProviene dalle paludi dello spartiacque Ob'-Enisej e procede in una zona debolmente rilevata con direzione nord-occidentale; successivamente piega verso occidente ed entra nel bassopiano della Siberia Occidentale, in una zona piatta e dal drenaggio difficile. Arrivato a pochi chilometri dal letto dell'Ob' si divide in due distinti bracci: il Togur Ket', che sfocia a nord della citt\u00e0 di Kolpa\u0161evo, e il Kopylov Ket', che svolta verso nord-ovest e scorre parallelo all'Ob' per 160\u00a0km fino a Narym.\nIl Ket' riceve moltissimi affluenti, i principali dei quali sono So\u010dur, Orlovka, Togolika, Lisica, Eltyr\u00ebva, Pajdugina da destra, Malaja Ket', Mendel', Elovaja, \u010ca\u010damga e Sujga da sinistra.\nIl regime del fiume \u00e8 analogo a quello di tutti i fiumi siberiani: ad un periodo di piena tardo primaverile-estivo segue una pronunciata magra fra novembre e fine aprile-maggio, in cui il fiume \u00e8 sigillato dal ghiaccio.\nIl fiume \u00e8 navigabile a monte della foce fino al centro abitato di Ust'-Oz\u00ebrnoe; verso la fine del XIX secolo venne inoltre costruito un canale navigabile (chiamato Canale Ob'-Enisej) fra il suo corso e quello del fiume Kas, affluente sinistro dello Enisej, permettendo cos\u00ec di mettere in comunicazione due fra i pi\u00f9 imponenti bacini fluviali del pianeta.\nIl Ket' non incontra, nel suo corso, importanti centri urbani, visto il basso popolamento del suo bacino."}
{"id": "1566166", "revid": "767487", "url": "https://it.wikipedia.org/wiki?curid=1566166", "title": "My Mine", "text": "My Mine sono un gruppo italiano di musica italo disco, fondato nel 1983 da tre musicisti provenienti da Terni.\nIl produttore del progetto fu Mauro Malavasi, considerato uno dei principali promotori del pop italiano degli anni ottanta.\nLe origini della band Water Krause e Ipnotico Tango.\nI gruppi da dove si evolsero i My Mine sono stati i Water Krause e gli Ipnotico Tango. I Water Krause si formarono a Terni nel 1979 e furono attivi per un paio d'anni. La formazione comprendeva Luciano Brogelli alla voce, Enrico Conte al basso e i futuri My Mine Carlo Malatesta alla chitarra e Danilo Rosati alla batteria. Il loro genere era post punk / new wave e tennero i loro concerti solo nel centro Italia. Nel 1981 si presentarono all'Italian Records e cambiarono nome in Ipnotico Tango e anche il genere cambi\u00f2 in una cupa elettronica con atmosfere dark all'italiana. Entra nella formazione l'altro futuro My Mine Stefano Micheli. I loro pezzi Ipnotico Tango, Erotico Mango e Spasmodico Rango entrarono a far parte della compilation Ref. 907 prodotta da Oderso Rubini. Nel 1983 il gruppo d\u00e0 vita ai My Mine.\nI My Mine e Hypnotic Tango.\nDivenuti stabilmente i My Mine con il singolo \"Hypnotic Tango\", che ottenne un buon successo commerciale anche in Germania, i My Mine crearono uno dei classici pi\u00f9 amati dell'epoca dell'italo disco. Nel 1983 \u00e8 stata anche la sigla del programma musicale Hit Parade Discoring Estate di Raiuno.\nAd anni dalla sua pubblicazione, \"Hypnotic Tango\" continu\u00f2 ad ispirare numerosi musicisti e DJ, soprattutto nell'ambito della musica elettronica e del techno.\nCos\u00ec se ne servirono ad esempio Frankie Knuckles in un remix del 1987, Carl Craig in \"Rushed, gli olandesi Beatfreakz\" e il trio inglese Bandulu in \"Amaranth: Love Lies Bleeding\".\nNel 2002 i Master Blaster riuscirono ancora una volta a qualificarsi nella \"top ten\" tedesca con una cover del brano.\nIl gruppo inglese Bananarama raggiunse nel 2005 il secondo posto delle \"Dance Charts\" statunitensi con \"Look On The Floor (Hypnotic Tango)\".\nL'album Stone.\nPer il loro primo e unico album Stone c'\u00e8 da attendere il 1985. L'album \u00e8 stato trainato dal singolo Cupid girl, di cui il video clip riscosse un buon successo, e comprendeva una canzone in duetto con Lucio Dalla. L'ultimo singolo \"Can Delight usc\u00ec nel 1986\". I My Mine furono destinati a rimanere uno degli \"one-hit wonder\" nella storia della musica, per i quali \"Hypnotic Tango\" costitu\u00ec l'unico successo della carriera.\nIl singolo successivo \"Zorro\" (1984) manc\u00f2 di posizionarsi in cima alle classifiche musicali, mentre del 45 giri \"Cupid Girl\" del 1985 si vendettero solo pochi esemplari. Fu cos\u00ec che nel 1986 i ternani My Mine interruppero la loro attivit\u00e0 artistica.\nReunion 2016.\nDopo trent'anni dal loro scioglimento, i My Mine tornano con il brano \"Like a Fool\" nel mese di luglio. New entry \u00e8 la cantante Ilaria Melis"}
{"id": "1566168", "revid": "3115", "url": "https://it.wikipedia.org/wiki?curid=1566168", "title": "Cambuci", "text": "Cambuci \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua.\nIl comune \u00e8 suddiviso in 6 distretti: Cambuci (sede comunale), Monte Verde, S\u00e3o Jo\u00e3o do Para\u00edso, Cruzeiro, Funil e Tr\u00eas Irm\u00e3os."}
{"id": "1566169", "revid": "767487", "url": "https://it.wikipedia.org/wiki?curid=1566169", "title": "Yoshi Oida", "text": "Biografia.\nDal 1968 ha iniziato a lavorare stabilmente a Parigi a fianco del regista teatrale britannico Peter Brook. La loro joint venture ha dato vita, tra l'altro, al film TV \"La tragedia di Amleto\" del 2002.\nPer il regista inglese \u00e8 stato interprete di molti suoi lavori: \"Mahabarata\", \"La tempesta\", \"Qui est l\u00e0?\", \"Tierno Bokar\". Egli stesso \u00e8 anche regista teatrale. Per il cinema ha lavorato con Peter Greenaway (\"I racconti del cuscino\") e Jo\u00e3o Mario Grillo."}
{"id": "1566170", "revid": "230855", "url": "https://it.wikipedia.org/wiki?curid=1566170", "title": "Hypnotic Tango", "text": ""}
{"id": "1566171", "revid": "767487", "url": "https://it.wikipedia.org/wiki?curid=1566171", "title": "Guilty (Ayumi Hamasaki)", "text": "Guilty \u00e8 il nono studio album della cantante giapponese Ayumi Hamasaki, pubblicato dalla casa discografica Avex Trax il 1\u00ba gennaio 2008 in Giappone. La stessa Hamasaki ha interamente scritto i testi dell'album.\nI singoli estratti sono \"Glitter/Fated\", \"Talkin' 2 Myself\" e \"Together When...\" .\n\"Guilty\" ha venduto pi\u00f9 di 750.000 copie.\nL'album \u00e8 stato pubblicato in due versioni: CD e CD+DVD+Photobook."}
{"id": "1566172", "revid": "287204", "url": "https://it.wikipedia.org/wiki?curid=1566172", "title": "Itaocara", "text": "Itaocara \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua.\nIl comune \u00e8 suddiviso in 6 distretti: Itaocara (sede comunale), Laranjais, Portela, Jaguaremb\u00e9, Estrada Nova e Batatal."}
{"id": "1566173", "revid": "767487", "url": "https://it.wikipedia.org/wiki?curid=1566173", "title": "Scipione Sacco", "text": "Probabilmente ha frequentato la scuola di Raffaello Sanzio ed ha lasciato pregevoli opere nel cesenate, come ad esempio la tela di San Gregorio Magno del 1545 conservata nella cattedrale di Cesena."}
{"id": "1566176", "revid": "287204", "url": "https://it.wikipedia.org/wiki?curid=1566176", "title": "Miracema", "text": "Miracema \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua.\nIl comune \u00e8 suddiviso in 3 distretti: Miracema (sede comunale), Para\u00edso do Tobias e Venda das Flores."}
{"id": "1566181", "revid": "767487", "url": "https://it.wikipedia.org/wiki?curid=1566181", "title": "Sture Dings\u00f8yr", "text": "Biografia.\n\u00c8 emerso nel 1994 come frontman degli Ulcus (al tempo Ulcus Molle).\nNel 1999 si unisce (con gli altri membri degli Ulcus) ai Windir, progetto viking metal ideato da Valfar (fino ad allora concepito come \"one-man-band\").\nNel 2004, dopo la tragica morte del fondatore Valfar e il relativo scioglimento dei Windir, fonda insieme a Hv\u00e0ll e Steingrim i Vreid, band black metal in cui ricopre il doppio-ruolo di cantante e chitarrista."}
{"id": "1566182", "revid": "287204", "url": "https://it.wikipedia.org/wiki?curid=1566182", "title": "Santo Ant\u00f4nio de P\u00e1dua", "text": "Santo Ant\u00f4nio de P\u00e1dua \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua.\nIl comune \u00e8 suddiviso in 9 distretti: Santo Ant\u00f4nio de P\u00e1dua (sede comunale), Baltazar, Santa Cruz, Marangatu, S\u00e3o Pedro de Alc\u00e2ntara, Monte Alegre, Paraoquena, Ibitigua\u00e7\u00fa e Campelo."}
{"id": "1566185", "revid": "1543377", "url": "https://it.wikipedia.org/wiki?curid=1566185", "title": "Sydney Football Stadium", "text": "Sydney Football Stadium fu un impianto sportivo multifunzione australiano di Sydney, capitale del Nuovo Galles del Sud.\nCostruito tra il 1986 e il 1988, fu per trent'anni utilizzato per gare di calcio, rugby a 13 e rugby a 15, anche se per via della sua capacit\u00e0 di poco pi\u00f9 di posti, dal 2000 fu soppiantato a livello internazionale dallo Stadium Australia, capiente il doppio.\nDurante i ventisettesimi giochi olimpici del 2000 fu uno degli impianti ausiliari della manifestazione, del cui torneo di calcio maschile e femminile ospit\u00f2 numerose gare, inclusa la finale del torneo delle donne.\nFu anche utilizzato durante la , rendendo Sydney l'unica citt\u00e0 ad accogliere il torneo con due stadi.\nNel 2017 fu decisa la costruzione di un nuovo impianto sullo stesso sito per via dei rischi di sicurezza cui gli spettatori erano sottoposti in caso di evacuazione improvvisa; lo stadio chiuse quindi nel 2018 e fu demolito l'anno successivo.\nTra il 2002 e il 2007 fu noto come Aussie Stadium dal nome di Aussie Home Loans, banca di credito immobiliare, e dal 2012 fino alla sua chiusura nel 2018 come Allianz Stadium dopo accordo con il gruppo assicurativo-finanziario Allianz.\nAlla data di chiusura, la capienza dell'impianto era di posti.\nStoria.\nLo stadio sorgeva sullo stesso sito di un preesistente impianto, il Sydney Sports Ground, struttura multifunzione con prato e pista in terra battuta costruito nel 1911, che ospit\u00f2 il suo ultimo incontro, prima della definitiva demolizione, il .\nI lavori di costruzione del nuovo stadio, progettato dall'architetto Philip Cox, durarono circa un anno e mezzo al costo di e il il Sydney Football Ground fu inaugurato dall'allora premier del Nuovo Galles del Sud Barrie Unsworth; l'evento d'apertura fu un concerto di John Denver.\nIl successivo, ivi si tenne anche il primo incontro sportivo, la gara d'apertura della New South Wales Rugby League 1988 tra e , vinto 24-14 da quest'ultimo davanti a spettatori.\nIl primo grande appuntamento internazionale nel nuovo stadio fu pochi mesi pi\u00f9 tardi nel corso del torneo calcistico celebrativo del bicentenario dell'arrivo della Prima Flotta britannica in Australia (1788), un quadrangolare cui furono invitate le nazionali di , e : nella fase a \"round robin\" i \"Socceroos\" ivi batterono a sorpresa la nazionale biancoceleste di Carlos Bilardo, all'epoca campione del mondo in carica, con il punteggio di 4-1.\nPer dieci anni, fino all'edizione 1998, lo stadio fu la sede della finale del campionato nazionale di rugby a 13 per poi essere soppiantato dallo Stadium Australia, inaugurato nel 1999.\nUn'altra grande vetrina internazionale fu il \"tour\" del 1989 dei British and Irish Lions, formazione interbritannica di rugby a 15 per la prima volta in Australia dopo 23 anni, che in tale stadio disput\u00f2 il primo e il terzo della serie di tre \"test match\" contro gli \"Wallabies\" con, rispettivamente, una sconfitta e una vittoria.\nNel 2000 lo stadio fu uno degli impianti usati per il torneo calcistico delle Olimpiadi di Sydney del quale ospit\u00f2 diversi incontri compresa la finale femminile tra le formazioni di e , vinta 3-2 dalle giocatrici scandinave davanti a spettatori.\nNel 2002 la banca di credito immobiliare Aussie Loans acquist\u00f2 per cinque anni i diritti di \"naming\" del Sydney Football Stadium, ribattezzandolo cos\u00ec Aussie Stadium; in quello stesso anno l'Australia fu scelta per organizzare la , e Sydney fu l'unica citt\u00e0 a contribuire alla competizione con due impianti, lo Stadium Australia e il Football Ground.\nNel corso della manifestazione ospit\u00f2 cinque incontri, tutti della fase a gironi.\nNel 2004 nacque il club calcistico del , iscritto alla A-League dalla stagione successiva, che adott\u00f2 il Sydney Football Stadium come campo interno; gi\u00e0 dal 1996 era altres\u00ec la sede degli incontri in casa della \"franchise\" di rugby a 15 del Nuovo Galles del Sud, gli .\nNel 2008 accolse anche diverse gare, tra cui la semifinale tra e , della Coppa del Mondo di rugby a 13.\nNel 2012, cinque anni dopo la scadenza dei diritti di \"naming\" di Aussie Loan, l'ente pubblico gestore dello stadio, Sydney Cricket Ground Trust, sigl\u00f2 un accordo decennale di sponsorizzazione con la multinazionale assicurativa Allianz; il corrispettivo economico dell'accordo di \"naming\" non fu rivelato.\nL'ultimo grande appuntamento internazionale tenutosi in tale stadio fu la Coppa del Mondo di rugby a 13 2017, della quale ospit\u00f2 due incontri della fase a gironi.\nA tale data, tuttavia, gi\u00e0 era in programma il superamento della struttura e l'edificazione di un nuovo impianto sullo stesso sito previa demolizione: a sconsigliare un semplice lavoro di ristrutturazione, infatti, erano state diverse perizie tecniche che avevano evidenziato la sopraggiunta inadeguatezza dello stadio ai moderni standard di sicurezza a seguito del rapporto Taylor britannico usato come linea guida \"de facto\".\nEmerse infatti che i sedili in polipropilene della struttura erano altamente infiammabili, l'impianto non era fornito di abbastanza spingarde automatiche per spruzzare acqua in caso d'incendio, e che corridoi e uscite erano inadeguati a gestire un'improvvisa evacuazione, tutte circostanze che all'epoca della progettazione e realizzazione dell'impianto, antecedenti al citato rapporto Taylor del 1989, non erano ancora considerate criticit\u00e0; bench\u00e9 lo stesso architetto Cox (cui peraltro fu affidato il progetto del futuro stadio) avesse ribattuto che a suo dire il Football Stadium non ponesse ingestibili rischi di sicurezza, fu fatto notare che un livello accettabile di rischio era ottenibile solo con uno stadio operante a una capienza non superiore a met\u00e0 di quella massima.\nL'ultimo incontro al Sydney Football Stadium fu la finale degli sfidanti di National Rugby League tenutasi il tra e : singolarmente, anche l'evento di chiusura ufficiale dello stadio, cos\u00ec come quello inaugurale, fu un concerto, il successivo, in cui si esib\u00ec il canadese Michael Bubl\u00e9.\nLa demolizione della struttura inizi\u00f2 nella prima met\u00e0 di marzo 2019, al termine delle fasi di recupero di quanto poteva essere riusabile o riciclabile.\nUsi non sportivi.\nA parte i citati concerti d'inaugurazione e di chiusura tenuti rispettivamente da John Denver e Michael Bubl\u00e9, Sydney Football Stadium ospit\u00f2 nel corso della sua attivit\u00e0 al pubblico diversi eventi extrasportivi, in gran parte musicali: si citano, tra i vari, due esibizioni degli irlandesi U2, nel 1993 (nel corso del \"ZooTV Tour\", dalla quale fu tratto il film \"\") e nel 1998 (una delle tappe del \"PopMart Tour\", in occasione della quale i membri del gruppo resero omaggio al leader degli australiani INXS Michael Hutchence, morto tre mesi prima a 37 anni); altrettante dei britannici Coldplay, una prima volta nel 2012 (\"Mylo Xyloto Tour\") e, successivamente, nel 2016 (\"A Head Full of Dreams Tour\").\nAncora, fu teatro di un'esibizione dell'artista statunitense Barbra Streisand (\"Timeless\", 2000) e, pi\u00f9 recentemente, di George Michael (2010, \"Live in Australia\") e della prima serata della tappa australiana del \"Red Tour\", nonch\u00e9 primo concerto australiano in assoluto, di Taylor Swift nel dicembre 2013.\nNel 2005 lo stadio ospit\u00f2 anche un'esibizione della banda musicale scozzese Edinburgh Military Tattoo che ivi esegu\u00ec \"Salute to Australia\" e, nel 2007, fu la tappa australiana della maratona musicale \"Live Earth\" organizzata dal politico statunitense Al Gore per sensibilizzare sul rischio ambientale e climatico causato delle emissioni inquinanti dei combustibili."}
{"id": "1566186", "revid": "767487", "url": "https://it.wikipedia.org/wiki?curid=1566186", "title": "La figlia del re", "text": "La figlia del re \u00e8 un album di Filippo Malatesta pubblicato nel 1992."}
{"id": "1566187", "revid": "287204", "url": "https://it.wikipedia.org/wiki?curid=1566187", "title": "S\u00e3o Jos\u00e9 de Ub\u00e1", "text": "S\u00e3o Jos\u00e9 de Ub\u00e1 \u00e8 un comune del Brasile nello Stato di Rio de Janeiro, parte della mesoregione del Noroeste Fluminense e della microregione di Santo Ant\u00f4nio de P\u00e1dua."}
{"id": "1566188", "revid": "110157", "url": "https://it.wikipedia.org/wiki?curid=1566188", "title": "Il re delle tre", "text": "Il re delle tre \u00e8 un album di Filippo Malatesta pubblicato nel 1997."}
{"id": "1566190", "revid": "110157", "url": "https://it.wikipedia.org/wiki?curid=1566190", "title": "Giramondo", "text": "Giramondo \u00e8 un album di Filippo Malatesta pubblicato nel 2004."}
{"id": "1566191", "revid": "830939", "url": "https://it.wikipedia.org/wiki?curid=1566191", "title": "Sid Meier's Railroad Tycoon", "text": "Sid Meier's Railroad Tycoon \u00e8 un videogioco di strategia e simulazione economica del 1990 ideato da Sid Meier. \u00c8 disponibile per il download gratuito sul sito di \"Sid Meier's Railroads!\".\nObiettivo.\nL'obiettivo del gioco \u00e8 costruire e gestire una compagnia ferroviaria a partire dalla costruzione delle stazione e delle linee ferroviarie seguita dall'acquisto dei treni e dalla programmazione delle loro tratte. Il gioco si basa sul sistema economico della domanda e dell'offerta e presenta anche una borsa virtuale nella quale il giocatore pu\u00f2 comprare o vendere le azioni della propria compagnia, cos\u00ec come delle compagnie concorrenti.\nStruttura del gioco.\nIl giocatore pu\u00f2 fondare la propria compagnia in una delle quattro aree geografiche disponibili: gli Stati Uniti occidentali, gli Stati Uniti nord-orientali, la Gran Bretagna e l'Europa.\nIl giocatore, oltre a gestire il business della propria compagnia, pu\u00f2 costruire ulteriori industrie oltre a quelle presenti sulla mappa di gioco all'inizio della partita. Le compagnie avversarie tenteranno di far andare in bancarotta il giocatore o di acquisire tutte le sue azioni per estrometterlo dal mercato.\nCi sono quattro tipi di stazioni: la Torre segnaletica (il tipo base), il Deposito, la Stazione e il Terminal. Tranne la Torre segnaletica che serve solo per controllare le tratte dei treni, gli altri tipi di stazione servono le aree circostanti: il Deposito serve la propria casella e le otto caselle circostanti; la Stazione serve un raggio di due caselle circostanti e il Terminal ne serve tre. Il giocatore pu\u00f2 costruire un massimo di 32 stazioni. Quando il giocatore costruisce la sua prima stazione gli viene dato anche la fabbrica di locomotive, che \u00e8 l'area in cui il giocatore pu\u00f2 scegliere tra i diversi treni a disposizione.\nQuando il giocatore costruisce una stazione gli viene permesso di costruire il suo primo treno (dei 32 permessi) in una qualunque fabbrica di locomotive. Si possono accodare dei vagoni alla locomotiva prima di stabilire la sua tratta. Il giocatore pu\u00f2 modificare in qualunque momento il carico trasportato dal treno dopo ogni stazione del suo percorso. Ogni vagone trasporta uno specifico carico tra gli undici disponibili, che comprendono anche la posta e i passeggeri.\nIl giocatore pu\u00f2 continuare a costruire stazioni ed ampliare la propria rete ferroviaria finch\u00e9 non esaurisce i fondi. La partita dura 100 anni, suddivisi in periodi di 2 anni. Le stazioni costruite o ricostruite in un determinato periodo rendono il doppio.\nPi\u00f9 velocemente viene trasportato il carico e pi\u00f9 lo stesso rende a livello economico. Quindi \u00e8 da considerare il tempo che impiegher\u00e0 il treno a completare il suo percorso quando ci si accinge a costruire la linea ferroviaria: ad esempio pu\u00f2 essere pi\u00f9 remunerativo decidere di scavare una costosa galleria che renda pi\u00f9 rapida la tratta.\nLe stazioni non acquistano tutto ci\u00f2 che gli viene offerto. Alcuni produttori di beni non comprano nulla. Il giocatore pu\u00f2 scegliere tra due modalit\u00e0: l'Economia Semplice (nella quale, ad esempio, una stazione che serve due o pi\u00f9 citt\u00e0 acquista l'intero carico) e l'Economia Complessa (nella quale due citt\u00e0 servite da una stazione accettano posta, passeggeri e altri due prodotti; invece quattro villaggi accettano passeggeri e differenti altri prodotti; solo le stazioni con un'acciaieria nel proprio raggio d'azione acquistano il carbone, cos\u00ec come altri prodotti hanno altri compratori tipici. I prodotti disponibili cambiano a seconda dell'area geografica scelta.\nCritica.\nNel numero del dicembre 1990, Russ Lockwood della rivista \"PC Sources\" lo elenca tra i migliori giochi dell'anno insieme a \"Qix\" e \"Ultima VI\"."}
{"id": "1566192", "revid": "110157", "url": "https://it.wikipedia.org/wiki?curid=1566192", "title": "Live al Vincanto", "text": "Live al Vincanto \u00e8 un album di Filippo Malatesta pubblicato nel 2005."}
{"id": "1566193", "revid": "198277", "url": "https://it.wikipedia.org/wiki?curid=1566193", "title": "Liliana Ursino", "text": "Biografia.\nNel 1969 supera il concorso per annunciatrici televisive, venendo definitivamente assunta nel febbraio del 1970 dalla sede Rai di Roma. Mantiene questo ruolo fino al 1976.\nSuccessivamente condurr\u00e0 il TG in lingua inglese per gli italiani residenti in America.\nNell'estate del 1976 conduce l'edizione pomeridiana del TG2 assieme a Ruggero Orlando e, in seguito, la rubrica meteorologica Meteo2. Rester\u00e0 al TG2 fino al novembre dello stesso anno, quando passer\u00e0 alla radio e restandovi fino al 1979.\nNel 1978 conduce su RadioTre il programma Lunario in musica. Il 15 dicembre 1979 in concomitanza con la nascita della Rai 3 inaugura e conduce il TG3 nazionale e regionale.\nCondurr\u00e0 il telegiornale di Rai 3 anche nel 1987 quando la testata divenne autonoma da Rai Regione. In seguito conduce, dal 1992 al marzo del 1999, il meteo di Rai 3, alternandosi con le altre annunciatrici ufficiali della rete e con Augusto Lombardi.\nTorn\u00f2 nel suo storico ruolo di Signorina buonasera della Rai tra il 1997 e il 1999.\n\u00c8 stata speaker della Rai dal 1999 sino alla morte, avvenuta il 29 aprile 2018."}
{"id": "1566194", "revid": "455046", "url": "https://it.wikipedia.org/wiki?curid=1566194", "title": "Allargamento della zona euro", "text": "L'euro fu introdotto come unit\u00e0 di conto virtuale il 31 dicembre 1998 in 11 stati membri dell'Unione europea, mentre sotto forma di monete e banconote il 1\u00ba gennaio 2002.\nIl primo allargamento avvenne nel 2001 con l'adesione della Grecia; ci\u00f2 le permise di introdurre le nuove banconote e monete contemporaneamente agli undici stati originari.\nIn seguito la moneta \u00e8 stata introdotta nei seguenti paesi:\nL'euro \u00e8 in vigore come valuta unica in 19 dei 27 stati membri dell'UE.\nCriteri di accesso.\nL'adesione ufficiale alla zona euro di uno stato membro dell'Unione europea \u00e8 subordinata al rispetto di criteri economici sanciti dal Trattato di Maastricht (1992), noti come parametri di Maastricht.\nAlcuni microstati, che prima dell'introduzione godevano di particolari accordi monetari con stati membri dell'UE, hanno potuto introdurre l'euro, ma non \u00e8 stata loro consentita la partecipazione alle decisioni relative agli affari economici e monetari della zona euro: non possono partecipare alle riunioni dell'Ecofin. Inizialmente i microstati aderenti all'euro furono Monaco, San Marino e la Citt\u00e0 del Vaticano. Andorra cominci\u00f2 ad utilizzare l'euro senza un accordo con la Banca centrale europea. L'accordo fu raggiunto il 30 giugno 2011: il microstato ha iniziato a far circolare euro il 15 gennaio 2015.\nMembri aderenti agli Accordi europei di cambio \"Aec II\".\nTutti gli altri membri dell'Unione europea devono adottare l'euro, ad eccezione della Danimarca, comunque membro degli accordi europei di cambio \"Aec II\", che ha ricevuto una deroga dal Trattato di Maastricht. I seguenti membri hanno avuto accesso agli accordi europei di cambio \"Aec II\", nel quale devono rimanere due anni prima di adottare la moneta unica.\nLa corona danese fa parte dell'AEC II, con una banda di oscillazione del 2,25% rispetto al tasso di cambio centrale \u2014 una banda pi\u00f9 stretta di quella della maggior parte dei membri. In seguito all'iniziale rifiuto danese del Trattato di Maastricht tramite referendum, la Danimarca ha negoziato un opt-out sull'adesione all'eurozona in base all'Accordo di Edimburgo e non \u00e8 obbligata ad adottare l'euro.\nIl 28 settembre 2000 ha avuto luogo un referendum sull'adesione alla zona euro, bocciato con il 53,2% di voti. Il 22 novembre 2007, il governo danese, da poco rieletto, aveva dichiarato l'intenzione di indire entro il 2011 un nuovo referendum sull'abolizione delle quattro eccezioni danesi al Trattato di Maastricht, inclusa quella relativa all'euro.\nTra il 2007 e il 2009 sono stati effettuati sondaggi con cadenza mensile che hanno evidenziato come la maggioranza dei danesi fosse favorevole ad entrare nell'eurozona.\nIn seguito, a causa della incertezza dovuta all'emergere della crisi economica il Governo danese ha deciso di posticipare i referendum previsti per il 2011. Con l'insediamento del Governo nel settembre del 2011 \u00e8 stato deciso che il referendum sull'abolizione delle quattro clausole di opt-out non si terr\u00e0 per i successivi quattro anni. Allo stesso tempo i sondaggi hanno mostrato un rapido declino nella percentuale di danesi favorevoli all'adozione dell'euro. Nonostante ci\u00f2, la Danimarca ha comunque deciso nello stesso anno di partecipare al patto per l'Euro.\nNon \u00e8 chiaro se la Groenlandia e le F\u00e6r \u00d8er adotteranno l'euro nel caso in cui la Danimarca scegliesse di farlo. Entrambe fanno parte del Regno di Danimarca, ma rimangono al di fuori dell'Unione europea. Le Isole F\u00e6r \u00d8er utilizzano banconote danesi stampate con motivi feringi \u2014 la \"corona delle F\u00e6r \u00d8er\" \u2014 e la Groenlandia progetta di introdurre un sistema simile. In base al sistema attuale, entrambi continuerebbero ad utilizzare valuta danese.\nIl lev bulgaro, pur non facendo parte dell'ERM II, \u00e8 stato legato all'euro fin dalla nascita di questo (1,95583 BGN = 1 EUR), poich\u00e9 in precedenza era ancorato con cambio fisso al marco tedesco. La Bulgaria sin dal 2007 rispetta la maggior parte dei criteri per l'adesione all'UEM e all'epoca prevedeva di aderire all'AEC II all'inizio del 2009, in modo da soddisfare tutti i parametri di Maastricht per aderire all'eurozona nel 2012, data allora fissata in via provvisoria dal ministro delle finanze, Plamen Ore\u0161arski.\nMentre il \"currency board,\" che aggancia la Bulgaria all'euro, \u00e8 stato visto come un punto a favore per il rispetto a breve dei parametri di Maastricht da parte del paese, la BCE ha fatto pressioni sul governo bulgaro affinch\u00e9 desista poich\u00e9 non sa come consentire di aderire all'eurozona a un paese con un \"currency board\". Il primo ministro ha dichiarato la volont\u00e0 di mantenere tale \"currency board\" fino all'adozione dell'euro, ma fattori quali l'alto tasso di inflazione, un tasso di cambio non realistico con la moneta unica e la bassa produttivit\u00e0 sono penalizzati da tale sistema.\nLa Bulgaria doveva aderire all'ERM II nel novembre 2009, ma questa data obiettivo fu spostata. Il 22 dicembre 2009 Simeon Djankov, ministro delle finanze della Bulgaria, disse che il Paese si sarebbe mosso per aderire agli accordi nel marzo 2010, ma a causa dell'alto deficit la Bulgaria decise di rinviare di nuovo. Un'analisi del 2008 riport\u00f2 che la Bulgaria non sarebbe stata in grado di entrare nell'Eurozona prima del 2015, a causa dell'elevata inflazione e della crisi economica.\nLa Bulgaria nel 2011 riusc\u00ec a soddisfare quattro dei cinque parametri di convergenza per l'adozione dell'euro. L'unico criterio non rispettato era quello di essere stato un membro dell'ERM-II per almeno due anni. Il Ministro delle Finanze nel luglio 2011 dichiar\u00f2 che il governo aveva deciso di non aderire a tali accordi finch\u00e9 fosse durata la crisi del debito sovrano dei Paesi dell'Eurozona. Secondo la Deutsche Bank, il governo avrebbe scelto di aderire all'euro non prima del 1\u00ba gennaio 2016.\nNel 2018, forte del mandato di presidenza dell'Unione, il governo ha deciso di accelerare il passo e di fare domanda di accesso al meccanismo ERM II entro la fine del primo semestre.\nIl 10 luglio 2020, il Consiglio Economia e Finanza ha incluso la Bulgaria nel meccanismo di cambio ERM II.\nLa Croazia \u00e8 desiderosa di far parte della moneta unica sin dal suo ingresso nell'Unione europea, tanto che la banca nazionale croata, il cui Statuto del 2008 prevede tra gli scopi l'ingresso nell'area euro (nonostante il referendum per l'ingresso della Croazia nella UE sia poi avvenuto nel 2012), ha annunciato l'intenzione di adottare l'euro nel giro di due o tre anni. Anche prima che la Croazia facesse parte dell'ERM II, ovvero fino al 2020, il cambio tra kuna croata ed euro da marzo del 2005 era sempre stato molto stabile, essendo la kuna legata all'euro da tasso di cambio quasi-fisso (precedentemente era legata allo stesso modo al marco tedesco), il che ha semplificato l'ingresso nel meccanismo ERM.\nIl 4 luglio 2019 il ministro delle finanze Zdravko Mari\u0107 e il governatore della Banca nazionale croata Boris Vuj\u010di\u0107 hanno inviato una lettera al vicepresidente della Commissione europea Valdis Dombrovskis e al presidente della Banca centrale europea Mario Draghi per presentare la candidatura della Croazia ad aderire al meccanismo di cambio ERM II.\nIl 10 luglio 2020, il Consiglio Economia e Finanza ha incluso la Croazia nel meccanismo di cambio ERM II.\nObbligati all'adesione agli Accordi europei di cambio \"Aec II\".\nI seguenti stati devono aderire all'AEC II prima di poter adottare l'euro.\nIn base al Trattato di Atene, la Polonia \u00e8 obbligata all'ingresso nella zona euro e, come prerequisito, alla stabilizzazione di alcuni vincoli macroeconomici.\nUn ostacolo politico \u00e8 dato dal fatto che l'adozione dell'euro implica una modifica della Costituzione della Repubblica di Polonia, procedura assai lunga e che richiede la maggioranza parlamentare dei 2/3, di cui il Governo non dispone.\nAl momento la Polonia non ha una tabella di marcia per l'adesione all'AEC II. Inoltre l'opinione pubblica, dalla crisi del debito sovrano europeo, si \u00e8 progressivamente orientata contro l'adesione all'euro.\nDate queste difficolt\u00e0, nel gennaio 2013 il presidente polacco afferm\u00f2 che la questione deve essere rimandata a dopo le elezioni del 2015.\nNel settembre del 2014, il presidente polacco ha esortato il nuovo premier Ewa Kopacz a rompere gli indugi sul tema dell'adozione, affrontare il dibattito e prendere una decisione.\nInizialmente la Repubblica Ceca aveva l'intenzione di adottare l'euro nel 2010. In seguito la data \u00e8 stata posticipata per il forte deficit del Paese: nel 2007 infatti il Ministro delle Finanze della Repubblica Ceca ha posticipato la data al 2012. La data \u00e8 slittata poi al 2015 con il governo Mirek Topol\u00e1nek, per poi essere ancora spostata indicativamente per il 2019.\nMentre nel 2014 i fondamentali economici sono tornati a rispettare i 5 criteri di convergenza, diversi esponenti politici hanno iniziato a proporre un referendum di conferma prima di procedere all'adesione, sebbene una consistente maggioranza della popolazione negli ultimi anni si sia orientata contro il progetto europeo e non vede di buon occhio l'abbandono della moneta nazionale.\nIl leu romeno non fa ancora parte dell'AEC II. Il presidente della BCE ha affermato nel giugno 2007 che \"la Romania ha molto lavoro da fare\u00a0... per un periodo di diversi anni\" prima di aderire all'AEC II. Per semplificare le future modifiche agli sportelli bancomat necessarie in caso di adozione dell'euro, quando \u00e8 stato adottato il nuovo leu nel 2005 (al cambio di 10\u00a0000 vecchi lei per 1 nuovo leu) le nuove banconote sono state emesse con le stesse dimensioni e proporzioni delle banconote euro. Le vecchie banconote rumene erano infatti decisamente pi\u00f9 larghe di quelle nuove.\nIl governo rumeno aveva annunciato un piano per l'ingresso nella zona euro entro il 2014, prevedendo inoltre che l'adesione all'AEC II avvenisse non prima del 2012. Tali date non sono poi state rispettate a causa dei lenti progressi nel raggiungere i criteri imposti per l'adozione dell'euro.\nPer tali motivi, nel 2013, il governo rumeno ha comunicato alla commissione europea un programma di allineamento senza una data obiettivo, dichiarando in seguito che l'ingresso nell'eurozona rimane un obiettivo fondamentale e una data realistica potrebbe essere intorno al 2020.\nL'anno seguente, a maggio 2014, il governo ha fissato e comunicato alla BCE la data obiettivo del 1\u00ba gennaio 2019.\nIn base al Trattato di Corf\u00f9, approvato mediante referendum, la Svezia sarebbe tenuta ad entrare nella zona euro e quindi ad adottare la moneta unica. Nonostante ci\u00f2, il 14 settembre 2003 si tenne un ulteriore referendum relativo all'euro, che ebbe esito contrario all'adozione della moneta comune (56% contrari; 42% favorevoli). Il governo svedese ha sostenuto che stare al di fuori dell'eurozona \u00e8 legale, poich\u00e9 uno dei requisiti per l'ingresso \u00e8 l'appartenenza per almeno due anni all'AEC II; scegliendo semplicemente di rimanere al di fuori del meccanismo dei tassi di cambio, il governo svedese \u00e8 riuscito ad evitare il rispetto dell'obbligo di adozione dell'euro. Alcuni dei maggiori partiti svedesi continuano a credere che aderire sarebbe nell'interesse nazionale, ma tutti si sono impegnati ad attendere l'esito di un futuro referendum e non mostrano interesse nel sollevare la questione.\nPrima delle elezioni parlamentari del settembre 2006, tutti i maggiori partiti erano d'accordo nel non sollevare la questione prima delle successive elezioni (che si sono tenute nel settembre 2010). I partiti sembrano concordare sul fatto che la Svezia non adotter\u00e0 l'euro se non dopo un secondo referendum. Finora i sondaggi (come quello di maggio 2008, con il 34,6% di favorevoli, 51,7% di contrari e 13,7% di indecisi) hanno mostrato una stabile maggioranza di contrari.\nL'Ungheria intendeva sostituire il fiorino ungherese nel periodo 2010-2012, ma tale data in seguito \u00e8 stata posticipata in base all'andamento dell'economia nazionale. In origine l'Ungheria aveva pianificato di adottare l'euro come sua valuta ufficiale il 1\u00ba gennaio 2010, ma quella data \u00e8 stata abbandonata a causa del deficit di bilancio eccessivamente alto. Il fiorino non fa tuttora parte dell'AEC II.\n\u00c8 realisticamente difficile che l'Ungheria possa aderire alla zona euro nel prevedibile futuro, almeno fino a che non avr\u00e0 migliorato la gestione della finanza pubblica. Nel 2008 il deficit di bilancio ammontava al 6% del PIL, mentre il rapporto tra debito pubblico e PIL si attestava al 67%. Ad aprile 2013, il deficit di bilancio \u00e8 rientrato all'1,9%, in linea con i criteri di convergenza, ma il debito pubblico continua a crescere a tassi superiori di quelli del PIL, attestandosi al 79,2%."}
{"id": "1566195", "revid": "287204", "url": "https://it.wikipedia.org/wiki?curid=1566195", "title": "Carnevale Cremasco", "text": "Il Carnevale Cremasco \u00e8 una manifestazione popolare che si tiene ogni anno a Crema.\nStoria.\nDal XV al XVIII secolo.\nSembra che il carnevale a Crema sia stato introdotto dai veneziani dopo l'inizio del loro dominio, avvenuto nel 1449. \u00c8 lo storico Pietro Terni a riferirci di un corteo mascherato avvenuto nel 1493, con carri ornati e fanciulli provenienti dai quartieri della porte cittadine travestiti da pianeti, re Magi ed \"altre fantasie\". Un'altra citazione del carnevale porta la data del 1523, nella quale il gi\u00e0 citato storico Terni ricorda feste solenni, balli e pranzi presso le famiglie e nobili.\nNon dovevano essere carnevali tranquilli quelli che si svolgevano in quei secoli: il travestimento permetteva di osare fatti delittuosi con gravi preoccupazioni per le autorit\u00e0 cittadine. Il Canobio ricorda che nel 1658 \u201c\"per la licenza d'armi da fuoco riusc\u00ec tanto nel territorio quanto in citt\u00e0 molto, per varie occasioni, sanguinoso\"\u201d. E ancora il Canobio nel 1661 elogiava il podest\u00e0-capitano veneto Francesco Cappello perch\u00e9 le manifestazioni carnevalesche si erano svolte \"senza uccisioni e risse\" considerando che \u201c\"tanto era strano un tal fatto\"\u201d.\nEd ancora, nel 1681 si pongono problemi di morale, con la censura di balli privati e pubblici per i troppi eccessi \"da poco timorati di Dio e nemici dell'onest\u00e0\".\nIl XIX secolo.\nAlla fine del XVIII secolo cessava il dominio Veneto e anche il carnevale subiva un processo di decadenza, favorito dalle instabilit\u00e0 politiche dei primi anni del XIX secolo ed anche dal regime poliziesco del dominio austriaco.\nAnche nei primi anni dopo l'unit\u00e0 d'Italia le cose non miglioravano; per poter girare mascherati era necessario avere un'autorizzazione della Questura.\nSolo nel 1879, a seguito della costituzione di un comitato, si poterono allestire delle manifestazioni pubbliche, che continuarono fino alla prima guerra mondiale, sebbene con fasti pi\u00f9 sobri rispetto all'epoca veneziana.\nNel XX secolo.\nNel 1916, in pieno periodo bellico, la Regia Prefettura sconsigliava lo svolgimento di eventi carnevaleschi, ponendo di fatto le basi per un nuovo declino che dur\u00f2 fino al 1927. Durante il regime fascista furono introdotte nuove limitazioni: non si poteva camminare mascherati singolarmente, ma solo in gruppo, informando preventivamente le autorit\u00e0 di Pubblica Sicurezza. Erano vietate le maschere che ritraessero esponenti politici e funzionari dello stato. Le manifestazioni pubbliche autorizzate assunsero carattere di propaganda (i fasti dell'impero, Roma, l'autarchia) o, tutt'al pi\u00f9, caratteri sportivi o locali.\nDopo il fermo forzato del secondo conflitto mondiale, nel 1953 il Comitato Pro Crema riport\u00f2 in auge il carnevale, giungendo ad allestire sfilate solenni in cui i carri, secondo la testimonianza di foto d'epoca, erano letteralmente circondati da un'ingente folla, certamente alcune decine di migliaia. Gli allestimenti erano ispirati ai temi dell'epoca: lo sport e il dualismo Coppi-Bartali, i primi lanci spaziali, la televisione, ecc.\nIl carnevale mantenne un ottimo successo fino al 1959, anno in cui cadde nell'oblio. Nello stesso anno il 14 febbraio il Carnevale Cremasco, appare su un giornale locale \u201cIl Torrazzo\", con il titolo \u201cCarnevale floscio, quaresima ardente\". Il crescente benessere degli anni sessanta port\u00f2 la gente a interessi diversi (i viaggi, la televisione, le balere). In questi anni, il boom economico rende il carnevale cremasco pi\u00f9 che una festa popolare, una festa privata, solo per i pi\u00f9 ricchi. Negli anni settanta giunsero gli anni dell'austerity ed un clima di generale pessimismo (erano gli anni del terrorismo), che seppur indirettamente, si riflettevano anche nelle piccole citt\u00e0 di provincia frenando le manifestazioni a carattere popolare e di piazza.\nDal 1985 ad oggi.\nNel 1985 alcune associazioni di volontariato (GTA, Bar Fiori, Gruppo Sportivo Olimpia, Gruppo dei Pantel\u00f9, Gruppo Carnaval of Humor), supportati dall'emittente locale Radio Antenna 5, costituirono un comitato organizzatore col fine di riportare al successo il carnevale di Crema. Iniziava cos\u00ec una nuova era per la manifestazione, con i grandi carri mascherati affiancati da gruppi (scuole, oratori, associazioni, corpi di ballo). L'iniziativa ebbe immediato seguito di pubblico e crebbe di anno in anno fino a favorire l'afflusso di migliaia di persone.\nNel 1993, per questioni di sicurezza, il tradizionale corteo in centro storico veniva abbandonato in favore di un circuito attorno a Porta Ombriano.\nNel 2016 \u00e8 stato scritto il volume \u201cLa passione della maschera\", dedicato ai 30 anni del carnevale cremasco, il quale \u00e8 un\u2019iniziativa del Centro Ricerca Galmozzi e del gruppo antropologico cremasco. Il volume \u00e8 stato curato da Nino Antonaccio e Walter Venchiarutti. Nel libro si tratta la storia di una manifestazione che non esprime solo allegria, divertimento ma anche un momento collettivo della comunit\u00e0.\nI carri oggi sono allestiti in un capannone appositamente predisposto, con grande impegno di volontari. Riprendono spesso temi di attualit\u00e0 e vedono il coinvolgimento di gruppi e persone spesso provenienti anche da zone diverse dal Cremasco.\nLe sfilate, tempo meteorologico permettendo, si tengono nelle ultime tre domeniche consecutive del periodo di carnevale.\nLa maschera cremasca.\nDurante il carnevale del 1955 veniva indetto un concorso per stabilire una maschera tipica cremasca. Vinse Paolo Risari, noto titolare di un'osteria, che cre\u00f2 \"'l Gag\u00e8t col s\u00f2 uch\u00e8t\".\n\"Gag\u00e8t\" \u00e8 vezzeggiativo di \"gagio\" (pl. \"gagi\"), termine con il quale, non senza ironia, i cittadini di Crema chiamavano i contadini di campagna che giungevano a Crema per vendere le proprie merci al mercato.\nIl \"gag\u00e8t\" veste l'unico abito buono che ha (\"'ist\u00ect scap\u00e0t\"), con vistose calze bianco-rosse e zoccoli di legno (\"scalfar\u00f2cc\" e \"sacul\u00f2cc\") ai piedi. Porta un fazzoletto bianco e rosso al collo e una coccarda appuntata al petto, con i colori bianco e rosso della Citt\u00e0 di Crema. Usa un bastone (\"curb\u00e8la\") e tiene in braccio un cesto di vimini con un'oca (\"uch\u00e8t\") viva.\nIl cappellaccio \u00e8 ispirato ad un copricapo religioso denominato \u201cSaturno\", opportunamente trasformato e dotato di nastro bicolore che gli gira attorno.\n\"Il Gag\u00e8t col s\u00f2 uch\u00e8t\" \u00e8 l\u2019emblema del carnevale cremasco e come tradizione apre da sempre la sfilata. \nIl Centro Ricerca Galmozzi, in onore dei 30 anni del carnevale cremasco, ha ideato un documentario sulla storia della maschera cremasca. Questo film, \u201cLa maschera di Crema\", \u00e8 stato girato da Gabriele Garsia Pavesi nel 2016 e su YouTube si trova una versione ridotta pubblicata dal Centro Ricerca Galmozzi nel 14 febbraio 2017.\nTradizioni culinarie.\nVengono preparati dolci di tradizione lombarda come le \"chiacchiere\" (frittelle).\nUna specialit\u00e0 tipica della zona cremasca in tempo di carnevale sono i chisul\u00ec, palline ripiene di un impasto preparato con scorza di limone, lievito di birra, mela e strutto. Dopo la frittura vengono serviti spolverati con abbondante zucchero a velo."}
{"id": "1566196", "revid": "767487", "url": "https://it.wikipedia.org/wiki?curid=1566196", "title": "Lo sai che i papaveri...", "text": "Lo sai che i papaveri... \u00e8 un film italiano del 1952 diretto da Vittorio Metz e Marcello Marchesi.\nTrama.\nGualtiero ha una doppia vita, ma lui non lo sa. Di giorno \u00e8 un irreprensibile professore di latino e greco in un liceo, di notte \u00e8 un gag\u00e0 frequentatore di night club e si fa chiamare Walter. Gualtiero \u00e8 fidanzato con Anna, professoressa di scienze, Walter cambia una donna ogni sera. La mattina alle sei torna a casa e, quando si alza per andare a scuola, non si ricorda pi\u00f9 niente.\nFinch\u00e9 a scuola un genitore, anche lui frequentatore di night, lo riconosce al ricevimento professori. Non rivela niente per non scoprirsi, ma pronuncia solamente la parola \u201cTarocchi\u201d. Sono presenti la figlia Pierina (allieva di Gualtiero), la fidanzata di Gualtiero ed il preside. Pierina, una bella ragazza di 16 anni che si \u00e8 innamorata del suo professore, scopre che \u201cTarocchi\u201d \u00e8 il nome del locale che Gualtiero frequenta abitualmente quando \u00e8 Walter.\nConvince un compagno di classe ad accompagnarla al night. Davanti all'ingresso, una ragazza offre loro una camelia: 500 lire. Poi, appena entrano si vedono fare una fotografia: lo sviluppo \u00e8 immediato: 500 lire. Si siedono e subito una ragazza porta loro delle sigarette: 500 lire. Appena Pierina incontra Gualtiero i suoi occhi sono subito per lui. Assiste alla scena il suo compagno di classe che, deluso, si ubriaca. Nel frattempo sono entrati anche la fidanzata ed il preside che vengono presi in giro da Walter. Arrabbiati, escono dal locale.\nRimasta sola, Pierina sta tutto il tempo con Walter, balla anche con lui. Quando escono dal locale vengono fotografati e viene data loro la Polaroid. Walter accompagna a casa Pierina. Giunti soli davanti al cancello di casa, lei gli d\u00e0 un bacio appassionato.\nIl giorno dopo Pierina \u00e8 euforica. La fidanzata di Gualtiero invece \u00e8 furiosa. Gualtiero tratta per\u00f2 Pierina nella solita maniera fredda e distaccata. Allora la ragazza le mostra la fotografia della sera prima, Gualtiero trasalisce ed esce dalla classe per l'imbarazzo.\nDecide di farsi visitare da uno psicoanalista. Il quale scopre che in lui coabitano due personalit\u00e0: quella di suo padre, \"viveur\", e quella della madre, insegnante. Ordina a Gualtiero di recarsi al night di giorno e di fronteggiare la situazione.\nGualtiero segue il consiglio dello specialista e si reca al night. Qui scopre una banda di malviventi che spacciano cocaina nel locale e si azzuffa con loro. Ogni pugno fa riaffiorare un nuovo ricordo: si rende conto di conoscere tutti i banditi e comincia anche a chiamarli per nome. Piano piano le due personalit\u00e0 si riuniscono.\nGualtiero per\u00f2 \u00e8 in pericolo perch\u00e9 la banda gliela vuol far pagare. Si barrica dentro una stanza e chiama rinforzi per telefono. Dalla scuola arrivano tutti gli studenti della sua classe, in Lambretta, guidati da Pierina. I ragazzi pestano a dovere i banditi e liberano Gualtiero/Walter. Pierina, nonostante la sua minore et\u00e0, sposa Walter. Li ritroviamo nel letto matrimoniale, gi\u00e0 marito e moglie in compagnia di un bel bambino con i capelli ricci.\nIncassi.\nIncasso accertato a tutto il 31 marzo 1959 Lit. 393.961.954"}
{"id": "1566197", "revid": "125707704", "url": "https://it.wikipedia.org/wiki?curid=1566197", "title": "Beppe Maniglia", "text": "Biografia.\nNacque a Kolozsvar, da genitori entrambi musicisti. Il padre, italiano, \u00e8 stato primo oboe nell'orchestra del Teatro Comunale di Bologna e la madre, ungherese, era una pianista. Dopo la separazione dei genitori rimase col padre che lo port\u00f2 con s\u00e9 in Italia, dove visse un'infanzia solitaria. Il suo pseudonimo \u00e8 dovuto alla piccola maniglia, presente sulla chitarra, che usa per distorcere il suono; al tempo era uno dei pochi a saperla usare e perci\u00f2 gli \u00e8 stato dato questo soprannome che ha deciso di conservare negli anni.\nBeppe Maniglia \u00e8 noto nel capoluogo emiliano poich\u00e9 per anni (prima che il comune di Bologna glielo impedisse, a seguito di una lunga polemica dovuta all'alto volume da lui prodotto) si esibiva come musicista-saltimbanco in Piazza Maggiore e Piazza del Nettuno con una Harley Davidson con montato sopra un impianto acustico, suonando con una chitarra elettrica musica rock (di cui si occupa fin dagli anni sessanta, quando faceva parte della band Les Copains) su basi preregistrate e vendendo ai passanti prima musicassette poi cd, editi dalla sua etichetta discografica personale Maniglia Muscolosa Music.\nD'estate solitamente si esibisce a Cattolica, sulla riviera romagnola.\nUn tema ricorrente dei suoi pezzi, che spaziano tra diversi generi musicali, \u00e8 quello degli indiani d'America. All'inizio del 2008 ha espresso l'intenzione di candidarsi a sindaco della citt\u00e0 di Bologna alla guida di una lista civica, che \u00e8 stata presentata ma esclusa dalla competizione elettorale per irregolarit\u00e0 formali. Nel 2016 ha espresso nuovamente l'intenzione di candidarsi.\nImpegnato in opere umanitarie, nel 1986 \u00e8 stato invitato a Londra da Bob Geldof a suonare per \"Sport Aid\". Si \u00e8 esibito nei programmi televisivi \"Italia's Got Talent\" su Canale 5, \"Attenti a quei due\" su Rai 1, ed \u00e8 stato ospite di Raffaella Carr\u00e0."}
{"id": "1566198", "revid": "767487", "url": "https://it.wikipedia.org/wiki?curid=1566198", "title": "Adattamento cinematografico", "text": "L'adattamento cinematografico, o trasposizione cinematografica, consiste nel creare un film basandosi su un'opera esistente e nata con un diverso medium, spesso un romanzo o un'opera teatrale, ma anche un videogioco, un fumetto o una serie televisiva.\nIl pi\u00f9 delle volte l'adattamento cinematografico consiste nell'usare la trama di un romanzo come base per la sceneggiatura del film, ma la stessa pu\u00f2 rifarsi anche a opere non narrative, a un'autobiografia, un fumetto, un'indagine giornalistica.\nFin dagli albori del cinema l'adattamento \u00e8 stato quasi comune quanto la sceneggiatura originale, tanto che agli Oscar, a fianco al premio per la sceneggiatura originale, viene premiata anche la categoria sceneggiatura non originale, riferita appunto agli adattamenti cinematografici.\nNuovi adattamenti e fedelt\u00e0 al libro.\nI romanzi di successo sono spesso adattati per il cinema. In molti casi tentano di fare breccia su un pubblico commerciale (l'adattamento del best seller o l'adattamento di opere di prestigio), ma molto spesso un film aiuta a far conoscere l'opera originale a un pi\u00f9 vasto pubblico, dando maggiore fama al suo autore. \nMaggiore \u00e8 il numero di fan dell'opera originale, tanto pi\u00f9 insistenti saranno le pretese, da parte del pubblico, di trasporre in modo fedele la storia. Tali aspettative tuttavia vengono facilmente disattese: il passaggio tra un medium e l'altro comporta inevitabilmente pesanti modifiche agli elementi dell'opera, nella narrazione, nel ritmo, nella funzione e nel numero di personaggi. Il regista inoltre tende a reclamare un'autonomia creativa nella nuova opera, evitando la semplice imitazione.\nAdattamento dal fumetto.\nLa moda dell'adattamento cinematografico di storie ispirate ai personaggi dei fumetti ebbe inizio gi\u00e0 nei primi anni trenta, con i serial cinematografici basati sui personaggi popolari delle strisce a fumetti dell'epoca, come Flash Gordon o Buck Rogers. Maggiore rilevanza ha assunto, specie dagli anni duemila, il fenomeno dei film di supereroi, basati soprattutto sui personaggi delle due grandi case editrici specializzate nel settore, Marvel Comics e DC Comics, tanto che i ricavi dei film possono superare quelli dei fumetti originali.\nAltri tipi di adattamenti.\nVi sono casi di adattamento da film documentario, o anche di semplici cortometraggi. Quest'ultimo \u00e8 il caso del film \"L'esercito delle 12 scimmie\", che nel 1995 venne girato da Terry Gilliam ispirandosi direttamente al cortometraggio di solo 26 minuti \"La jet\u00e9e\" di Chris Marker."}
{"id": "1566200", "revid": "121624775", "url": "https://it.wikipedia.org/wiki?curid=1566200", "title": "Chiave primaria", "text": "Una chiave primaria o Primary Key, nel modello relazionale delle basi di dati, \u00e8 un insieme di attributi che permette di individuare univocamente un record o tupla o ennupla in una tabella o relazione.\nConnesso al concetto di chiave primaria c'\u00e8 quello della chiave esterna o Foreign Key \u00e8 invece un insieme di attributi che fa riferimento a una chiave di un'altra tabella, permettendo in tal modo di esplicitare relazioni di tipo \"uno a molti\" tra tabelle attraverso quello che \u00e8 chiamato vincolo di integrit\u00e0 referenziale.\nDescrizione.\nLa chiave primaria \u00e8 costituita da una o pi\u00f9 colonne della tabella (in questo secondo caso viene definita chiave composta). La chiave primaria \u00e8 unica per ogni tabella. L'esistenza della chiave primaria, che al pi\u00f9 \u00e8 formata da tutti gli attributi o campi dato della relazione, \u00e8 garantita dall'unicit\u00e0 delle \"n\"-uple (o tuple) individuate da una relazione tra \"n\" insiemi. Una tabella deve obbligatoriamente possedere una e una sola chiave primaria, e nessun record nella tabella pu\u00f2 avere il valore, o i valori, di un campo attributo identificato dalla chiave primaria identico a quello di un qualsiasi altro valore della stessa (vincolo di unicit\u00e0): il tentativo di inserimento di un tale valore genera un errore di violazione della chiave primaria.\nEsempi.\nAlcuni esempi di chiave primaria possono essere: il codice fiscale per la tabella contenente il personale di un'azienda (tuttavia va prestata attenzione all'omocodia), il codice IMEI per la tabella contenente gli smartphone in uso in un'azienda, il numero della carta di credito, ecc."}
{"id": "1566202", "revid": "1408685", "url": "https://it.wikipedia.org/wiki?curid=1566202", "title": "\u017b", "text": "\u017b (una zeta con un puntino sopra) \u00e8 una lettera presente nei sistemi ortografici di alcune lingue, come il maltese, l'emiliano (nella sola grafia bolognese), il romagnolo, il calabrese o il polacco.\nNell'alfabeto maltese, \u017c rappresenta una Fricativa alveolare sonora (AFI: [z]). Corrisponde cio\u00e8 alla \"s\" della parola italiana \"rosa\". Ad esempio: \"\u017cejt\" (\"olio\"). Questa grafia apparentemente complessa per un suono molto frequente deriva dal fatto che l'ortografia del maltese risente molto di quella del siciliano e dell'italiano, in cui la lettera &lt;z&gt; \u00e8 gi\u00e0 impiegata per rendere il suono di un'affricata alveolare, vuoi sorda (AFI: [ts] come in italiano \"pizza\", o maltese \"zopp\" \"zoppo\"), vuoi sonora (AFI: [dz] come in italiano e maltese \"zona\").\nInvece, nell'alfabeto polacco, \u017c rappresenta una consonante fricativa postalveolare sonora (AFI: [\u0292]) che si trova nella parola: \"\u017cycie\" \"vita\", come nella parola francese: \"garage\"."}
{"id": "1566203", "revid": "287204", "url": "https://it.wikipedia.org/wiki?curid=1566203", "title": "Sture Dingsoyr", "text": ""}
{"id": "1566206", "revid": "74801", "url": "https://it.wikipedia.org/wiki?curid=1566206", "title": "Francesco Fogolla", "text": "Venne beatificato da papa Pio XII nel 1946 e canonizzato il 1\u00ba ottobre 2000 da papa Giovanni Paolo II.\nBiografia.\nDopo una giovent\u00f9 dedicata all'istruzione, il 19 settembre 1863 venne ordinato sacerdote a Parma.\nPart\u00ec per l'Oriente nel 1866, e due anni dopo fu nominato missionario per la regione dello Shanxi, vivendo per 7 anni in una regione con solamente 1.500 cristiani. Nel 1877 ricevette la nomina a vicario generale dello Shanxi. Nel 1897 fece ritorno in Italia, tornando poi in Cina fresco della nomina a vescovo, con il titolo della sede di Bagi, in qualit\u00e0 di coadiutore del vicario apostolico di Shansi Settentrionale.\nNel 1900 scoppi\u00f2 la rivolta dei Boxer contro gli occidentali in Cina, con le violenze indirizzate in particolare contro i missionari e i cristiani. Nella notte tra il 5 e il 6 luglio venne arrestato dalle autorit\u00e0 cinesi insieme ad altri religiosi, tra cui Gregorio Maria Grassi e il confratello Elia Facchini, e condannato a morte senza processo il pomeriggio del 9 luglio 1900.\nCulto.\nSan Francesco Fogolla \u00e8 venerato il 9 luglio insieme agli altri martiri cinesi (seminaristi, suore, sacerdoti) e insieme a san Gregorio Maria Grassi e sant'Elia Facchini, i quali conobbero il martirio con lui.\n\u00c8 co-patrono insieme a sant'Apollinare del suo paese natale, Montereggio. Nella chiesa parrocchiale sono conservate le sue reliquie, donate alla parrocchia di Montereggio dai frati della Santissima Annunziata di cui egli fece parte. Gli \u00e8 intitolata la Scuola di formazione teologico pastorale della diocesi di Massa Carrara-Pontremoli. Sul ponte dei quattro santi a Pontremoli \u00e8 stata posizionata una sua statua in marmo.\nGenealogia episcopale.\nLa genealogia episcopale \u00e8:"}
{"id": "1566208", "revid": "70935", "url": "https://it.wikipedia.org/wiki?curid=1566208", "title": "Trenino bernina", "text": ""}
{"id": "1566209", "revid": "70935", "url": "https://it.wikipedia.org/wiki?curid=1566209", "title": "Treno bernina", "text": ""}
{"id": "1566212", "revid": "114113250", "url": "https://it.wikipedia.org/wiki?curid=1566212", "title": "Anna Maria Gambineri", "text": "Biografia.\nNel 1957 debutt\u00f2 in televisione come concorrente, assieme ad un'amica, del \"Gioco dei mimi\" inserito in \"Telematch\", condotto da Silvio Noto ed Enzo Tortora. Qualcuno la not\u00f2 e nel 1958 venne scritturata in qualit\u00e0 di annunciatrice televisiva dalla sede Rai di Roma.\nDivenne cos\u00ec, negli anni sessanta e settanta, una delle signorine buonasera pi\u00f9 amate della Rai e per via della sua capigliatura fluente e chiara, le fu attribuito il nomignolo vezzeggiativo di \"Nuvola bionda\". Nel 1965 ha interpretato s\u00e9 stessa nel musicarello \"Non son degno di te\" con Gianni Morandi e Laura Efrikian.\nPer molti anni fu la voce del segnale orario della sera.\nNel corso degli anni ha condotto anche diverse trasmissioni, come \"Parliamo tanto di loro\", \"Canzonissima\" con Paolo Poli (1961), \"Un'ora per voi\" con Corrado (1968), \"Cinque ore con noi\" con Paolo Valenti (1976), \"Il pomeriggio\" (1982) e numerose serate speciali dedicate all'assegnazione di premi e gal\u00e0 musicali.\n\u00c8 stata una delle annunciatrici Rai pi\u00f9 longeve (preceduta solo da Nicoletta Orsomando, Rosanna Vaudetti e Maria Grazia Picchetti); nel 1990 lasci\u00f2 temporaneamente il suo ruolo, per occuparsi dell'ufficio stampa della Rai, con l'incarico di addetta alla promozione dei programmi e alle pubbliche relazioni, ma poco tempo dopo \u00e8 tornata a svolgere anche la sua mansione storica di annunciatrice, fino al 1994, anno in cui si \u00e8 ritirata definitivamente dal video per problemi di salute.\nIn quell'anno infatti, era salita alle cronache poich\u00e9 scomparve per alcuni giorni, vittima di un esaurimento nervoso dal quale si \u00e8 poi completamente ripresa.\nIn seguito la Gambineri \u00e8 apparsa come ospite in alcune trasmissioni televisive rievocative come \"Ci vediamo in TV\" di Paolo Limiti, in cui ha ripercorso la sua carriera.\nMalata da tempo, \u00e8 deceduta a Roma il 31 maggio 2017."}
{"id": "1566213", "revid": "767487", "url": "https://it.wikipedia.org/wiki?curid=1566213", "title": "Tabapor\u00e3", "text": "Tabapor\u00e3 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1566214", "revid": "110157", "url": "https://it.wikipedia.org/wiki?curid=1566214", "title": "Tangar\u00e1 da Serra", "text": "Tangar\u00e1 da Serra \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Tangar\u00e1 da Serra."}
{"id": "1566215", "revid": "1982", "url": "https://it.wikipedia.org/wiki?curid=1566215", "title": "Ljudmyla Heorhi\u0457vna Kara\u010dkina", "text": "Nata nel 1948, ha lavorato dal 1978 all\"'Istituto di Astronomia Teorica\" a San Pietroburgo e successivamente all'Osservatorio astrofisico della Crimea.\nLe \u00e8 stato dedicato l'asteroide 8019 Karachkina.\nHa scoperto numerosi asteroidi, inclusi l'asteroide Amor 5324 Lyapunov e l'asteroide troiano 3063 Makhaon."}
{"id": "1566217", "revid": "110157", "url": "https://it.wikipedia.org/wiki?curid=1566217", "title": "Tapurah", "text": "Tapurah \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1566218", "revid": "125195419", "url": "https://it.wikipedia.org/wiki?curid=1566218", "title": "Ferrovia Como-Lecco", "text": "La ferrovia Como-Lecco \u00e8 una linea ferroviaria della Lombardia gestita da RFI.\nStoria.\nLa ferrovia nasce tra il 1875 e il 1888 come tra le citt\u00e0 di Como e Lecco, intersecandosi presso Merone con l'allora ferrovia Milano-Erba.\nLa tratta ferroviaria fra Como e Lecco venne aperta all'esercizio il 20 novembre 1888; sul lato comasco si dirama dalla preesistente Milano-Chiasso presso il P.M. Albate, pochi chilometri a sud di Como.\nTra il 1907 e il 1911 vi si innesta la ferrovia Monza-Molteno presso Molteno, in direzione Lecco.\nNegli anni '60 viene avanzata l'ipotesi dell'elettrificazione, principalmente per disporre di locomotrici di maggiore potenza nel settore merci (dove si movimentavano masse consistenti), settore a quei tempi preminente per la linea; allora il traffico merci veniva infatti svolto tramite convogli di brevissima lunghezza poich\u00e9 ancora trainati da poco performanti locomotive a vapore, nonch\u00e9 per le pendenze spesso fino al 16 per mille (con massimo del 18 per mille tra Como e Albate), altrimenti difficili da affrontare. In seguito tuttavia le motrici diesel permisero convogli merci pi\u00f9 lunghi, e le discrete pendenze di alcuni punti del tracciato furuno meglio affrontabili utilizzando talvolta fino a 3 locomotive diesel insieme. Con gli anni '80, sia per il parziale trasferimento del traffico merci su gomma, sia per la chiusura di diverse industrie della zona, il traffico merci ferroviario and\u00f2 via via diminuendo, e l'elettrificazione per il solo traffico passeggeri risult\u00f2 cos\u00ec ancor meno necessaria.\nNel 1981 le stazioni di Anzano del Parco e Sala al Barro-Galbiate vengono declassate a fermate (rimozione binario di incrocio-precedenza), e lo stesso accade nel 1986 per le stazioni di Albate-Trecallo, Brenna-Alzate, Moiana e Casletto-Rogeno.\nIl tratto Molteno-Lecco fu riammodernato negli anni novanta in quanto percorso dai treni regionali in servizio sulla relazione Milano-Monza-Molteno-Lecco, con l'introduzione del Blocco elettrico manuale, segnali di protezione e avviso luminosi, elettrificazione dei deviatoi e il rifacimento dell'armamento.\nSulla tratta Albate-Molteno, rinnovata nel 2008, l'esercizio \u00e8 sempre con Dirigente Locale e la circolazione con Blocco Conta Assi. L'ordine di partenza viene dato dal capotreno (o dal macchinista per i treni merci, dove non c'\u00e8 il capotreno).\nNegli anni 2010 si pianifica la realizzazione di una nuova stazione per Camerlata, poco pi\u00f9 a nord di quella esistente, pi\u00f9 vicina alla stazione delle Ferrovie Nord Como Camerlata sita sulla ferrovia Milano Cadorna-Como Nord Lago, per costituire con essa un polo di interscambio tra le due linee e i servizi di autobus. Il 13 giugno 2021 tale nuova Stazione unica di Camerlata \u00e8 stata attivata. La precedente stazione di Albate-Camerlata \u00e8 trasformata in posto di movimento con il nome di P.M. Albate.\nDurante l'autunno 2020, principalmente nell'ottica di realizzare servizi passeggeri senza cambi di treno (\"senza rottura di carico\") Varese-Como-Lecco attraverso lo snodo svizzero di Mendrisio (e tramite ci\u00f2 collegarsi anche all'aeroporto di Malpensa e al Ticino pi\u00f9 interno), viene prima annunciata e poi smentita l'elettrificazione della linea, in parte accantonata per altre priorit\u00e0 di spesa, ma anche valutando soluzioni alternative quali treni bimodali o ibridi - compreso l'utilizzo dell'idrogeno.\nIl 6 maggio 2021 \u00e8 stato previsto di finanziare l'elettrificazione tramite inserimento dell'opera nel Piano Nazionale di Ripresa e Resilienza, nell'ottica di avere il progetto dell'elettrificazione nel 2022, e inizio lavori nel 2023.\nCaratteristiche.\nLa linea ha una lunghezza di circa 42\u00a0km, per la gran maggior parte a binario unico e senza elettrificazione.\nil tratto da Como ad Albate Camerlata \u00e8 in comune con la ferrovia Milano-Chiasso, elettrificato e a doppio binario; i rimanenti 36 chilometri fino a Lecco sono a binario semplice e senza elettrificazione.\nPur avendo punti di inizio e fine a livello altimetrico molto vicino (intorno ai 220 metri s.l.m), affronta nel tragitto un saliscendi con culmine intorno ai 360 metri s.l.m. tra Cant\u00f9 e Brenna-Alzate, che comporta una pendenza massima del 18 per mille (in salita da Como ad Albate Camerlata), e spesso livellette del 16 per mille (ad esempio in salita da Camerlata a Cant\u00f9 e Brenna-Alzate, e da qui in discesa verso Moiana).\nTra Albate e Lecco le stazioni con binario d'incrocio presenti sulla linea sono quelle di Cant\u00f9, Merone, Molteno, Oggiono e Valmadrera. L'unica stazione dotata di sottopassaggio pedonale \u00e8 quella di Merone, che \u00e8 anche punto di incrocio con la linea FN Milano-Asso.\nTraffico.\nLa linea \u00e8 percorsa da treni regionali Trenord sulle relazioni Como-Molteno e Como-Lecco, dai treni della linea suburbana S7 tra Molteno e Lecco, e da sporadici treni merci.\nDal 2017 il servizio tra Como e Molteno viene normalmente espletato con ATR 115, mentre tra Molteno e Lecco gi\u00e0 da qualche anno prima veniva svolto principalmente con gli ATR 125 della linea S7 (con la saltuaria presenza di qualche ATR 115).\nSul finire dell'inverno 2019-2020, durante l'emergenza COVID-19, il servizio passeggeri tra Como e Lecco - diretto quanto tramite cambio in Molteno - ha subito un dimezzamento delle corse, particolarmente sentito tra Como e Molteno; tale situazione si \u00e8 protratta inaspettatamente oltre il periodo di massimo blocco, con reintroduzione dei treni cancellati solo parziale nel corso di giugno, suscitando cos\u00ec il malcontento dei passeggeri abituali.\nCon il cambio orario del 14 settembre 2020 il servizio \u00e8 tornato infine al regime pre- COVID-19.\nTreni storici.\nCiclicamente vengono effettuati dei treni rievocativi con materiale d'epoca - come locomotive a vapore - che vengono chiamati \"Lario Express\". Tali treni si svolgono prevalentemente nei fine settimana o giornate festive, collegando Milano a Como e Lecco."}
{"id": "1566220", "revid": "767487", "url": "https://it.wikipedia.org/wiki?curid=1566220", "title": "Ringo del Nebraska", "text": "Ringo del Nebraska \u00e8 un film del genere western all'italiana del 1966 e diretto dal regista spagnolo Antonio Rom\u00e1n. La co-regia, non accreditata, \u00e8 di Mario Bava.\nTrama.\nTre banditi feriscono mortalmente un guardiano di bestiame che lavorava in un ranch del Nuovo Messico, di propriet\u00e0 di Marthy Hillman. L'uomo non va d'accordo con la moglie Kay: i due nascondono dei soldi e per questo motivo hanno alle calcagne un losco tipo di nome Bill Carter, con i suoi uomini. Al ranch arriva un pistolero che si fa chiamare Ringo Nebraska, che accetta di lavorare per loro. Partiti insieme Marthy e Ringo scoprono il cadavere del guardiano ucciso e decidono di andare in citt\u00e0 dove al saloon raccontano tutto allo sceriffo Bert, intento a fare una partita a scacchi con il dottor Parson, e accusano apertamente Carter, seduto con i suoi scagnozzi al tavolo.\nMentre i tre accusati di aver colpito materialmente il guardiano vengono portati in prigione e Marthy con lo sceriffo a sbrigare le pratiche della denuncia, Carter e Ringo si azzuffano al saloon. In seguito, tornato Marthy, lui e Ringo decidono di ritornare al ranch, ma sulla strada un cecchino spara al cavallo di Ringo e ferisce Marthy. Lo sceriffo, intanto, ha dovuto liberare i tre scagnozzi perch\u00e9 Carter ha procurato dei testimoni. Subito dopo, lo sceriffo si dirige al ranch degli Hillman, ma nello stesso punto in cui erano stati colpiti Ringo e Marthy, viene ucciso. Il proprietario del saloon, Brack, diventa il nuovo sceriffo e con la banda di Carter vanno al ranch. Tutto sembra andare contro Ringo, che viene ricercato per l'omicidio dello sceriffo.\nRingo intanto torna alla fattoria dove Kay gli racconta tutto e, sempre pi\u00f9 innamorata, lo bacia appassionatamente. Decide, allora, di stanare gli uomini di Carter e di farli parlare; ottenuta la confessione va in citt\u00e0 e convince tutti delle menzogne di Carter. A questo punto la situazione si ribalta: ora \u00e8 Carter a essere ricercato. Una spia per\u00f2 lo informa e decide, insieme ai suoi pi\u00f9 fidati scagnozzi, di andare da Kay per farla parlare. Intanto Marthy \u00e8 morto e Bill Carter chiede a Kay dov'\u00e8 questo famoso denaro del colpo alla rapina in banca a El Paso. Felton la minaccia con il sigaro, ma Carter lo ferma; di l\u00ec a qualche momento Felton trova il denaro dentro uno stivale. Nessuno si \u00e8 accorto per\u00f2 che Ringo, sotto il lenzuolo, fingendo di essere il cadavere di Marthy, \u00e8 gi\u00e0 in casa e ha sentito tutto. Ringo uccide tutti e se ne va, dopo aver ridato i soldi allo sceriffo e salutato Kay.\nTitolo.\nAll\u2019inizio della lavorazione il titolo depositato \u00e8 quello di \"Nebraska il pistolero\" con la possibile variante di \"Rancho maledetto\". Successivamente viene registrato come \"Ringo nel Nebraska\" al PRC-SIAE e infine arriva nelle sale con il titolo definitivo di \"Ringo del Nebraska\". Qualche anno dopo la casa di distribuzione decide di recuperarlo sulla scia del successo di Sartana rimandandolo nelle sale con il titolo \"Preparati a morire Ringo del Nebraska c'\u00e8 Sartana\""}
{"id": "1566221", "revid": "287204", "url": "https://it.wikipedia.org/wiki?curid=1566221", "title": "Stefan Radu", "text": ""}
{"id": "1566223", "revid": "767487", "url": "https://it.wikipedia.org/wiki?curid=1566223", "title": "Terra Nova do Norte", "text": "Terra Nova do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1566224", "revid": "287204", "url": "https://it.wikipedia.org/wiki?curid=1566224", "title": "Campos dos Goytacazes", "text": "Campos dos Goytacazes \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Campos dos Goytacazes.\nIl comune \u00e8 suddiviso in 14 distretti: Campos dos Goytacazes (sede comunale), Dores de Macabu, Ibitioca, Morangaba, Morro do Coco, Mussurepe, Santa Maria, Santo Amaro de Campos, Santo Eduardo, S\u00e3o Sebasti\u00e3o de Campos, Serrinha, Tocos, Travess\u00e3o de Campos e Vila Nova de Campos."}
{"id": "1566230", "revid": "287204", "url": "https://it.wikipedia.org/wiki?curid=1566230", "title": "Cardoso Moreira", "text": "Cardoso Moreira \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Campos dos Goytacazes."}
{"id": "1566231", "revid": "767487", "url": "https://it.wikipedia.org/wiki?curid=1566231", "title": "Tesouro", "text": "Tesouro \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1566233", "revid": "1442080", "url": "https://it.wikipedia.org/wiki?curid=1566233", "title": "On a Full Moon", "text": "On a Full Moon \u00e8 l'album del debutto solista di David Bryan, tastierista della rock band Bon Jovi. Si tratta di un album di brani strumentali suonati al pianoforte pubblicato nel 1995.\nTracce.\n[*]: Si tratta di una nuova versione della canzone contenuta nell'album dei Bon Jovi \"Keep the Faith\". \u00c8 l'unica canzone non strumentale di tutto l'album."}
{"id": "1566235", "revid": "767487", "url": "https://it.wikipedia.org/wiki?curid=1566235", "title": "Torixor\u00e9u", "text": "Torixor\u00e9u \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1566236", "revid": "287204", "url": "https://it.wikipedia.org/wiki?curid=1566236", "title": "S\u00e3o Fid\u00e9lis", "text": "S\u00e3o Fid\u00e9lis \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Campos dos Goytacazes.\nIl comune \u00e8 suddiviso in 5 distretti: S\u00e3o Fid\u00e9lis (sede comunale), Ipuca, Pureza, Col\u00f4nia e Cambiasca."}
{"id": "1566238", "revid": "1006354", "url": "https://it.wikipedia.org/wiki?curid=1566238", "title": "Primo Victoria", "text": "Primo Victoria \u00e8 il secondo album della band power metal svedese Sabaton. Pubblicato nel 2005, \u00e8 il primo disco pubblicato con l'etichetta Black Lodge Records. Nel videogioco World of Tanks, un carro armato premium svedese porta il nome di questo album, come omaggio della Wargaming.net alla band, con tanto di livrea con bandiere svedesi, armi e strumenti musicali nelle griglie di carico.\nCover.\nNel 2011 i Van Canto hanno inciso una cover di \"Primo Victoria\", contenuta nell'album Break the Silence, con la collaborazione di Joakim Brod\u00e9n."}
{"id": "1566240", "revid": "767487", "url": "https://it.wikipedia.org/wiki?curid=1566240", "title": "Vale de S\u00e3o Domingos", "text": "Vale de S\u00e3o Domingos \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione dell'Alto Guapor\u00e9."}
{"id": "1566241", "revid": "438678", "url": "https://it.wikipedia.org/wiki?curid=1566241", "title": "Chiave (basi di dati)", "text": "In un database \u00e8 definita chiave un vincolo intrarelazionale che interessa una sola tabella, che nel modello relazionale viene detta relazione.\nPu\u00f2 essere una chiave primaria (\"primary key\") che serve a identificare univocamente le righe della tabella ove essa \u00e8 definita. Pu\u00f2 essere specificato una sola volta per tabella, dichiarando uno o pi\u00f9 attributi come chiave primaria. Due righe distinte non possono avere lo stesso valore sui campi scelti come \"primary key\".\nPu\u00f2 essere chiave univoca (\"unique key\") che implementa una caratteristica simile alla chiave primaria, con la particolarit\u00e0 che gli attributi coinvolti possono assumere il valore nullo. Si pu\u00f2 definire il vincolo su uno o pi\u00f9 attributi della tabella."}
{"id": "1566242", "revid": "1305772", "url": "https://it.wikipedia.org/wiki?curid=1566242", "title": "Nasica", "text": ""}
{"id": "1566243", "revid": "110157", "url": "https://it.wikipedia.org/wiki?curid=1566243", "title": "Vera (Brasile)", "text": "Vera \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1566244", "revid": "287204", "url": "https://it.wikipedia.org/wiki?curid=1566244", "title": "S\u00e3o Francisco de Itabapoana", "text": "S\u00e3o Francisco de Itabapoana \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Campos dos Goytacazes."}
{"id": "1566245", "revid": "6923", "url": "https://it.wikipedia.org/wiki?curid=1566245", "title": "Vila Bela da Sant\u00edssima Trindade", "text": "Vila Bela da Sant\u00edssima Trindade \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione dell'Alto Guapor\u00e9.\nStoria.\nLa piccola citt\u00e0 \u00e8 stata fondata, dal 1752, attorno alla cattedrale (\"Igreja Matriz\") del periodo coloniale, di cui oggi restano solo poche rovine.\n\u00c8 stata la prima capitale dello Stato del Mato Grosso."}
{"id": "1566246", "revid": "110157", "url": "https://it.wikipedia.org/wiki?curid=1566246", "title": "Vila Rica", "text": "Vila Rica \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1566247", "revid": "1632387", "url": "https://it.wikipedia.org/wiki?curid=1566247", "title": "Attero Dominatus", "text": "Attero Dominatus \u00e8 il terzo album della band power metal svedese Sabaton. \u00c8 stato pubblicato nel 2006."}
{"id": "1566248", "revid": "122591817", "url": "https://it.wikipedia.org/wiki?curid=1566248", "title": "S\u00e3o Jo\u00e3o da Barra", "text": "S\u00e3o Jo\u00e3o da Barra \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Campos dos Goytacazes. In localit\u00e0 Atafona \u00e8 presente il delta del Rio Para\u00edba do Sul.\nIl comune \u00e8 suddiviso in 6 distretti: S\u00e3o Jo\u00e3o da Barra (sede comunale), Atafona, Grussa\u00ed, Cajueiro, Pipeiras e A\u00e7u, Barcelos."}
{"id": "1566249", "revid": "110157", "url": "https://it.wikipedia.org/wiki?curid=1566249", "title": "V\u00e1rzea Grande (Mato Grosso)", "text": "V\u00e1rzea Grande \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Cuiab\u00e1."}
{"id": "1566256", "revid": "287204", "url": "https://it.wikipedia.org/wiki?curid=1566256", "title": "Carapebus", "text": "Carapebus \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Maca\u00e9."}
{"id": "1566261", "revid": "2080457", "url": "https://it.wikipedia.org/wiki?curid=1566261", "title": "Maca\u00e9", "text": "Maca\u00e9 \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Maca\u00e9.\nLa sua popolazione \u00e8 da sempre dedita alla pesca. La scoperta di giacimenti di petrolio al largo di Rio de Janeiro e la successiva scelta di installazione di una piattaforma logistica della Petrobras in periferia di citt\u00e0, ha consentito un boom economico di notevole portata, con benefici evidenti per l'economia. \nIl Clube Desportivo Maca\u00e9 Sports \u00e8 la squadra di calcio a cinque della citt\u00e0."}
{"id": "1566262", "revid": "729019", "url": "https://it.wikipedia.org/wiki?curid=1566262", "title": "John Parsonage", "text": "Nel mondo del wrestling \u00e8 conosciuto con il ring name Johnny Devine ed in passato ha combattuto presso Total Nonstop Action Wrestling. Attualmente combatte nel circuito indipendente canadese.\nCarriera.\nParsonage partecip\u00f2 sin dall'adolescenza a show di wrestling; terminato il liceo, si trasfer\u00ec in Minnesota per il college e, una volta laureato, si arruol\u00f2 nella fanteria canadese; durante il suo soggiorno a Calgary nel 1997 incontr\u00f2 Bret Hart e decise di tentare una carriera nel mondo del wrestling. Inizi\u00f2 gli allenamenti nell'agosto dello stesso anno sotto la guida di Bruce Hart presso l'Hart Dungeon e debutt\u00f2 il 27 ottobre 1997 contro \"Gorgeous\" Vinny Vegas. Lott\u00f2 quindi per diverse federazioni del circuito indipendente del Canada occidentale e nell'aprile 1999 divenne presenza fissa negli show della rinata Stampede Wrestling.\nParsonage lott\u00f2 inoltre in diversi dark match sia per l'Extreme Championship Wrestling che per la World Wrestling Federation. Quando fu costretto a stare lontano dal ring a causa di un problema ad un nervo della spalla destra si limit\u00f2 a gestire una propria federazione, la Young Lions Wrestling.\nTotal Nonstop Action Wrestling (2004 - 2008).\nNel febbraio del 2004 Parsonage debutt\u00f2 nella Total Nonstop Action Wrestling come membro del Team Canada, prendendo parte alla TNA X Cup. Assieme a Petey Williams, Bobby Roode e Eric Young partecip\u00f2 alla TNA World X Cup il 26 maggio 2004; il Team Canada si classific\u00f2 terzo.\nNel giugno 2004 il Team Canada inizi\u00f2 una lunga faida con i 3Live Kru.\nIl 26 settembre 2004, Parsonage ed il suo collega della TNA Andy Douglas diedero vita ad un violento litigio in un bar di Nashville. Parsonage fu accoltellato allo stomaco ed i medici furono costretti a rimuovere la cistifellea. Fu costretto ad uno stop forzato di sei mesi e torn\u00f2 in azione il 5 dicembre.\nParsonage dovette rinunciare nuovamente al ring nel marzo del 2005, quando si ruppe il legamento mediale collaterale ed il legamento crociato anteriore durante un tag team nella Memphis Wrestling (MW) a Memphis. Si oper\u00f2 il 15 marzo e dovette stare a riposo per molti mesi. Durante la convalescenza Parsonage oper\u00f2 come allenatore presso la Can Am Wrestling School di Scott D'Amore a Windsor e come annunciatore per alcune federazioni. Il suo posto nel Team Canada fu preso da A-1.\nTorn\u00f2 a lottare nel giugno 2005 nel circuito indipendente canadese. Il 18 agosto 2005 lott\u00f2 assieme a Ruffy Silverstein un tag team match nella WWE a \"SmackDown\", perdendo contro Road Warrior Animal e Heidenreich in un match squash.\nIl 27 gennaio 2006 dovette sottoporsi ad una nuova operazione legata alla coltellata subita tredici mesi prima e mal curata dai dottori di Nashville.\nTorn\u00f2 nella TNA il 4 maggio 2006 durante una puntata di \"iMPACT!\", perdendo un match con Eric Young contro Shocker e Magno valido per il primo round del World X Cup 2006.\nIl 19 giugno 2006 a \"iMPACT!\" Jim Cornette ufficializz\u00f2 lo scioglimento del Team Canada; Devine si un\u00ec alla stable \"Paparazzi Productions\", salvo essere licenziato da Kevin Nash.\nDevine appar\u00ec insieme a Matt Bentley e Kazarian alla premi\u00e8re della TNA in prima serata con un \"look\" completamente diverso dal solito. I tre furono presentati come \"Serotonin\", una nuova versione della Raven's Flock; Devine cambi\u00f2 nome in Havok. La stable non dur\u00f2 molto, ma Parsonage continu\u00f2 ad interpretare la gimmick di Havok e partecip\u00f2 al feud tra l'intera X Division ed il Team 3D, prendendo ovviamente le parti dei primi. Havok in seguito effettu\u00f2 un turn heel alleandosi al Team 3D e abbandonando la gimmick di Havok e tornando ad essere Johnny Devine.\nIl 24 gennaio 2008, durante le registrazioni della puntata settimanale di Impact!, Devine sconfisse Jay Lethal e conquist\u00f2 TNA X Division Championship grazie all'aiuto di Brother Ray; perse la cintura nel corso del pay-per-view Against All Odds 2008 contro Jay Lethal\nDevine scioglie in contratto con TNA il 13 ottobre 2008 dichiarando che la stessa TNA, per lui, non era pi\u00f9 una cosa divertente.\nCircuito indipendente (2008\u2013attuale).\nDopo aver completato gli studi presso una scuola di arti mediatiche radio televisive presso la \"Specs Howard School of Media Arts\" di Southfield, Minnesota, Devine si trasferisce a Toronto, dove viene assunto come commentatore presso la televisione canadese \"The Fight Network\" ed in seguito ha continuato a lottare i vari circuiti indipendenti canadesi.\nTitoli e riconoscimenti.\nGreat Canadian Wrestling\nMemphis Wrestling\nStampede Wrestling\nTop Rope Championship Wrestling\nTotal Nonstop Action Wrestling\nWestern Canadian Extreme Wrestling"}
{"id": "1566264", "revid": "767487", "url": "https://it.wikipedia.org/wiki?curid=1566264", "title": "Concei\u00e7\u00e3o de Macabu", "text": "Concei\u00e7\u00e3o de Macabu \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Maca\u00e9.\nIl comune comprende un distretto, Macabuzinho, distante 19\u00a0km dal capoluogo."}
{"id": "1566265", "revid": "1632387", "url": "https://it.wikipedia.org/wiki?curid=1566265", "title": "Metalizer", "text": "Metalizer \u00e8 il quarto album della band power metal svedese Sabaton. Pubblicato nel 2007 \u00e8 suddiviso in due dischi: il primo \u00e8 una riedizione di un precedente album pubblicato solo in Svezia mentre il secondo \u00e8 un ampliamento rimasterizzato del primo album \"Fist for Fight\"."}
{"id": "1566270", "revid": "287204", "url": "https://it.wikipedia.org/wiki?curid=1566270", "title": "Quissam\u00e3", "text": "Quissam\u00e3 \u00e8 un comune del Brasile nello Stato di Rio de Janeiro, parte della mesoregione del Norte Fluminense e della microregione di Maca\u00e9."}
{"id": "1566272", "revid": "562499", "url": "https://it.wikipedia.org/wiki?curid=1566272", "title": "Sacl\u00e0 Asti", "text": ""}
{"id": "1566276", "revid": "287204", "url": "https://it.wikipedia.org/wiki?curid=1566276", "title": "Cough/Cool", "text": "Cough/Cool \u00e8 il primo singolo del gruppo horror punk statunitense Misfits. \u00c8 stato pubblicato dalla loro Blank Records, col numero di catalogo 101, nell'agosto 1977. Ne sono state pubblicate solo 500 copie.\nIl gruppo era stato insieme solo per alcuni mesi e, dopo un recente cambiamento di formazione, si recano al Rainbow Studio per registrare queste tracce nel giugno. Inviano queste canzoni al Spectrum Sound di Brooklyn, New York, dove Rich Flores pubblica un disco da 7\".\nQuesta \u00e8 l'unica pubblicazione in cui il bassista Jerry Only \u00e8 credenziato con il suo nome di battesimo, Jerry Caiafa. Glenn Danzig sbaglia la scrittura del nome Caiafa, trasformandolo in aifa nelle note, cos\u00ec che Jerry dice a Danzig di chiamarlo d'ora in avanti semplicemente come \"Jerry\". Da allora ha utilizzato lo pseudonimo con il quale \u00e8 famoso.\nIl 7\" originale \u00e8 molto raro, con valutazioni che si aggirano intorno ai 2000 dollari.\nLe tracce sono poi state pubblicate nel successivo \"Box Set\".\nTracce.\nTutte le canzoni di Glenn Danzig."}
{"id": "1566277", "revid": "1521289", "url": "https://it.wikipedia.org/wiki?curid=1566277", "title": "Barra Mansa", "text": "Barra Mansa \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nIl comune \u00e8 diviso in 6 distretti: Distrito Sede, Floriano, Rialto, Distrito de Nossa Senhora do Amparo, Ant\u00f4nio Roca e Santa Rita de C\u00e1ssia. Forma un'unica conurbazione con le citt\u00e0 di Volta Redonda e Pinheiral per una popolazione totale di circa 450.000 abitanti. "}
{"id": "1566282", "revid": "1318658", "url": "https://it.wikipedia.org/wiki?curid=1566282", "title": "T\u00fcrkiye 1.Lig 2000-2001", "text": "L'edizione 2000-2001 della T\u00fcrkiye 1.Lig \u00e8 stata la 43\u00aa edizione della massima divisione turca e vide la vittoria finale del .\nCapocannoniere del torneo fu Okan Y\u0131lmaz (Bursaspor), con 23 reti."}
{"id": "1566285", "revid": "1305772", "url": "https://it.wikipedia.org/wiki?curid=1566285", "title": "Itatiaia", "text": "Itatiaia \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nVi si trova il parco nazionale pi\u00f9 vecchio del Brasile, il Parco nazionale di Itatiaia (300\u00a0km\u00b2 di superficie) creato nel 1937, dove si trova il Pico das Agulhas Negras che con 2.791 m s.l.m. \u00e8 la vetta pi\u00f9 alta dello Stato di Rio de Janeiro."}
{"id": "1566287", "revid": "1442080", "url": "https://it.wikipedia.org/wiki?curid=1566287", "title": "Vanda Daminato", "text": "Attualmente vive a Milano.\nBiografia.\nVanda Daminato (Mezzolombardo, 24 maggio 1951) \u00e8 un'artista italiana. Ha trascorso parte della sua infanzia e giovinezza a Brescia e Bolzano. Dopo essersi diplomata si iscrive alla Facolt\u00e0 di Giurisprudenza a Ferrara e contemporaneamente inizia a occuparsi di arte. Il risultato del suo lavoro \u00e8 espressione di lei stessa ed \u00e8 una perfetta fusione tra storia e cultura italiana. Nel corso della sua vita artistica, iniziata nel 1997, Daminato ha mantenuto uno stile coerente, immune dalle contaminazioni delle correnti ed avanguardie. Ancora oggi i suoi lavori sono caratterizzati da tecnica, cura del dettaglio e colori.\nOpere.\nNei suoi lavori si raccontano storie, amori, ricordi d'infanzia; i titoli, molte volte, nascono ancor prima dell'opera stessa.\nSue opere sono state esposte sia in Italia che all'estero.\nPrincipali esposizioni:\nPubblicit\u00e0.\nTra il 1991 e il 1995 come creativo ha curato l\u2019immagine di varie aziende italiane in occasione di manifestazioni ed esposizioni internazionali.\nCreatrice dell'Immagine dei Gruppi:\nHa realizzato manifesti pubblicitari per l'European Foundation for Human Values e per il Premio Bancarella Sport.\nTra i suoi collezionisti italiani si annoverano i Gruppi:"}
{"id": "1566289", "revid": "287204", "url": "https://it.wikipedia.org/wiki?curid=1566289", "title": "T\u00fcrkiye 1.Lig 2001-2002", "text": "L'edizione 2001-2002 della T\u00fcrkiye 1.Lig \u00e8 stata la 44\u00aa edizione della massima divisione turca e vide la vittoria finale del ."}
{"id": "1566296", "revid": "287204", "url": "https://it.wikipedia.org/wiki?curid=1566296", "title": "Pinheiral", "text": "Pinheiral \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nCostituisce un'unica conurbazione con le adiacenti Volta Redonda e Barra Mansa, che conta una popolazione di circa 450.000 abitanti."}
{"id": "1566302", "revid": "287204", "url": "https://it.wikipedia.org/wiki?curid=1566302", "title": "Pira\u00ed", "text": "Pira\u00ed \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nIl comune \u00e8 diviso in 4 distretti: Pira\u00ed (sede comunale), Vila Monumento, Arrozal e Santan\u00e9sia."}
{"id": "1566303", "revid": "115728678", "url": "https://it.wikipedia.org/wiki?curid=1566303", "title": "Certificato di conoscenza della lingua italiana", "text": "Il Certificato di conoscenza della lingua italiana (CELI) \u00e8 una valutazione della conoscenza della lingua italiana. Gli esami possono essere sostenuti in italia presso l'Universit\u00e0 per stranieri di Perugia ed i centri d'esame con essa convenzionati, e all'estero presso gli Istituti italiani di cultura all'estero.\nCi sono 6 livelli del CELI: in ordine crescente di difficolt\u00e0, sono:\nIl Ministero dell'istruzione, dell'universit\u00e0 e della ricerca ha stabilito con la circolare ministeriale n. 39 del 2005 che il CELI 3 \u00e8 sufficiente per attestare la conoscenza della lingua necessaria per iscriversi all'universit\u00e0 in Italia (ferma restando l'autonomia delle istituzioni universitarie); ha inoltre riconosciuto con la medesima circolare il CELI 5 come unico titolo valido per attestare la conoscenza della lingua italiana necessaria per insegnare nelle scuole ed istituti, statali e non, con lingua di insegnamento italiana."}
{"id": "1566312", "revid": "287204", "url": "https://it.wikipedia.org/wiki?curid=1566312", "title": "Porto Real", "text": "Porto Real \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nFondata nel 1875, \u00e8 considerata la prima colonia italiana in Brasile.\nGeografia.\nPorto Real sorge lungo la sponda destra del fiume Para\u00edba do Sul (fiume), che qui forma un'ampia ansa che circonda l'abitato. La cittadina \u00e8 situata a 155 a nord-ovest di Rio de Janeiro.\nStoria.\nNel 1874 Clementina Tavernari, un'esule che da anni viveva in Brasile, rientr\u00f2 in Italia con l'obbiettivo di reclutare un gruppo di famiglie contadine da mandare oltreoceano. L'obbiettivo era infatti quello di fondare una colonia agricola intitolata all'imperatrice Teresa Cristina nello stato di Santa Caterina. Una volta giunta nel suo paese natale, Concordia sulla Secchia, in provincia di Modena, la Tavernari organizz\u00f2 un ufficio per il reclutamento al quale si presentarono in pochi giorni centinaia di famiglie provenienti non solo dalla bassa modenese, ma anche dalle limitrofe province di Mantova, Reggio Emilia e Ferrara. Il 22 dicembre 1874 50 famiglie salparono da Genova alla volta del Brasile a bordo della nave \"Anna Pizzorno\". Il 17 febbraio successivo l'imbarcazione giunse a Rio de Janeiro. Nonostante la morte della Tavernari a causa dell'epidemia di febbre gialla, i coloni raggiunsero in treno l'area dove oggi sorge Porto Real e vi s'insediarono impiantando la coltivazione della canna da zucchero. \nPorto Real costituisce un comune a s\u00e9 stante dal 1995, quando si distacc\u00f2 dal comune di Resende."}
{"id": "1566313", "revid": "599013", "url": "https://it.wikipedia.org/wiki?curid=1566313", "title": "Steve Cronin", "text": "Carriera.\nGli inizi.\nCronin inizia la sua carriera nei San Jose Earthquakes, squadra militante la Major League Soccer, dove per\u00f2 non riesce a collezionare nemmeno una presenza, e nel 2005 viene ceduto ai Los Angeles Galaxy.\nNel 2008, al termine della sua avventura con questa maglia, colleziona in tutto 28 presenze in campionato.\nPortland Timbers.\nNel 2009 viene acquistato dai Portland Timbers, squadra della MLS, dove ben presto diventa un pezzo pregiato del club, e nell'annata 2010-2011 riesce a disputare ben 54 partite con la squadra.\nDC United e il ritiro.\nNel 2010 viene ceduto in prestito al DC United, dove compie solo 2 apparizioni in campo, ma nonostante ci\u00f2, viene riscattato dal club. Nella stagione seguente colleziona ancora soltanto 2 presenze, quindi Cronin decide di appendere gli scarpini al chiodo, e nel 2011 annuncia il proprio ritiro dal calcio giocato.\nCuriosit\u00e0.\nNella stagione 2006/07 con la maglia del Los Angeles Galaxy ha vestito la maglia numero 0."}
{"id": "1566314", "revid": "287204", "url": "https://it.wikipedia.org/wiki?curid=1566314", "title": "Quatis", "text": "Quatis \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nQuatis costituisce un comune a s\u00e9 stante dal 1990, quando si distacc\u00f2 dal comune di Barra Mansa.\nIl comune \u00e8 suddiviso in 3 distretti: Quatis (sede comunale), Ribeir\u00e3o de S\u00e3o Joaquim e Falc\u00e3o."}
{"id": "1566315", "revid": "2196166", "url": "https://it.wikipedia.org/wiki?curid=1566315", "title": "Palazzo J\u00f6chlsthurn", "text": "Palazzo J\u00f6chlsthurn (in tedesco solo J\u00f6chlsthurn o ancora, ma pi\u00f9 raramente, J\u00f6chlsturm) \u00e8 un palazzo fortificato che si trova a Vipiteno (BZ), non lontano dalle mura cittadine e dalla Torre delle Dodici (\"Zw\u00f6lferturm\"). Oggi \u00e8 sede del Museo provinciale delle miniere, e vi sono raccolte testimonianze della vita nelle miniere della zona dal medioevo all'epoca moderna.\nNon si tratta di un vero e proprio castello, quanto di una residenza signorile del XV secolo, pi\u00f9 volte ampliata nel corso dei secoli, e che tuttavia del castello, grazie alle merlature ed alla forma particolare, conserva l'aspetto.\nDeve il nome alla famiglia J\u00f6chl, originaria di Stegen-Stegona (oggi nel comune di Brunico), che si trasfer\u00ec a Vipiteno nel 1460 per curare i propri interessi minerari a Monteneve (\"Schneeberg\"), acquistando quella che - all'epoca - era solo una torre merlata (oggi la parte centrale del palazzo). Ed appunto alla sua forma deve la seconda parte del suo nome (sia \"Thurn\" che \"Turm\" indicano infatti una torre), nome col quale gli J\u00f6chl vennero nobilitati con il titolo di J\u00f6chl von J\u00f6chlsthurn. I lavori e gli ampliamenti che vi svolse la famiglia nell'arco di oltre un secolo diedero al J\u00f6chlsthurn sostanzialmente l'aspetto attuale.\nNel 1643 il castello pass\u00f2 ai conti Enzenberg, che lo posseggono ancora oggi. A partire dal 1836 e fino agli anni ottanta del '900 il palazzo \u00e8 stato sede della pretura, sia sotto l'Austria-Ungheria che sotto l'Italia.\nDegni di nota sono soprattutto gli affreschi del XV-XVI secolo, i soffitti tardogotici in legno (XV secolo) e la cappella.\nUn epitaffio degli J\u00f6chl oggi si trova nella National Gallery di Dublino in Irlanda."}
{"id": "1566316", "revid": "486946", "url": "https://it.wikipedia.org/wiki?curid=1566316", "title": "J\u00f6chlsturm", "text": ""}
{"id": "1566318", "revid": "125974213", "url": "https://it.wikipedia.org/wiki?curid=1566318", "title": "Rio Claro (Rio de Janeiro)", "text": "Rio Claro \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nIl comune \u00e8 suddiviso in 5 distretti: Rio Claro (sede comunale), Getul\u00e2ndia, Passa Tr\u00eas, S\u00e3o Jo\u00e3o Marcos e vapanculo \nS\u00e3o Jo\u00e3o Marcos \u00e8 stato in passato un comune, oggi sommerso dalle acque di un invaso artificiale, che venne evacuato ed inondato negli anni quaranta per permettere l'installazione di una centrale elettrica. Oggi sono ancora visibili alcuni suoi resti attorno ai quali \u00e8 stato allestito un parco archeologico ed ambientale del quale si prevede un ampliamento ed una valorizzazione a fini turistici."}
{"id": "1566319", "revid": "767487", "url": "https://it.wikipedia.org/wiki?curid=1566319", "title": "Mike Randolph", "text": "Carriera.\nInizi.\nAlle scuole superiori, Randolph frequent\u00f2 la Canyon Hills Junior High e la Ruben S. Ayala High School.\nAll'universit\u00e0 gioc\u00f2 con i Roughriders, la squadra dello Yavapai College (Arizona). Nel 2004, con i Roughriders, vinse il campionato dell'Arizona, venendo sconfitto nelle semifinali nazionali, fallendo cos\u00ec nell'impresa di difendere il titolo vinto da Yavapai nel 2002 e nel 2003.\nNel 2005 concluse la sua carriera allo Yavapai College aiutando la squadra a ottenere 24 vittorie e 2 sconfitte in campionato, aggiudicandosi l'ennesimo titolo di campioni dell'Arizona. La squadra non conquist\u00f2 comunque il titolo nazionale, perdendo in finale per 3-1 contro il Georgia Perimeter College.\nProfessionismo.\nRandolph venne ingaggiato nel 2006 dai Portland Timbers, squadra della USL First Division, con cui gioc\u00f2 25 partite \nSuccessivamente pass\u00f2 ai Los Angeles Galaxy, squadra della Major League Soccer, con cui debutt\u00f2 in campionato il 12 aprile 2007 nella partita persa per 2-1 contro l'FC Dallas. Questo fu anche il suo esordio nella MLS.\nSempre nella stagione 2007, per 5 partite, milit\u00f2 nei California Victory, club in seguito scioltosi che militava nella USL First Division.\nLascia il Galaxy a febbraio 2009."}
{"id": "1566320", "revid": "486946", "url": "https://it.wikipedia.org/wiki?curid=1566320", "title": "J\u00f6chlsthurn", "text": ""}
{"id": "1566323", "revid": "780783", "url": "https://it.wikipedia.org/wiki?curid=1566323", "title": "Ty Harden", "text": "Carriera.\nHa deciso di ritirarsi nel febbraio 2008, dopo una sola stagione di professionismo, per andare a lavorare in una organizzazione di beneficenza. Il 13 gennaio 2009 \u00e8 tornato a giocare, nei Colorado Rapids."}
{"id": "1566325", "revid": "33751", "url": "https://it.wikipedia.org/wiki?curid=1566325", "title": "Volta Redonda", "text": "Volta Redonda \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nEssa \u00e8 situata tra i 350\u00a0m e i 707\u00a0m sul livello del mare, ed ha una popolazione di 259.811 abitanti (stima del 2009). Se si considera invece l'hinterland, la popolazione sommata a quella delle vicine Barra Mansa e Pinheiral ammonta a 450.000 unit\u00e0 circa, che ne fanno l'area pi\u00f9 popolosa della regione, dopo quella di Rio de Janeiro. Il suo nome (che in portoghese sta per \"curva tonda\") \u00e8 dovuta alla curva che il fiume Rio Para\u00edba do Sul compie attorno alla citt\u00e0.\nNella citt\u00e0 \u00e8 ha sede la Companhia Siderurgica Nacional (CSN), il pi\u00f9 grande produttore d'acciaio del Sud America. Oggi la sua economia, nonostante sia ancora basata sull'acciaio, \u00e8 comunque diversificata e largamente focalizzata sulle aree dei servizi e dei commerci. Proprio a causa dell'elevata produzione d'acciaio, la citt\u00e0 \u00e8 mondialmente nota come Cidade do A\u00e7o (Citt\u00e0 dell'acciaio). Inoltre essa intrattiene relazioni con i maggiori poli produttivi delle altre regioni, come Juiz de Fora (che sta a 190\u00a0km di distanza) e S\u00e3o Jos\u00e9 dos Campos (220\u00a0km).\nStoria.\nNel 1744, i primi avventurieri diedero il nome di \"Volta Redonda\" alla citt\u00e0. Grandi fabbriche vennero impiantate ed i nomi che allora ebbero, sono stati tramandati, essendo ora i nomi di numerosi distretti.\nTra gli anni 1860 e 1870, la navigazione attraverso il fiume Rio Para\u00edba do Sul ebbe un incremento notevole tra le citt\u00e0 di Resende e quella di Barra do Pira\u00ed e allo stesso tempo venne costruita la ferrovia D. Pedro II tra Barra do Pira\u00ed e Barra Mansa.\nCon queste premesse, nel 1875, il villaggio di Santo Antonio de Volta Redonda ebbe un grande impulso demografico; la liberazione degli schiavi del 1888 per\u00f2 pes\u00f2 molto sullo sviluppo dell'area della Vale do Para\u00edba in quanto l'agricoltura senza manodopera, divenne economicamente insostenibile.\nLa situazione venne ribaltata nel 1941, quando il ciclo dell'industrializzazione della citt\u00e0 ebbe inizio. Scelta per l'installazione della Companhia Sider\u00fargica Nacional (CSN) divenne la base per l'industrializzazione del Brasile. Lavoratori da numerose regioni del paese si recarono nella citt\u00e0 per lavorare in fabbrica e nell'indotto da essa generato. Nel 1946, quando apr\u00ec, fu la prima fabbrica d'acciaio dell'intero Sud America.\nSimbolo sottostimato dell'orgoglio nazionale brasiliano, la fabbrica di Volta Redonda incarn\u00f2 le politiche industriali del Sud America dal secondo dopoguerra alla crisi di fine anni ottanta. Dalla sua privatizzazione del 1993 comunque, la fabbrica \u2014 ora conosciuta come \"Presidente Vargas Steelworks\" \u2014 ha trasceso le sue origini dirigiste per diventare una delle realt\u00e0 maggiormente produttive del mondo nel settore dell'acciaio.\nSport.\nIl Volta Redonda Futebol Clube \u00e8 la squadra di calcio pi\u00f9 importante della citt\u00e0 ed essa disputa gli incontri casalinghi allo stadio Raulino de Oliveira, che si trova nel centro della citt\u00e0.\nVi \u00e8 nato il calciatore Felipe Melo."}
{"id": "1566326", "revid": "767487", "url": "https://it.wikipedia.org/wiki?curid=1566326", "title": "P.S. Ti amo", "text": "P.S. Ti amo (\"P.S.\") \u00e8 un film del 2004 diretto da Dylan Kidd, tratto dall'omonimo romanzo di Helen Schulman.\nTrama.\nLouise Harrington \u00e8 una donna alla soglia dei quarant'anni estremamente insoddisfatta, ha alle spalle un matrimonio fallito con Peter, con il quale \u00e8 rimasta in buoni rapporti, e lavora come consulente per le ammissioni alle Belle Arti della Columbia University. Un giorno tra le lettere di ammissione rimane colpita da quella dell'aspirante pittore F. Scott Feinstadt, ma rimane ancora pi\u00f9 colpita quando lo incontra.\nIl ragazzo somiglia in tutto, dal nome, dall'aspetto e dalle aspirazioni artistiche, al suo primo amore degli anni di liceo, morto tragicamente in un incidente automobilistico. Tra i due, nonostante la diversit\u00e0 d'et\u00e0, nascer\u00e0 la passione, ma Louise dovr\u00e0 scontrarsi con la paura di rimettersi in gioco, con le rivelazioni scottanti dell'ex marito, con il fratello ex tossicodipendente Sammy (Paul Rudd) e con la rivalit\u00e0 della sua migliore amica da sempre, Missy (Marcia Gay Harden)."}
{"id": "1566327", "revid": "123567", "url": "https://it.wikipedia.org/wiki?curid=1566327", "title": "Sella di Nanti", "text": ""}
{"id": "1566329", "revid": "767487", "url": "https://it.wikipedia.org/wiki?curid=1566329", "title": "Illogicist", "text": "Gli Illogicist sono un gruppo death metal/technical death metal italiano fondato nel 1997 ad Aosta dal chitarrista Luca Minieri e dall'allora batterista Remy Curtaz. La band \u00e8 fortemente influenzata dal sound dei Death, dei Pestilence, degli Atheist e dei Cynic.\nBiografia.\nGli Illogicist furono fondati nell'estate del 1997 come progetto del chitarrista Luca Minieri e del batterista Remy Curtaz allora membri dei Sudden Flames con Roberto Zeppa e Andrea Garrone. In breve tempo si aggiunsero al gruppo il bassista Roberto Zeppa e il chitarrista Fabio Filippone, con i quali fu pubblicato nel 2002 il primo demo dal titolo \"Polymorphism of Death\". Dopo questa uscita Roberto Zeppa e Fabio Filippone lasciarono il gruppo venendo sostituiti da Diego Ambrosi alla chitarra e Emilio Dattolo al basso. Nel 2003 questa formazione pubblic\u00f2 un nuovo demo intitolato \"Dissonant Perspective\".\n, gli Illogicist pubblicarono con l'etichetta americana Crash Music Inc \"Subjected\", primo album della band, pubblicato nel luglio 2004. Entrato in gruppo un nuovo batterista, Sergio Ponti, la band part\u00ec . Terminata la tourn\u00e9e, gli Illogicist registrarono, con il nuovo batterista Marco Minnemann, prima una demo dal titolo \"Promo 2006\" e successivamente il loro secondo album, \"The Insight Eye\", commercializzato nel 2007 con la major Candlelight Records. ."}
{"id": "1566330", "revid": "599013", "url": "https://it.wikipedia.org/wiki?curid=1566330", "title": "Chris Klein (calciatore)", "text": "Carriera.\nClub.\nDal 1994 al 1997, Klein ha giocato con la squadra dell'Universit\u00e0 dell'Indiana, totalizzando 11 gol e 11 assist in 88 presenze.\nDopo la laurea, Klein \u00e8 stato selezionato dai Kansas City Wizards nel draft del 1998.\nInizialmente ha trovato poco spazio in squadra, ma a partire dalla stagione del 1999 si \u00e8 affermato come uno dei migliori centrocampisti della MLS. In quella stagione, Klein ha realizzato 6 goal (e 5 assist) in 24 partite.\nNel 2000 ha segnato nuovamente 6 reti (pi\u00f9 8 assist), aiutando i Wizards a vincere la MLS Cup.\nFino al 2004, Klein \u00e8 stato un pilastro del centrocampo di Kansas City, poi un brutto infortunio lo ha tenuto a lungo lontano dal campo.\nNel 2005 ha disputato una grande stagione, tuttavia prima dell'inizio del campionato 2006, Klein viene ceduto al Real Salt Lake.\nIl 21 giugno 2007, Klein \u00e8 passato ai Los Angeles Galaxy in cambio del centrocampista Nathan Sturgis e dell'attaccante Robbie Findley.\nNazionale.\nIl 25 ottobre 2000, Klein ha esordito con la nazionale in un match contro il Messico. In 23 presenze con gli Stati uniti ha realizzato 5 reti."}
{"id": "1566331", "revid": "110157", "url": "https://it.wikipedia.org/wiki?curid=1566331", "title": "Barra do Pira\u00ed", "text": "Barra do Pira\u00ed \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione di Barra do Pira\u00ed.\nIl comune \u00e8 costituito dai seguenti distretti: Barra do Pira\u00ed (sede comunale), Calif\u00f3rnia da Barra, Dor\u00e2ndia, Ipiabas, S\u00e3o Jos\u00e9 do Turvo e Vargem Alegre."}
{"id": "1566333", "revid": "287204", "url": "https://it.wikipedia.org/wiki?curid=1566333", "title": "Viktor Borisovic Sklovskij", "text": ""}
{"id": "1566335", "revid": "767487", "url": "https://it.wikipedia.org/wiki?curid=1566335", "title": "Joey Image", "text": "Biografia.\nFu batterista coi Misfits nelle sessioni del 1979 di \"Horror Business\" e \"Night of the Living Dead\". Lasci\u00f2 il gruppo nel dicembre 1979 dopo il fallimentare tour in Inghilterra con i The Damned. Dopo i Misfits, divent\u00f2 batterista per la band The Whorelords. Pass\u00f2 gran parte della vita a New York e successivamente in Florida. Suon\u00f2 anche nelle formazioni Human Buffet, The Mary Tyler Whores, The Strap-Ons, The Bell Ringers, The Hollywood 77's, The Undead. Dal 2007 visse a Los Angeles."}
{"id": "1566336", "revid": "1318658", "url": "https://it.wikipedia.org/wiki?curid=1566336", "title": "Israel Sesay", "text": "Carriera.\nClub.\nSesay si trasfer\u00ec con la sua famiglia negli Stati Uniti dalla Sierra Leone ne 2001 all'et\u00e0 di 11 anni, stabilendosi a Gaithersburg, nel Maryland.\nCominci\u00f2 a giocare per la squadra locale del Bethesda Arsenal.\nNel 2007 si \u00e8 trasferito ai Los Angeles Galaxy. Ha esordito nella squadra riserve dei Galaxy il 29 agosto contro le riserve del Real Salt Lake (4-2) nel ruolo di centrocampista di fascia destra realizzando anche un assist.\nHa fatto il suo debutto nella Major League Soccer con la prima squadra il 23 settembre, disputando gli ultimi minuti della partita contro il Chivas USA (0-3). Avendo disputato questa partita \u00e8 diventato il pi\u00f9 giovane giocatore dei Galaxy (e l'8\u00ba in assoluto) a giocare una partita di MLS, all'et\u00e0 di 17 anni e 9 giorni, superando il record precedente di Guillermo Gonzalez (17 anni e 168 giorni).\nNazionale.\nSesay ha disputato 14 partite con la Nazionale statunitense Under-17, di cui 10 come titolare, nelle quali ha realizzato 3 assist."}
{"id": "1566337", "revid": "6923", "url": "https://it.wikipedia.org/wiki?curid=1566337", "title": "Movado", "text": "La Movado \u00e8 un'azienda elvetica di orologi fondata nel 1881 a la Chaux de Fonds dal giovane orologiaio Achille Ditesheim col nome di \"MOVADO\", parola che significa movimento, in esperanto."}
{"id": "1566340", "revid": "110157", "url": "https://it.wikipedia.org/wiki?curid=1566340", "title": "Rio das Flores", "text": "Rio das Flores \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione di Barra do Pira\u00ed.\nIl comune \u00e8 diviso in 4 distretti: Rio das Flores (sede comunale), Manuel Duarte, Taboas e Abarracamento. \nEdir Macedo Bezerra, il fondatore e \"leader\" della Chiesa universale del regno di Dio (nella quale \u00e8 conosciuto come \"Bispo Macedo\") nacque a Rio das Flores il 18 gennaio del 1945."}
{"id": "1566345", "revid": "767487", "url": "https://it.wikipedia.org/wiki?curid=1566345", "title": "Searching for Jerry Garcia", "text": "Searching For Jerry Garcia \u00e8 il secondo disco del rapper Proof, membro della crew D-12, uscito il 2005 sotto l'etichetta fondata da lui stesso, la Iron Fist Records"}
{"id": "1566346", "revid": "73809", "url": "https://it.wikipedia.org/wiki?curid=1566346", "title": "Troctoliti", "text": ""}
{"id": "1566347", "revid": "110157", "url": "https://it.wikipedia.org/wiki?curid=1566347", "title": "Valen\u00e7a (Rio de Janeiro)", "text": "Valen\u00e7a \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione di Barra do Pira\u00ed.\nIl comune \u00e8 diviso in 5 distretti: Conservat\u00f3ria, Bar\u00e3o de Juparan\u00e3, Parape\u00fana, Santa Isabel do Rio Preto e Pentagna.\nIl distretto di Conservat\u00f3ria \u00e8 considerato la capitale della seresta, un genere musicale brasiliano.\nSede dell'omonima diocesi, ospita la sede episcopale diocesana, la Cattedrale di Nostra Signora della Gloria."}
{"id": "1566351", "revid": "287204", "url": "https://it.wikipedia.org/wiki?curid=1566351", "title": "Scuola europea", "text": "Le scuole europee sono scuole aventi per scopo accogliere i figli dei funzionari dell'Unione europea ma anche alunni generici e di offrire loro un insegnamento completo (scuola materna, elementare, secondaria inferiore e superiore) nelle loro rispettive lingue materne, come precisato nell'art.1 del suo statuto.\nPresenti in numerosi Stati membri dell'Unione Europea laddove sia presente una sede di istituzioni europee, oggi ve ne sono 14. Caratterizzate da un programma comune frutto dei programmi scolastici nazionali dei 27 paesi membri e da un insegnamento delle lingue particolarmente avanzato, le scuole europee si distinguono nettamente da qualsiasi sistema di educazione nazionale.\nStoria.\nIl progetto delle scuole europee nacque nel mese di ottobre 1953 a Lussemburgo, su iniziativa dei funzionari della Comunit\u00e0 europea del carbone e dell'acciaio con il sostegno delle istituzioni della Comunit\u00e0 e del governo lussemburghese. La prima scuola europea sorse in quell'anno in un sobborgo della citt\u00e0 di Lussemburgo, per i figli dei funzionari della Comunit\u00e0 europea del carbone e dell'acciaio. Fu in partenza un esperimento per uniformare gli standard di insegnamento tra i paesi della CECA. Diversi governi e ministeri della pubblica istruzione cooperarono in materia di corsi di studio, di nomina di insegnanti indicendo bandi di concorso nazionali, di ispezione e di riconoscimento dei livelli raggiunti. Il successo di questo esperimento educativo incoraggi\u00f2 la Comunit\u00e0 economica europea a promuovere la creazione di altre scuole europee in altri paesi dell'Unione al sorgere di nuove sedi di istituzioni europee.\nNel mese di aprile 1957, il futuro della scuola europea di Lussemburgo e delle altre successive scuole europee \u00e8 stato garantito dallo \"Statuto delle scuole europee\", trattato fra gli stati membri della Comunit\u00e0. La firma del protocollo ha fatto della scuola di Lussemburgo la prima scuola europea ufficialmente riconosciuta come tale. La prima licenza liceale europea vi ebbe luogo nel mese di luglio 1959 ed il titolo conseguito soddisfaceva sin da allora i requisiti di base di tutte le universit\u00e0 degli Stati membri. Il Regno Unito ha aderito a tale statuto nel 1972. La convenzione che attualmente definisce lo statuto delle scuole europee risale al 1994. Le scuole sono cos\u00ec stabilite mediante un decreto intergovernativo, esteso a quest'oggi a tutti i 27 stati che costituiscono l'Unione europea.\nDescrizione generale.\nL'originalit\u00e0 dell'insegnamento \u00e8 fondato sui seguenti principi ripresi nel art.4 e art. 11 dello statuto e prevede :\nLe scuole europee sono dirette da un'istituzione intergovernamentale, il \"Consiglio superiore delle scuole europee\", fondato da un trattato internazionale: la \"Convenzione recante statuto delle scuole europee\", come viene citato nell'articoli 1, 2 e 3. Il sistema \u00e8 finanziato dagli stati membri dell'Unione Europea e dalla Commissione europea come citato nel preambolo e nell'art.25 dello Statuto.\nAl termine dei loro studi, gli allievi delle scuole europee conseguono la licenza liceale europea, comunemente denominata \"baccalaureato europeo\", riconosciuta d'ufficio e per statuto (articolo 5), equivalente a tutti i diplomi di maturit\u00e0 dei 27 stati membri dell'Unione europea.\nGli organi.\nLe associazione dei genitori.\nL'articolo 23 dello Statuto si occupa del ruolo dell'associazione dei genitori. L'associazione dei genitori svolge un ruolo specifico nel funzionamento e nell'organizzazione delle scuole europee. Si prefigge come obiettivo quello di difendere e promuovere gli interessi dei genitori e degli alunni nel Consiglio di amministrazione di ciascuna scuola. L'associazione che federa le associazioni dei genitori di tutte le scuole europee (\"Interparentes\"), partecipa al Consiglio dei governatori, l'organo supremo del Consiglio superiore delle scuole europee.\nL'associazione dei genitori gestisce inoltre gli scuolabus, la mensa ed il dopo-scuola (attivit\u00e0 sportive e culturali).\nIl consiglio superiore degli alunni.\nIl ruolo del Consiglio superiore degli alunni (CoSup), \u00e8 inquadrato nell'ambito della \"Procedura elettorale per i Rappresentanti degli allievi appartenenti al sistema delle scuole europee\", votato ad Atene dal Consiglio superiore. rappresenta tutti i comitati degli studenti delle scuole europee. Fu ufficialmente riconosciuto dal Consiglio superiore delle scuole europee il 31 gennaio 2006 ed \u00e8 l'unico organismo di rappresentanza degli alunni in tutte le commissioni del sistema delle scuole europee.\nI membri, in numero di 27, sono eletti dagli studenti di ogni comitato ed hanno l'obbligo di riferire alla comunit\u00e0 scolastica. Il suo obiettivo \u00e8 di dare rappresentanza alle opinioni, idee e punti di vista degli alunni, per essere prese in considerazione dal Consiglio superiore delle scuole europee e dagli altri organi amministrativi. Il CoSup si occupa anche di creare attivit\u00e0 comuni a tutte le scuole.\nObiettivi formativi.\nGli obiettivi delle scuole europee sono definiti nelle parole di uno dei padri dell'Europa, Jean Monnet, nel 1953: \"Educati fianco a fianco, liberati fin dalla pi\u00f9 giovane et\u00e0 dai pregiudizi che generano divisioni, iniziati alla conoscenza della bellezza e dei valori delle diverse culture, crescendo prenderanno coscienza di doversi ispirare alla solidariet\u00e0. Senza smettere di guardare alle loro patrie con amore e orgoglio, diventeranno, nello spirito, degli Europei, ben preparati a completare e consolidare l'opera intrapresa dai loro padri per l'avvento di un'Europa unita e prospera.\". Al momento della costruzione di ogni nuova scuola europea, questa frase viene stampata su pergamena e sotterrata nelle sue fondamenta, per sottolinearne la sua importanza.\nGli studi.\nMaterie di insegnamento.\nIl corso di studi, controllato dalla Commissione degli ispettori e dal Consiglio superiore delle scuole europee, \u00e8 comune a tutte le 14 scuole europee e a tutte le sezioni linguistiche.\nIl corso di studi proposto \u00e8 esigente nei confronti degli allievi e non include la possibilit\u00e0 di fare ricorso all'avviamento professionale al fine di evitare l'insegnamento accademico.\nLe seguenti discipline sono obbligatorie nei sette anni della scuola secondaria (equivalente alla scuola media pi\u00f9 il liceo nel sistema italiano):\nL'arte e la musica sono obbligatorie per i primi due anni, mentre lo studio di una seconda lingua straniera \u00e8 obbligatorio dal secondo al quinto anno. Lo studio della filosofia \u00e8 imposto negli ultimi due anni. Vi \u00e8 una piccola gamma di opzioni per gli anni quarto e quinto, fra cui la possibilit\u00e0 di studiare economia e una terza o quarta lingua straniera. La scelta di opzioni \u00e8 di gran lunga pi\u00f9 ampia per gli ultimi due anni.\nStoria e geografia vengono studiate nella prima lingua straniera dell'allievo a partire dal terzo anno di scuola media. La scienza \u00e8 insegnata come disciplina unica (scienze integrate) durante i primi tre anni, mentre nel corso del successivo biennio, le scienze sono invece insegnate sotto forma di tre discipline distinte: fisica, chimica e biologia. Per l'ultimo biennio deve essere scelta almeno una delle tre discipline scientifiche.\nLingue.\nTutte le lingue straniere sono insegnate utilizzando il metodo diretto, vale a dire che vengono insegnate direttamente nella lingua da imparare. Queste lezioni di lingue straniere sono condivise con gli studenti provenienti dalle altre sezioni linguistiche all'interno di ogni scuola. L'idea \u00e8 quella di incoraggiare gli studenti ad usare la lingua che stanno imparando come un mezzo di comunicazione attraversando la barriera tra s\u00e9 e gli studenti delle altre sezioni linguistiche.\nA partire dal terzo anno, la storia e la geografia (e dal quarto anno l'economia) sono insegnate nella prima lingua straniera.\nIl baccellierato europeo.\nIl baccellierato europeo \u00e8 il diploma scolastico rilasciato agli allievi che abbiano concluso con successo il loro percorso scolastico in una scuola europea. Tale titolo di studio \u00e8 riconosciuto equivalente a tutti i diplomi nazionali dei 27 paesi dell'Unione europea che sanciscono la fine della scuola superiore. \nIl baccalaureato europeo viene conseguito al termine del settimo anno del ciclo secondario ed \u00e8 conseguibile unicamente in una delle scuole europee. Questo diploma va nettamente distinto dal baccalaureato internazionale e dalla maturit\u00e0 italiana.\nSedi.\nAl mese di luglio del 2020, esistono tredici Scuole europee in sei stati dell'Unione europea. Queste scuole sono chiamate scuole di Tipo I Ecco l'elenco:\nIn alcuni paesi sede di istituzioni comunitarie, esistono delle scuole nazionali che seguono i programmi in vigore nelle Scuole Europee classiche. Queste scuole sono scuole di Tipo II o di Tipo III. Ecco l'elenco:"}
{"id": "1566357", "revid": "73809", "url": "https://it.wikipedia.org/wiki?curid=1566357", "title": "Diabasi", "text": ""}
{"id": "1566360", "revid": "648716", "url": "https://it.wikipedia.org/wiki?curid=1566360", "title": "Angra dos Reis", "text": "Angra dos Reis \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione di Ba\u00eda da Ilha Grande.\nLa citt\u00e0 deve il suo nome (\"insenatura dei re\") alla circostanza che il navigatore portoghese Gon\u00e7alo Coelho la scopr\u00ec il 6 gennaio 1502, giorno dell'Epifania, dunque come omaggio ai Re Magi.\nL'isola di Ilha Grande, 193\u00a0km\u00b2 di superficie e una vetta di 1.031 m s.l.m., fa parte del territorio comunale di Angra dos Reis."}
{"id": "1566362", "revid": "57342", "url": "https://it.wikipedia.org/wiki?curid=1566362", "title": "Coppa Spensley", "text": "La Coppa Spensley fu il trofeo assegnato alla squadra \"Campione d'Italia\" di calcio nei campionati di Prima Categoria tra il 1905 e il 1907, nonch\u00e9 alla squadra \"Campione Federale d'Italia\" nel disconosciuto Campionato Federale di Prima Categoria 1908.\nLa coppa, che originariamente doveva essere assegnata a titolo definitivo alla societ\u00e0 che se la fosse aggiudicata per tre annate consecutive o cinque complessive, fu successivamente attribuita al , vincitore per due volte consecutive, come risarcimento per il cambio da \"italiano\" a \"federale\" del titolo abbinato al trofeo, che annullava il diritto acquisito dal club rossonero di poter ottenere il riconoscimento vincendo sia il suddetto Campionato Federale, sia il parallelo Campionato Italiano di Prima Categoria 1908 (alla quale veniva accostata la nuova Coppa Romolo Buni).\nStoria.\nLa coppa fu donata alla Federazione Italiana di Football dal portiere del Genoa, James Spensley, e scolpita dallo scultore genovese De Albertis. Il trofeo rimpiazz\u00f2 la Coppa Fawcus, appena vinta proprio dai genovesi, e si basava sugli stessi principi, venendo consegnata a titolo provvisorio a ogni squadra vincitrice del campionato, e a titolo definitivo a chi si fosse imposto per tre stagioni consecutive oppure cinque complessive.\nNella sua annata inaugurale, il riconoscimento fu appannaggio della , ma questa dovette cederlo la stagione successiva al . Nel 1907 fu agile la riconferma del Milan, che quindi vide la possibilit\u00e0 di impadronirsi definitivamente della coppa nel 1908, sennonch\u00e9 a quel punto intervenne la Federazione con una delle decisioni pi\u00f9 controverse e discusse della sua storia. All'assemblea del 20 ottobre 1907, il presidente della Doria, Oberti, present\u00f2 un ordine del giorno con cui proponeva di dividere il campionato in due sezioni parallele: una \"federale\", aperta anche agli stranieri, e una \"italiana\", riservata ai soli calciatori nostrani:\nAll'approvazione di tale ordine del giorno, la reazione degli esterofili \"Football Club\" fu veemente, sfociando addirittura nel boicottaggio di entrambe le competizioni. I \"Football Club\", infatti, contestavano la sottrazione agli stranieri del diritto di competere per il titolo di \"Campione d'Italia\", attribuito al solo torneo \"italiano\", e la loro relegazione nel torneo \"federale\", assegnatario del meno prestigioso titolo di \"Campione Federale d'Italia\". La FIF, comunque, non esit\u00f2, pur di convincere le squadre ritiratesi per protesta a cambiare idea, a definire il campionato federale \"maggior gara\" rispetto a quello italiano:\nLe squadre \"spurie internazionali\" non ritornarono per\u00f2 sui propri passi, anche per protesta per il fatto che persino il campionato federale presentava qualche limitazione per gli stranieri: la FIF stabil\u00ec che potevano parteciparvi solo gli stranieri che avevano dimora fissa in Italia, cercando cos\u00ec di combattere il malcostume adottato dalle grandi societ\u00e0 di ingaggiare per alcune partite giocatori stranieri dall'estero, specie se svizzeri. Le motivazioni dell'ostruzionismo dei grandi club contro la nuova politica autarchica della Federazione vanno inoltre ricercate nei timori che, se l'avessero accettata, essa sarebbe stata soltanto il primo passo verso la completa epurazione degli stranieri dal campionato. Delle 21 societ\u00e0 che l'11 novembre 1907 si presentarono all'assemblea ordinaria della Federazione per le deliberazioni di rito, solo la Juventus, dei grandi club, era presente, mentre Milan, Torino e Genoa, per protesta, si assentarono.\nNella stagione 1908 si disputarono quindi due competizioni nazionali, una federale, aperta anche agli stranieri, e una italiana, aperta soltanto agli italiani. Cos\u00ec riassumeva le assemblee federali che portarono a scindere in due il campionato il quotidiano torinese \"La Stampa\":\nAl campionato federale di Prima Categoria, aperto anche agli stranieri e dunque alle \"squadre spurie internazionali\", avrebbero dovuto partecipare Milan, Juventus e Doria. Alla vincitrice del torneo sarebbe dovuta essere assegnata la Coppa Spensley, detenuta dal Milan campione d'Italia in carica. Milan, Torino e Genoa, tuttavia, non essendo riuscite a convincere la FIF a recedere dai propri propositi autarchici, si ritirarono da entrambi i tornei. In particolare il Milan annunci\u00f2 il 1\u00ba gennaio 1908 la propria decisione di rinunciare a disputare il campionato federale e quello italiano \u00abin segno di protesta contro l'illegale ed arbitrario procedere della Federazione\u00bb; secondo \"La Stampa\", infatti, \u00abil Milan Club aveva inviato la propria iscrizione al Campionato Federale, subordinandola ai diritti acquisiti con vincere per due anni consecutivamente la Coppa Spensley, con il titolo di \"Coppa del Campionato Italiano\". La Federazione non poteva aderire al desiderio del Milan Club, sconfessando le deliberazioni di una vasta maggioranza, che volle per l'avvenire destinata al Campionato Federale tale Coppa, mutando cos\u00ec titolo e significato alla medesima; e in questo senso il Comitato direttivo della FIF rispose al Milan Club, aggiungendo che in caso di nuova vittoria si sarebbe cercato di salvaguardare i diritti preesistenti\u00bb. In segno di protesta, dunque, il Milan si astenne dal disputare partite indette dalla FIF gi\u00e0 dal 1\u00ba gennaio, riducendo cos\u00ec il torneo federale di Prima Categoria a una finale a due tra Juventus e Doria, in cui ebbe la meglio la Juventus.\nLa Juventus avrebbe dovuto ricevere a questo punto, in quanto campione federale, la Coppa Spensley, che era il trofeo che era stato assegnato alla squadra campione d'Italia nei tre anni precedenti; cos\u00ec infatti commentava \"La Stampa\" il 22 febbraio 1908 alla vigilia dell'incontro decisivo Juventus-Doria:\nLa Coppa Spensley, per\u00f2, non fu mai consegnata fisicamente alla Juventus, cui spettava di diritto in quanto Campione Federale, perch\u00e9 il Milan ultimo detentore l'aveva polemicamente ridata al donatore Spensley. Al termine della stagione i club ribelli si riavvicinarono progressivamente alla Federazione, e all'assemblea dell'8 novembre 1908 si stabil\u00ec di considerare la Coppa Spensley come definitivamente vinta dal Milan (fatto che contribu\u00ec a invalidare il Campionato Federale 1908), in virt\u00f9 dei due successi rossoneri del 1906 e 1907, e di mettere in palio per il successivo campionato federale una nuova Coppa denominata \"Zaccaria Oberti\":\nDurante l'assemblea dell'8 novembre si decise inoltre, su proposta di Oberti approvata a larga maggioranza, di lasciare il possesso della coppa a Spensley; non \u00e8 da escludere che il Milan abbia per una questione di principio rifiutato la restituzione del trofeo:\nLa formula dei due campionati \"federale\" e \"italiano\" fu quindi mantenuta anche nella stagione successiva: al campione federale, come gi\u00e0 detto, sarebbe spettata la Coppa Zaccaria Oberti, mentre il campione italiano, come nella stagione precedente, si sarebbe aggiudicato la Coppa Romolo Buni. Per i rossoneri, che nel frattempo come corollario di questi eventi avevano dovuto assistere alla secessione dei fondatori dell' dalla loro societ\u00e0, l'assegnazione della coppa fu solo una magra consolazione, vedendosi comunque privati della possibilit\u00e0 di cingere quel loro quarto scudetto per il quale avrebbero dovuto a quel punto attendere altri 43 anni.\nIl trofeo \u00e8 custodito nel capoluogo ligure presso il museo della storia del Genoa.\nAlbo d'oro.\nNon conteggiando la vittoria della nel disconosciuto Campionato Federale di Prima Categoria 1908, il trofeo \u00e8 stato vinto complessivamente tre volte da due sole squadre."}
{"id": "1566363", "revid": "237256", "url": "https://it.wikipedia.org/wiki?curid=1566363", "title": "Aleksandr Mikhailovi\u010d Rod\u010denko", "text": ""}
{"id": "1566365", "revid": "289247", "url": "https://it.wikipedia.org/wiki?curid=1566365", "title": "Campionato di calcio della Repubblica Ceca", "text": ""}
{"id": "1566368", "revid": "133248", "url": "https://it.wikipedia.org/wiki?curid=1566368", "title": "Daewoo/Chevrolet Matiz", "text": ""}
{"id": "1566371", "revid": "767487", "url": "https://it.wikipedia.org/wiki?curid=1566371", "title": "Haminu Dramani", "text": "Carriera.\nClub.\nDopo aver iniziato la carriera nei club ghanesi nel 2005 \u00e8 passato alla , in cui ha disputato per\u00f2 solo quattro match. Passato poi ai turchi del Gen\u00e7lerbirli\u011fi l'anno seguente vi \u00e8 rimasto per una stagione giocando da titolare e andando a segno due volte. Il 19 giugno 2007 \u00e8 passato al per la cifra di 3 milioni di euro. Nel 2009 ha giocato in prestito al Kuban' di Krasnodar dove ha totalizzato 27 presenze e 3 gol.\nNazionale.\nHa esordito in Nazionale nel 2005 contro l'Arabia Saudita. Chiamato anche nei Mondiali del 2006 ha segnato il suo primo gol contro gli Stati Uniti."}
{"id": "1566372", "revid": "1402222", "url": "https://it.wikipedia.org/wiki?curid=1566372", "title": "George Copos", "text": "Copos \u00e8 proprietario di una catena di pasticcerie, una di negozi di elettronica, una di alberghi ed \u00e8 il presidente della squadra di calcio del . Membro del \"Partidul Conservator\" (Partito Conservatore), l'uomo \u00e8 stato nominato nel 2004 vice-primo ministro e ministro di stato per gli affari economici del governo di C\u0103lin Popescu T\u0103riceanu.\nCoinvolto da uno scandalo di corruzione il 21 gennaio 2006, ha rassegnato le sue dimissioni da tutte le cariche statali, mantenendo per\u00f2 la poltrona di senatore. "}
{"id": "1566375", "revid": "88740", "url": "https://it.wikipedia.org/wiki?curid=1566375", "title": "Paraty", "text": "Paraty \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione di Ba\u00eda da Ilha Grande.\nParaty \u00e8 il pi\u00f9 meridionale dei comuni dello Stato di Rio de Janeiro. Di origini molto antiche, fu il porto principale dal quale i portoghesi esportavano l'oro in epoca coloniale.\nPosta tra due fiumi ed estesa fino all'oceano, ha un'altitudine di soli 5\u00a0m La citt\u00e0 fu infatti progettata in base al flusso delle maree, in modo tale che molte strade si inondassero con l'alta marea, per poter facilitare i trasporti fino alla parte pi\u00f9 interna della citt\u00e0.\nToponimo.\nIl nome viene dall'omonimo termine tupi che significa pesce bianco (riferendosi ad una specie di mugilidae che abbonda nella regione). Negli anni si trasform\u00f2 da \"Para' ty\" in \"Paraty\". Lo stesso termine tupi pu\u00f2 essere tradotto con acqua di mare o fiume di mare.\nStoria.\nAnteriormente alla colonizzazione era una regione abitata dagli indigeni Guaianas, l'inizio del popolamento si data intorno alla prima met\u00e0 del XVI secolo con il passaggio della spedizione di Martim Afonso de Sousa, gi\u00e0 a conoscenza da svariati anni del cammino dei Guaianas che collegava le spiagge di Paraty al Vale do Pariba, passando per la catena della Serra do Mar. Il nucleo di popolazione iniziale fu nei pressi del fiume Perequ\u00ea-A\u00e7u, la prima costruzione della quale si hanno notizie \u00e8 una cappella intitolata a San Rocco.\nNel 1636 Maria Jacome de Melo fece una donazione di terre nell'area tra il fiume e Patitiba per poter sistemare la popolazione in continuo aumento, a condizione che gli indigeni locali non fossero molestati e che fosse eretta una nuova chiesa in onore della Nostra Signora del Rimedio. Questo lotto corrisponde all'attuale centro storico.\nA partire dal 1654 si registrarono varie ribellioni tra gli abitanti che portarono, anche ispirate dai fatti avvenuti nella vicina Angra dos Reis, al riconoscimento da parte di Alfonso VI di Portogallo di \"Citt\u00e0 della Nostra Signora del Rimedio di Paraty\".\nCon la scoperta dell'oro nell'area del Minas Gerais, la cittadina guadagn\u00f2 nuovo impulso, soprattutto quando nel 1702 il governatore decise che i mercanti potevano s\u00ec entrare dalla colonia di Rio de Janeiro, ma per portare i loro carichi sulle coste, dovevano passare per quello che fu soprannomito il \"cammino dell'oro\", il vecchio cammino indigeno che sbuca proprio a Paraty.\nNel 1710 fu proibito per un breve periodo il trasporto del metallo prezioso proprio in questo percorso, fu ristabilizzato e poi di nuovo abolito, causa la costruzione del Caminho Novo (collegava direttamente Rio con Minas Gerais) con conseguente diminuzione di movimento e di decrescita economica.\nA partire dal XVII secolo si registr\u00f2 un incremento nella coltivazione della canna da zucchero e la produzione di distillati, tanto era fiorente questa attivit\u00e0 che il termine Paraty fu anche sinonimo di cacha\u00e7a (distillato di canna da zucchero).\nPer poter raggirare la proibizione di traffico di schiavi, per volont\u00e0 del Padre Reggente Diogo Antonio Feij\u00f2, lo sbarco degli africani fu fatto fare in Paraty: le strade per le quali circolava dapprima l'oro, furono riutilizzate per il trasporto della produzione caffearia.\nMa con l'avvento della ferrovia Estrada de Ferro Central do Brasil passante per Barra do Pira\u00ec nel 1864, per Paraty cominci\u00f2 un periodo di decadenza.\nSolo nel 1954 la citt\u00e0 ed il suo patrimonio furono riscoperti, con la riapertura della strada che collegava allo Stato di San Paolo, facendola fiorire come un polo di attrazione turistica. In questo modo nel 1958, le meraviglie storiche furono suggerite dall'Istituto nazionale del patrimonio storico e artistico. Il movimento turistico si intensific\u00f2 con la riapertura della BR-101 che va da Rio de Janeiro a Santos nel 1973.\nOggi la citt\u00e0 \u00e8 il secondo polo turistico dello Stato di Rio de Janeiro ed il 17\u00b0 di tutto il Paese\nSuddivisione.\nParaty possiede circa 50 distretti e localit\u00e0. Il pi\u00f9 popoloso \u00e8 Parque de Mangueira con circa 7000 abitanti e Ilha de Cobras che ha circa 2000 abitanti.\nEconomia.\nTurismo.\nIl lungo processo di paralisi che visse la citt\u00e0 durante il XX secolo mantenne conservate le strutture coloniali del centro storico, facendo s\u00ec che diventasse una meta turistica.\nPer le strade fatte di pietre irregolari circolano a piedi turisti di tutto il mondo attratti dalla bellezza della tipica colonia brasiliana; le case storiche furono col tempo riqualificate come bed and breakfast, ristoranti, negozi di artigianato e musei.\nLe fanno da sfondo montagne ricoperte dalla verde foresta, \u00e8 infatti circondata da parchi e riserve naturali. Nel suo mare cristallino ha pi\u00f9 di 60 isole e 90 spiagge, buona parte di esse accessibili solo tramite barca o cammini sterrati.\nAltro aspetto di rilievo \u00e8 la pratica di sport di avventura.\nNei percorsi si pu\u00f2 camminare anche per svariati giorni. Il giro tradizionale degli appassionati della camminata \u00e8 la \"Travessia di Juatinga\" che costeggia l'omonima penisola in percorsi risalenti all'epoca degli schiavi e che passano per piccole comunit\u00e0 di pescatori che ospitano amabilmente i turisti. Le acque calme e tiepide della \"Bahia de Ilha Grande\" sono ideali per praticare canottaggio, vela e surf. Infine, Paraty raccoglie molti turisti grazie ai numerosi festival ed eventi annuali che offre annualmente la regione, ad esempio il Festival da Cacha\u00e7a de Paraty e il festival internazionale della letteratura \"Flip\".\nCinema.\nA Paraty sono state girate sequenze di vari film, lungo e corto metraggi, serie tv e telenovelas, sia locali che stranieri. I principali lungometraggi sono: "}
{"id": "1566377", "revid": "237256", "url": "https://it.wikipedia.org/wiki?curid=1566377", "title": "Silvestr Feodosievi\u010d \u0160\u010dedrin", "text": ""}
{"id": "1566381", "revid": "287204", "url": "https://it.wikipedia.org/wiki?curid=1566381", "title": "Bobby Steele", "text": "\u00c8 stato componente di molti gruppi, particolarmente di rilievo la collaborazione con i Misfits. Il suo soprannome \"Steele\" proviene dal fatto che soffre di spina bifida, motivo per il quale \u00e8 autorizzato dallo Stato di New York all'uso per motivi terapeutici della Marijuana."}
{"id": "1566382", "revid": "1543377", "url": "https://it.wikipedia.org/wiki?curid=1566382", "title": "Osservatorio di Oak Ridge", "text": "L'osservatorio di Oak Ridge \u00e8 un osservatorio astronomico situato negli Stati Uniti, a Harvard, nello Stato del Massachusetts.\nL'osservatorio \u00e8 gestito dall'Harvard-Smithsonian Center for Astrophysics, e ospita il telescopio statunitense pi\u00f9 grande ad est del Texas, un riflettore di 61 pollici (1,55 metri).\nIl Minor Planet Center accredita all'osservatorio la scoperta di alcuni asteroidi."}
{"id": "1566385", "revid": "339392", "url": "https://it.wikipedia.org/wiki?curid=1566385", "title": "Fiume Sand Creek", "text": ""}
{"id": "1566389", "revid": "767487", "url": "https://it.wikipedia.org/wiki?curid=1566389", "title": "Contea di Bedford (Pennsylvania)", "text": "La contea di Bedford (in inglese Bedford County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 49.984 abitanti. Il capoluogo di contea \u00e8 Bedford."}
{"id": "1566393", "revid": "228587", "url": "https://it.wikipedia.org/wiki?curid=1566393", "title": "Contea di Berks", "text": "La contea di Berks (in inglese Berks County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 373.638 abitanti. Il capoluogo di contea \u00e8 Reading."}
{"id": "1566395", "revid": "228587", "url": "https://it.wikipedia.org/wiki?curid=1566395", "title": "Contea di Blair", "text": "La contea di Blair (in inglese Blair County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 129.144 abitanti. Il capoluogo di contea \u00e8 Hollidaysburg."}
{"id": "1566402", "revid": "834", "url": "https://it.wikipedia.org/wiki?curid=1566402", "title": "S\u00e3o Salvador da Bahia de Todos os Santos", "text": ""}
{"id": "1566404", "revid": "1543377", "url": "https://it.wikipedia.org/wiki?curid=1566404", "title": "Orthomyxoviridae", "text": "Gli Orthomyxoviridae (dal greco \"orthos\" per \"dritto\" e \"myxa\" per \"muco\") sono una famiglia di virus a RNA a singolo filamento a polarit\u00e0 negativa ((-)ssRNA) che comprende otto generi di virus, identificati attraverso le differenze nelle loro nucleoproteine e nella proteina matrice:\nI primi quattro generi rappresentano i virus che provocano l'influenza nei vertebrati come gli uccelli (in questo caso si parla di influenza aviaria), gli umani ed altri mammiferi. Gli \"isavirus\" infettano i salmoni; i \"thogotovirus\" e \"quaranjavirus\" infettano i vertebrati e gli invertebrati come le zanzare e i Copepodi. \nL'influenzavirus A provoca tutte le pandemie di influenza e infetta l'uomo, i mammiferi e gli uccelli. Influenzavirus B infetta l'essere umano e i pinnipedi. Influenzavirus C infetta l'essere umano e i suini. Influenzavirus D infetta suini e bovini.\nMorfologia.\nIn generale la morfologia del virus \u00e8 sferica con particelle di diametro da 50 a , oppure di forma filamentosa con diametro di e da 200 a di lunghezza. I virus influenzali sono dotati di una envelope che protegge ulteriormente il virus e gli permette di entrare o uscire dalla cellula.\nIl capside virale \u00e8 a simmetria elicoidale, ovvero costituito da una spirale di proteine chiamate nucleoproteine che si avvolge in senso antiorario. Le nucleoproteine formano una struttura ad anello presso una estremit\u00e0 e sono legate ad una RNA-polimerasi, hanno una lunghezza compresa tra 50 e con un diametro che va da 9 a e rappresentano l'\"impalcatura\" del capside. Ogni segmento di RNA virale \u00e8 legato ad una sola nucleoproteina, formando un complesso ribonucleoproteico, la cui disposizione all'interno del virione \u00e8 ignota.\nStruttura e propriet\u00e0.\nLa seguente struttura \u00e8 relativa ai virus Influenza A, anche se gli altri ceppi di influenza hanno strutture molto simili.\nIl virione dell'Influenza A ha un diametro di e normalmente \u00e8 sferico, anche se possono esistere forme filamentose. Il genoma non \u00e8 costituito da una singola porzione di acido nucleico, ma contiene otto porzioni di RNA segmentato a polarit\u00e0 negativa (13,5 migliaia di basi in totale), che codifica 11 proteine (HA, NA, NP, M1, M2, NS1, NEP, PA, PB1, PB1-F2, PB2). \nTra queste proteine virali, le meglio caratterizzate sono l'emoagglutinina e la neuraminidasi, due grandi glicoproteine che si trovano sulla superficie esterna delle particelle virali. La neuraminidasi \u00e8 un enzima coinvolto nel rilascio dei virioni all'esterno delle cellule infette, mentre l'emagglutinina \u00e8 una lectina che media la connessione del virus e l'ingresso del genoma virale nelle cellule target. L'emagglutinina (H) e la neuraminidasi (N) sono i bersagli da colpire nei farmaci antivirali. \nQueste due proteine sono anche riconosciute dagli anticorpi. La risposta degli anticorpi a queste proteine \u00e8 utilizzata per classificare i diversi sierotipi dei virus dell'influenza A.\nInfezione e replicazione.\nTipicamente, l'influenza viene trasmessa da mammiferi infetti attraverso l'aria da colpi di tosse e starnuti, che creano particelle di aerosol contenenti il virus e dai volatili infetti attraverso i loro escrementi. L'influenza pu\u00f2 essere trasmessa anche attraverso la saliva, le secrezioni nasali, le feci e il sangue. Le infezioni avvengono attraverso il contatto con questi fluidi corporei o con superfici contaminate. I virus possono essere infettivi per circa una settimana alla temperatura del corpo umano, pi\u00f9 di 30 giorni a e indefinitamente a basse temperature (come nei laghi a nordest della Siberia).\nPossono essere inattivati facilmente con disinfettanti e detergenti\nIl virus si collega ad una cellula attraverso le interazioni tra la sua glicoproteina (emoagglutinina) e l'Acido sialico sulla superficie delle cellule epiteliali nel polmone e nella gola (Fase 1 dell'infezione). La cellula importa il virus attraverso l'endocitosi. Nell'endosoma, parte della proteina emoagglutinina unisce il rivestimento del virus con la membrana del vacuolo, rilasciando le molecole virali RNA (vRNA), proteine accessorie e RNA polimerasi RNA dipendente nel citoplasma (Fase 2)\nQueste proteine e il vRNA formano un complesso che \u00e8 trasportato nel nucleo cellulare, dove l'RNA polimerasi RNA dipendente inizia la trascrizione del vRNA complementare a polarit\u00e0 positiva (Fasi 3a e 3b).\nIl vRNA viene sia trasportato nel citoplasma e tradotto (Fase 4), o resta nel nucleo. Le nuove proteine virali che sono state sintetizzate sono secrete attraverso l'apparato del Golgi nella superficie della cellula (nel caso delle neuraminidasi e emoagglutinina, Fase 5), o trasportate indietro nel nucleo per collegare il vRNA e formare nuove particelle con genoma virale (Fase 5a). Altre proteine virali possono avere diverse azioni nella cellula ospite, tra cui la degradazione dell'mRNA cellulare e l'utilizzo dei nucleotidi rilasciati per la sintesi vRNA e l'inibizione della trascrizione dell'mRNA della cellula ospite..\nIl vRNA a polarit\u00e0 negativa che forma il genoma dei virus, l'RNA polimerasi RNA dipendente e altre proteine virali sono assemblate in un virione. Le molecole di emoaglutinina e di neuraminidase si raggruppano in un rigonfiamento nella membrana cellulare. Il vRNA e le proteine virali lasciano il nucleo ed entrano in questo rigonfiamento (Fase 6). Il virus maturo germoglia dalla cellula in una sfera costituita dalla membrana fosfolipidica dell'ospite, acquisendo attraverso di essa l'emaglutinina e la neuraminidase (Fase 7). Dopo il rilascio del nuovo virus influenzale, la cellula ospite muore.\nA causa dell'assenza degli enzimi di controllo dell'RNA, l'RNA polimerasi RNA dipendente genera un errore di inserimento circa ogni 10 migliaia di nucleotidi, che \u00e8 la lunghezza approssimativa del vRNA dell'influenza. Quindi, quasi ogni nuovo virus dell'influenza che viene creato contiene una mutazione nel suo genoma.. La separazione del genoma in otto diverse porzioni di vRNA permette il mescolamento o il \"riassortimento\" dei geni se pi\u00f9 di una variet\u00e0 di virus infetta la stessa cellula. L'alterazione che ne risulta nei segmenti del genoma viene impacchettata nella progenie virale e conferisce un nuovo comportamento, a volte anche la capacit\u00e0 di infettare nuove specie ospite o superare l'immunit\u00e0 dell'ospite al vecchio genoma (nel qual caso viene chiamato spostamento antigenico).\nTipi di virus di interesse per l'umano.\nEsistono tre generi di virus influenzali dell'uomo: Influenzavirus A, Influenzavirus B, Influenzavirus C. Ogni genere include solo una specie o tipo: virus dell'influenza A, virus dell'influenza B e virus dell'influenza C. I virus A e C infettano diverse specie, mentre il virus B infetta quasi esclusivamente l'uomo.\nI virus della specie Influenza A sono ulteriormente classificati in base alle proteine superficiali \"HA\" (o H) e \"NA\" (o N). Sono stati identificati diciotto sottotipi (o sierotipi) H e undici sottotipi N del virus Influenza A. i ceppi influenzali che vengono isolati sono identificati tramite una nomenclatura standard attraverso la quale viene indicato il tipo di virus, la localizzazione geografica dove \u00e8 stato isolato per la prima volta, il numero sequenziale di isolamento, l'anno di isolamento e i sottotipi HA e NA.\nAlcuni esempi di questa nomenclatura sono:\nI virus di tipo A sono i pi\u00f9 virulenti patogeni umani tra i tre tipi di influenza e provocano le patologie pi\u00f9 gravi. I sierotipi che sono stati confermati nell'uomo, ordinati dal numero di decessi sono:\nI virus Influenza B \u00e8 quasi esclusivamente un patogeno umano ed \u00e8 meno comune dell'Influenza A. L'unico animale conosciuto, oltre all'uomo, ad essere colpito dall'influenza B sono le foche. Questo tipo di influenza muta ad un tasso da 2 a 3 volte inferiore del tipo A e quindi ha una diversit\u00e0 genetica inferiore, con solo un sierotipo Come risultato di questa scarsa diversit\u00e0 antigenica, normalmente si acquisisce un certo grado di immunit\u00e0 all'influenza B. Tuttavia il virus muta in modo tale da impedire un'immunit\u00e0 permanente. Questo ridotto tasso di cambiamento negli antigeni, combinato con la scarsa gamma di ospiti (che impedisce lo spostamento antigenico), previene la formazione di pandemie di influenza B\nL'influenza C infetta l'uomo e i suini e pu\u00f2 provocare malattie gravi e localmente epidemiche Tuttavia, l'influenza C \u00e8 meno comune rispetto agli altri tipi e normalmente provoca disturbi non troppo gravi nei bambini.\nTassonomia.\nNella tassonomia filogenetica i virus RNA includono i virus con RNA a singola elica, filamento negativo (virus ssRNA), che include l'ordine Mononegavirales e la famiglia \"Orthomyxoviridae\" (tra le altre). Le specie degli \"Orthomyxoviridae\" associate a ciascun genere sono illustrate nella tabella seguente:"}
{"id": "1566405", "revid": "228587", "url": "https://it.wikipedia.org/wiki?curid=1566405", "title": "Contea di Bradford (Pennsylvania)", "text": "La contea di Bradford (in inglese Bradford County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 62.761 abitanti. Il capoluogo di contea \u00e8 Towanda."}
{"id": "1566408", "revid": "123935510", "url": "https://it.wikipedia.org/wiki?curid=1566408", "title": "Contea di Cambria", "text": "La contea di Cambria (in inglese Cambria County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 152.598 abitanti. Il capoluogo di contea \u00e8 Ebensburg."}
{"id": "1566409", "revid": "116106619", "url": "https://it.wikipedia.org/wiki?curid=1566409", "title": "Wake Me", "text": "Wake Me \u00e8 il primo album in studio del gruppo musicale statunitense Grey Daze, pubblicato nel 1994 dalla Grey Daze Publishing."}
{"id": "1566412", "revid": "767487", "url": "https://it.wikipedia.org/wiki?curid=1566412", "title": "Subjected", "text": "Subjected \u00e8 il primo album della band technical death metal italiana Illogicist, pubblicato nel 2004 con la casa discografica Crash Music Inc.."}
{"id": "1566413", "revid": "339392", "url": "https://it.wikipedia.org/wiki?curid=1566413", "title": "Mephistopheles", "text": ""}
{"id": "1566415", "revid": "6923", "url": "https://it.wikipedia.org/wiki?curid=1566415", "title": "Husayn Abd al-Basir", "text": "Nel 1994 ha ottenuto una laurea in egittologia all'Universit\u00e0 del Cairo. Nel 2004, ha ottenuto un Master in \"Studi del Vicino Oriente\" dall'Universit\u00e0 Johns Hopkins di Baltimora, Maryland (Stati Uniti d'America), in cui egli fa ricerca come dottorando.\n\u00c8 autore di alcuni libri ambientati nell'antico Egitto: \"Alla ricerca di Khnum\" e \"Il vecchio ippopotamo rosso\".\nPrima di andare negli Stati Uniti d'America, ha lavorato come archeologo nelle missioni archeologiche del dottor Zahi Hawass. Ha inoltre partecipato a numerosi scavi archeologici in varie regioni dell'Egitto. Le sue ricerche includono commenti su letteratura e cinema arabi, egittologia e archeologia. \u00c8 membro del Supremo Consiglio Egiziano delle Antichit\u00e0 del Ministero della Cultura."}
{"id": "1566416", "revid": "287204", "url": "https://it.wikipedia.org/wiki?curid=1566416", "title": "Vach", "text": "Il Vach () \u00e8 un fiume della Russia siberiana, affluente di destra dell'Ob'. Scorre nel bassopiano della Siberia occidentale, all'interno del Ni\u017enevartovskij rajon del Circondario autonomo degli Chanty-Mansi-Jugra.\nDescrizione.\nIl fiume, che ha origine dalle paludi Verchne-Symskoj (\u0412\u0435\u0440\u0445\u043d\u0435-\u0421\u044b\u043c\u0441\u043a\u043e\u0439 \u0431\u043e\u043b\u043e\u0442\u0430) dell'altopiano Vach-Ket' (\u0412\u0430\u0445-\u041a\u0435\u0442\u0441\u043a\u0430\u044f) a un'altitudine di 170\u00a0m, scorre nella parte orientale dell'okrug in una taiga paludosa. Lungo il corso vi sono molti laghi ricchi di torba; si contano ben 36.000 laghi nel suo bacino. Il fiume scorre mediamente in direzione occidentale in un corso molto tortuoso e incontra l'Ob', a 1\u00a0730\u00a0km dalla sua foce, 10\u00a0km a monte dalla citt\u00e0 di Ni\u017enevartovsk.\nLa lunghezza del Vach \u00e8 di 964\u00a0km. L'area del suo bacino \u00e8 di 76\u00a0700\u00a0km\u00b2. La portata media annua del fiume, a 253\u00a0km dalla foce, nei pressi dell'insediamento di Lob\u010dinskoe (\u041b\u043e\u0431\u0447\u0438\u043d\u0441\u043a\u043e\u0435), \u00e8 di 535,98\u00a0m\u00b3/s.\nIl Vach ha ben 405 affluenti che hanno una lunghezza oltre i 10\u00a0km. I principali sono: Kulynigol, Sabun, Kolek\"\u00ebgan e Kys\"\u00ebgan da destra; M\u00ebgtyg\"\u00ebgan da sinistra. Il bacino del fiume \u00e8 asimmetrico, con una predominanza significativa della riva destra. La parte superiore \u00e8 praticamente non sviluppata e inaccessibile e nelle foreste sono molto diffusi gli animali da pelliccia. Il fiume \u00e8 gelato da ottobre-novembre fino a maggio.\nEconomia e infrastrutture.\nVi sono spedizioni regolari fino al villaggio di Korliki (\u041a\u043e\u0440\u043b\u0438\u043a\u0438), a 669\u00a0km dalla foce, e traffico passeggeri ad alta velocit\u00e0 dalla foce a Ochteur'e (\u041e\u0445\u0435\u0442\u0443\u0440\u044c\u0435), a 316\u00a0km dalla foce.\nGrandi giacimenti petroliferi sono stati scoperti e sono gestiti nel bacino del Vach. Le aree occupate dalle compagnie petrolifere occupano il 55% della valle nella parte media e bassa. La creazione di infrastrutture \u00e8 stata accompagnata da ampi tratti di deforestazione e forte inquinamento. Presso il lago Samotlor, nel basso corso, a nord-est di Ni\u017enevartovsk, si trova uno dei dieci campi petroliferi pi\u00f9 grandi al mondo: il campo petrolifero russo di Samotlor.\nNel 2014, \u00e8 stato inaugurato il ponte stradale sul fiume Vach, che collega Ni\u017enevartovsk e Stre\u017eevoj ed \u00e8 parte dell'\u00abautostrada latitudinale settentrionale\u00bb (Perm' - Serov - Chanty-Mansijsk - Surgut - Ni\u017enevartovsk - Tomsk)."}
{"id": "1566417", "revid": "80339", "url": "https://it.wikipedia.org/wiki?curid=1566417", "title": "Vakh", "text": ""}
{"id": "1566419", "revid": "767487", "url": "https://it.wikipedia.org/wiki?curid=1566419", "title": "Dave Vanian", "text": "Biografia.\nAdott\u00f2 sin dai primi anni come sua immagine identificativa un aspetto \"vampiresco\" mutuato dai film con Vincent Price, Bela Lugosi e Boris Karloff. Il suo aspetto evolver\u00e0 con la sua crescit\u00e0 nella band andando a citare nell'acconciatura dei capelli, il suo ciuffo bianco (durante il periodo dell'album \"Phantasmagoria\"), \"La moglie di Frankenstein\" diretto da James Whale.\nVita privata.\n\u00c8 sposato con Patricia Morrison bassista e cantante statunitense nota quale componente di gruppi quali The Gun Club, The Sisters of Mercy e The Damned. I due hanno una figlia, Emily, nata nel 2004."}
{"id": "1566422", "revid": "287204", "url": "https://it.wikipedia.org/wiki?curid=1566422", "title": "Copa de Oro", "text": "La Copa de Oro \"Nicol\u00e1s Leoz\" fu un evento calcistico organizzato dalla CONMEBOL e disputatosi nel 1993, nel 1995 e nel 1996. Si affrontavano le squadre vincitrici della: Coppa Libertadores, Copa CONMEBOL, Supercoppa Sudamericana e Coppa Master di Supercoppa nelle edizioni del '93 e '95, in quella del '96 partecip\u00f2 il vincitore della Coppa Master di Coppa CONMEBOL (creata appositamente per poter disputare l'ultima Copa de Oro)."}
{"id": "1566435", "revid": "117127840", "url": "https://it.wikipedia.org/wiki?curid=1566435", "title": "Venice Baroque Orchestra", "text": "La Venice Baroque Orchestra \u00e8 un ensemble musicale italiano specializzato nella esecuzione di musica barocca, specialmente di autori italiani, su strumenti d'epoca.\nIl gruppo.\nIl gruppo venne costituito a Venezia nel 1997 da Andrea Marcon in collaborazione con la \"Scuola musicale di San Rocco\", antica istituzione musicale che risale ai tempi della scuola veneziana.\nL'ensemble, con organico variabile in funzione del repertorio da eseguire, suona su strumenti d'epoca o su copie moderne degli stessi. Nel giro di pochi anni ha saputo conquistare il favore del pubblico nazionale ed internazionale tanto da conquistare numerosi premi fra i quali \"Diapason d'Or\" ed \"Echo Awards\"..\nL'orchestra viene regolarmente invitata ai pi\u00f9 importanti Festival di musica barocca e compie lunghe tourn\u00e9e annuali in tutto il mondo. Ha tenuto concerti, oltre che in Italia, in Germania, Francia, Paesi Bassi, Austria, Gran Bretagna, Spagna, Portogallo, Corea del Sud, Giappone, Stati Uniti, Sud America ed in moltissimi altri paesi del mondo.\nHa inciso inizialmente per l'etichetta discografica Sony Classical e quindi per la Archiv Produktion.\nL'orchestra ha svolto un intenso lavoro di ricerca sulle opere dei compositori barocchi italiani presentando diverse riedizioni di opere fra le quali si ricorda l'oratorio di Benedetto Marcello \"Il trionfo della poesia e della musica\", l'opera \"Orione\" di Francesco Cavalli, \"Andromeda liberata\" e nove \"concerti\" inediti di Antonio Vivaldi con il violinista Giuliano Carmignola. Altre opere eseguite sono state il \"Siroe\" di Georg Friedrich H\u00e4ndel, \"l'Olimpiade\" di Domenico Cimarosa, \"La Morte di Adone\" di Benedetto Marcello e \"Il Vespro di Natale\" di Claudio Monteverdi."}
{"id": "1566436", "revid": "124563308", "url": "https://it.wikipedia.org/wiki?curid=1566436", "title": "Campi-profughi palestinesi", "text": "I campi-profughi palestinesi furono creati dopo la guerra arabo-israeliana del 1948 per accogliere i rifugiati palestinesi espulsi in seguito al conflitto (Nakba).\nL'UNRWA (Agenzia delle Nazioni Unite per il Soccorso e l'Occupazione) definisce un rifugiato palestinese nel modo seguente:\nLo status di profughi palestinesi \u00e8 diverso da quello di tutti gli altri profughi del mondo in quanto \u00e8 ereditario.\nL'UNRWA provvede al sostentamento di 59 campi profughi riconosciuti in Giordania, Libano, Siria, Cisgiordania e Striscia di Gaza. \nSubito dopo il conflitto del 1948 soccorse direttamente quanti vivevano all'interno dello Stato d'Israele, fino a quando il governo israeliano se ne fece carico, nel 1952.\nPerch\u00e9 un campo sia riconosciuto dall'UNRWA deve esistere un accordo con il governo ospitante in merito all'amministrazione e alla polizia, in quanto l'UNRWA non dispone di tali strumenti e si limita a fornire i servizi essenziali. \nI campi profughi sono organizzati in tendopoli ma anche in sobborghi, solitamente fatiscenti, nelle periferie della citt\u00e0 dei paesi che li ospitano. \nSiccome nel caso dei palestinesi anche i discendenti dei rifugiati della guerra del 1948 sono ritenuti essi stessi rifugiati, \u00e8 possibile che alcuni di questi ultimi vivano al di fuori dei campi profughi censiti e riconosciuti.\nIl numero dei rifugiati palestinesi registrati \u00e8 pertanto cresciuto dalla cifra di 914.000 nel 1950 a quella di oltre 5 milioni stimati nel 2012.\nGiordania.\nEsistono 10 campi profughi ufficiali con 304.430 rifugiati:\nLibano.\nIl numero complessivo di rifugiati registrati \u00e8 di 409.714.\nVi sono 12 campi profughi ufficiali con 225.125 rifugiati:\nSiria.\nEsistono 10 campi profughi ufficiali con 119.776 rifugiati:\nUlteriori campi ufficiosi in Siria:\nCisgiordania.\nVi sono 19 campi profughi ufficiali con 176.514 rifugiati:\nStriscia di Gaza.\nVi sono 8 campi profughi ufficiali con 478.854 rifugiati:\nTotale degli abitanti dei 62 campi citati: 1.612.701"}
{"id": "1566438", "revid": "152625", "url": "https://it.wikipedia.org/wiki?curid=1566438", "title": "Black widow records", "text": ""}
{"id": "1566439", "revid": "767487", "url": "https://it.wikipedia.org/wiki?curid=1566439", "title": "The Insight Eye", "text": "The Insight Eye \u00e8 il secondo album della band technical death metal italiana Illogicist, pubblicato nel 2007 con la Candlelight Records."}
{"id": "1566440", "revid": "1343317", "url": "https://it.wikipedia.org/wiki?curid=1566440", "title": "Red Pontiac", "text": "La Red Pontiac, nota anche come Dakota Chief, \u00e8 una patata precoce a buccia rossa originaria degli Stati Uniti sud-orientali e diffusa anche in Canada, Australia, Algeria, Filippine, Venezuela e Uruguay. Nacque come variante di colore della variet\u00e0 Pontiac n Florida, ad opera di J.W. Weston in 1945. Fu registrata dall'USDA nel 1983. A sua volta la Pontiac stessa era un ibrido delle variet\u00e0 \"Triumph\" e \"Katahdin\" realizzata negli stati Uniti nel 1938 ed in Australia nel 1940.\nLa Red Pontiac pu\u00f2 essere utilizzata per ricette in panetteria, per essere bollita, arrostita, come ingrediente delle insalate o altro, ma non per essere fritta. \nLa pianta ha un grande stelo e fiori viola chiaro. I tuberi sono rotondi con una buccia rosso scuro e pasta bianco cera, anche se essere bitorzoluta se la composizione del suolo \u00e8 irregolare. La buccia pu\u00f2 avere diverse tonalit\u00e0, lasciando solo gli occhi rossi."}
{"id": "1566441", "revid": "188511", "url": "https://it.wikipedia.org/wiki?curid=1566441", "title": "Pomodoro", "text": ""}
{"id": "1566443", "revid": "288300", "url": "https://it.wikipedia.org/wiki?curid=1566443", "title": "Torneo di Amsterdam 2000", "text": ""}
{"id": "1566444", "revid": "124939666", "url": "https://it.wikipedia.org/wiki?curid=1566444", "title": "Johannes Steuchius", "text": "Era figlio del precedente arcivescovo, Mattias Steuchius.\nPrima di diventare primate della Chiesa di Svezia, fu professore di logica e metafisica presso l'Universit\u00e0 di Uppsala."}
{"id": "1566445", "revid": "767487", "url": "https://it.wikipedia.org/wiki?curid=1566445", "title": "Comme \u00e7a, c'est fait!", "text": "Comme \u00e7a, c'est fait! \u00e8 un cortometraggio del 2006 diretto da Axel du Bus e da Michael Havenith.\nTrama.\nUna casetta delle vacanze nella campagna belga diventa teatro delle speculazioni artistiche di un paio di giovanotti. I due (capiremo alla fine che sono due registi alla ricerca della vena ispiratrice) hanno deciso di riparare in campagna per lavorare al prossimo film. Soggiorno fuori stagione, sole palliduccio, nessun dialogo, file del computer desolatamente vuoti.\nNell'ultima scena, cambio totale: uscita ufficiale del film nelle sale, intervista di critico intellettuale ai due autori... chiss\u00e0 qual \u00e8 stata la musa che \u00e8 intervenuta a risolvere i loro problemi... Forse solo un buon bicchier di vino.\nProduzione.\nIl film \u00e8 stato prodotto dagli stessi registi del cortometraggio che \u00e8 stato girato nella campagna belga.\nDistribuzione.\n\u00c8 stato presentato in concorso nel novembre 2007 al 12\u00ba Festival internazionale del cortometraggio di Siena e nel 2008 alla 17\u00aa edizione del Film Festival Internazionale Visionaria\nFrase pubblicitaria di accompagnamento del film.\n\"I misteri della creazione cinematografica svelati per la prima volta!\""}
{"id": "1566446", "revid": "237256", "url": "https://it.wikipedia.org/wiki?curid=1566446", "title": "Mikhail Il'i\u010d Romm", "text": ""}
{"id": "1566447", "revid": "122246", "url": "https://it.wikipedia.org/wiki?curid=1566447", "title": "Pallavolo Femminile Matera", "text": "La Pallavolo Femminile Matera, o semplicemente PVF Matera, \u00e8 stata una societ\u00e0 pallavolistica femminile di Matera, tra le protagoniste del campionato italiano negli anni novanta.\nStoria della societ\u00e0.\nIl club nacque nel 1976 come \"Polisportiva Libertas Materana\", con i colori sociali bianco e celeste. La scalata fu veloce e gi\u00e0 nel 1985-1986 esord\u00ec in Serie A2 e due anni dopo, nella stagione 1987-1988 con il nome di \"Landsystem\" Matera (stavolta con i colori bianco-rossi), festeggi\u00f2 la sua prima promozione in Serie A1.\nEra infatti il 12 marzo 1988 quando, a Perugia, le materane di coach Paolo Damiani batterono le padroni di casa dell'Imet e conquistarono la massima serie con due giornate di anticipo.\nIl successivo primo anno in A1 (nel frattempo il club aveva nuovamente mutato i propri colori sociali in bianco-verdi, colori che poi rimasero definitivi) fu certamente pi\u00f9 che positivo, grazie anche alla nuova sponsorizzazione da parte della \"Banca Popolare di Pescopagano\" e all'arrivo a Matera di atlete di livello internazionale come la stella americana Rita Crockett. Le lucane infatti arrivarono fino ai quarti di finale dei play-off dove furono per\u00f2 eliminate dal Crocodile San Lazzaro.\nNella stagione seguente, quella del 1989-1990, la seconda in massima categoria, l'ambizioso club disput\u00f2 un altro campionato di vertice arrivando stavolta alle semifinali scudetto.\nAl mese di ottobre del 1991 risale il primo trofeo internazionale, la Coppa CEV, vinta ad Ankara in finale contro il Braglia di Reggio Emilia, mentre nel febbraio 1992 le materane, stavolta tra le mura amiche, concessero il bis in Coppa CEV sconfiggendo in finale l'Isola Verde Modena. La PVF Matera fu cos\u00ec la prima societ\u00e0 ad alzare la prestigiosa Coppa federale per due volte consecutivamente.\nNel 1991-1992 sotto il nome del suo nuovo sponsor \"Calia Salotti\", la citt\u00e0 di Matera festeggi\u00f2 anche il primo scudetto interrompendo il primato decennale dell'. Mangifesta, Phipps, Marasi, Fekete, Zrilic, Gavio, Leoni, Cataldo e Franco. Queste le nove regine che, guidate da Giorgio Barbieri, portarono la Citt\u00e0 dei Sassi a conquistare il primo tricolore della storia della PVF Matera: era il 16 maggio 1992 infatti quando il \"Calia Salotti\" Matera espugn\u00f2 nuovamente il campo di Perugia e si laure\u00f2 Campione d'Italia.\nSuccessivamente la presenza della Parmalat tra gli investitori rese Matera un importante punto di riferimento per la pallavolo di tutto il Sud Italia ed il nuovo sponsor sulle maglie bianco-verdi divenne \"Latte Rugiada\".\nQuella 1992-1993 fu una stagione unica: il \"Latte Rugiada\", guidata ancora da Barbieri, riusc\u00ec nell'impresa di centrare il \"grande slam\" vincendo tutto quello che era possibile vincere: Campionato, Coppa Italia, Coppa dei Campioni e la appena istituita Supercoppa europea (la prima delle uniche due edizioni disputate). Per la societ\u00e0 bianco-verde fu la consacrazione definitiva nell'olimpo della pallavolo internazionale: le materane infatti, dopo aver battuto Ravenna nella finale di play-off scudetto, si imposero sempre contro le ravennati anche a Santeramo in Colle nella finale (tutta italiana) di Coppa dei Campioni.\nLa PVF Matera in seguito, sotto la guida di Massimo Barbolini e schierando ancora giocatrici del calibro di Consuelo Mangifesta, Annamaria Marasi e Prikeba Phipps, si conferm\u00f2 come uno dei \"team\" pi\u00f9 forti d'Europa vincendo altri due scudetti consecutivi, due Coppe Italia e una Coppa dei Campioni (nel 1995-1996 a Vienna contro le russe dell'Uralochka di Ekaterinburg), arrivando anche a disputare, in Brasile, una finale mondiale per club nel 1994. Nel 1995 il coach Massimo Barbolini riceve inoltre il \"Premio Luigi Razzoli\" come miglior allenatore di Serie A1.\nSul finire degli anni novanta il cammino vincente della PVF Matera fu per\u00f2 interrotto dal nascere di nuove realt\u00e0 nazionali, prima fra tutte la Foppapedretti Bergamo. Fu poi la crisi finanziaria che colp\u00ec duramente la Parmalat a decretare la fine del sostegno economico e anche della storia della PVF che, alla fine della stagione 1999-2000, dovette cedere il proprio titolo a Reggio Emilia interrompendo cos\u00ec l'attivit\u00e0. Si chiuse in tal modo la storia di una delle societ\u00e0 pi\u00f9 forti e vincenti della pallavolo femminile italiana di quegl'anni. Nel 2012 il club materano prova a ripartire, ma gioca per la sola stagione 2012-2013.\nAllenatori e presidenti.\nSi riporta l'elenco degli allenatori e dei presidenti della PVF Matera dall'anno di fondazione in poi:\nPallavoliste.\nMaglia ritirata: n\u00b0 7 di Consuelo Mangifesta (1988-1998).\nContributi alla nazionale.\nDal 1990 al 1995 Consuelo Mangifesta \u00e8 stata convocata nella Nazionale di pallavolo femminile dell'Italia.\nDal 1991 al 1994 Annamaria Marasi \u00e8 stata convocata nella Nazionale di pallavolo femminile dell'Italia.\nDal 1991 al 1995 Prikeba Phipps \u00e8 stata convocata nella Nazionale di pallavolo femminile degli Stati Uniti d'America\nNel 1996 Anna Vania Mello \u00e8 stata convocata nella Nazionale Under-19 di pallavolo femminile dell'Italia.\nNel 1997 Anna Vania Mello \u00e8 stata convocata nella Nazionale Under-20 di pallavolo femminile dell'Italia.\nDal 1998 al 2000 Anna Vania Mello \u00e8 stata convocata nella Nazionale di pallavolo femminile dell'Italia.\nDal 1996 al 2000 Stefania Paccagnella \u00e8 stata convocata nella Nazionale di pallavolo femminile dell'Italia.\nDal 1992 al 1993 Gabriela P\u00e9rez \u00e8 stata convocata nella Nazionale di pallavolo femminile del Per\u00f9.\nDal 1997 al 2000 Carmen \u021aurlea \u00e8 stata convocata nella Nazionale di pallavolo femminile della Romania.\nDa ricordare inoltre che hanno fatto parte del giro della Nazionale maggiore anche le due centrali piemontesi Paola Franco e Cinzia Perona, oltre alla palleggiatrice fiorentina Francesca Vannini."}
{"id": "1566448", "revid": "287204", "url": "https://it.wikipedia.org/wiki?curid=1566448", "title": "Arthur Googy", "text": "Dopo aver suonato con il gruppo di Lodi (New Jersey) dal 1980 al 1982, lascia la band e forma gli Antidote, che puntano la propria attenzione alla retorica nazista di alcuni gruppi nazi punk del periodo."}
{"id": "1566449", "revid": "48040", "url": "https://it.wikipedia.org/wiki?curid=1566449", "title": "Pallavolo Libertas Matera", "text": ""}
{"id": "1566450", "revid": "110157", "url": "https://it.wikipedia.org/wiki?curid=1566450", "title": "Geppi Hour", "text": "Geppi Hour \u00e8 stato uno spettacolo di intrattenimento notturno condotto dall'attrice comica Geppi Cucciari, andato in onda su Sky Show da gennaio a maggio 2007. Facevano parte del cast: Omar Fantini, Federico Basso, Pozzoli e De Angelis, Galli e Villo, Luca Ghinzani.\nIl programma \u00e8 stato reinserito nei palinsesti di Cielo, attingendo dalla \"library\" Sky.\nI testi del programma sono di Lucio Wilson, Carmelo La Rocca, Marco Del Conte, Oscar Colombo e Federico Giunta. La direzione musicale era affidata a Carlo Palmas, autore ed arrangiatore anche delle sigle e delle musiche originali dello show. La band era formata anche da: Nick Lamberti, Silvio Verdi, Paolo Polifrone, Michele Sanna.\nNel corso dei 4 mesi di programmazione, lo show ha visto la partecipazione di tanti ospiti di prestigio;\nsono passati pi\u00f9 di 200 ospiti tra show-girl, scrittori, attori, cantanti, presentatori, doppiatori ed autori in genere.\nTra questi ricordiamo: Tonino Accolla (il noto doppiatore di Eddie Murphy e Omer dei Simpson), Vittoria Belvedere, Laura Pausini (ospite telefonica), Pago, Luca Jurman, Gerry Cala', Nina Moric, Paola&amp;Chiara, Federica Fontana, Caterina Murino, Gegia, Katia e Valeria, Ale e Franz, Fabio Canino, ecc ecc..."}
{"id": "1566452", "revid": "75421", "url": "https://it.wikipedia.org/wiki?curid=1566452", "title": "Collection II (Misfits)", "text": ""}
{"id": "1566453", "revid": "48040", "url": "https://it.wikipedia.org/wiki?curid=1566453", "title": "Latte Rugiada Matera", "text": ""}
{"id": "1566455", "revid": "74801", "url": "https://it.wikipedia.org/wiki?curid=1566455", "title": "Contea di Cameron (Pennsylvania)", "text": "La contea di Cameron (in inglese Cameron County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Emporium."}
{"id": "1566458", "revid": "767487", "url": "https://it.wikipedia.org/wiki?curid=1566458", "title": "Contea di Carbon (Pennsylvania)", "text": "La contea di Carbon (in inglese Carbon County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 58.802 abitanti. Il capoluogo di contea \u00e8 Jim Thorpe.\nComuni.\nCDP.\n\u2021 = in parte si trova anche in un'altra contea"}
{"id": "1566462", "revid": "767487", "url": "https://it.wikipedia.org/wiki?curid=1566462", "title": "Contea di Centre", "text": "La contea di Centre (in inglese Centre County) \u00e8 una contea dello Stato della Pennsylvania, negli Stati Uniti. Secondo il censimento del 2010 la sua popolazione era di 153.990 abitanti. Il capoluogo di contea \u00e8 Bellefonte.\nCome suggerito dal nome, la contea \u00e8 situata nella parte centrale dello Stato; il territorio, spesso boscoso, \u00e8 percorso da diversi crinali e da ampie vallate che fanno parte della catena dei monti Appalachi. Il principale corso d'acqua \u00e8 il ramo occidentale del Susquehanna.\nIl centro principale della contea \u00e8 la cittadina universitaria di State College (circa 40.000 residenti), dove la Pennsylvania State University ha il suo campus principale."}
{"id": "1566463", "revid": "161273", "url": "https://it.wikipedia.org/wiki?curid=1566463", "title": "Premio Fabrizio De Andr\u00e9", "text": ""}
{"id": "1566464", "revid": "2174463", "url": "https://it.wikipedia.org/wiki?curid=1566464", "title": "Contea di Chester (Pennsylvania)", "text": "La contea di Chester (in inglese Chester County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 498.886 abitanti. Il capoluogo di contea \u00e8 West Chester.\nGeografia fisica.\nLa contea si trova nella parte sud-orientale della Pennsylvania al confine con il Delaware e il Maryland. L'U.S. Census Bureau certifica che l'estensione della contea \u00e8 di 1.968\u00a0km\u00b2, di cui 10\u00a0km\u00b2 costituiti da acque interne.\nStoria.\nLa Contea di Chester \u00e8 una delle tre contee originarie della Pennsylvania, costituite il 24 agosto 1682 da William Penn. Deve il suo nome alla contea di Cheshire, in Inghilterra. Il suo territorio si \u00e8 poi progressivamente ridotto con il distacco di contee di nuova formazione.\nSuddivisione amministrativa.\nLa contea \u00e8 amministrativamente suddivisa in una \"city\", 15 \"borough\" e 57 \"township\". Vi sono inoltre 10 \"Census-designated place\"."}
{"id": "1566466", "revid": "86599", "url": "https://it.wikipedia.org/wiki?curid=1566466", "title": "Osservatorio San Vittore", "text": "L'osservatorio San Vittore \u00e8 stato un osservatorio astronomico a Bologna, in Italia, attivo tra il 1969 e il 2006.\nL'osservatorio si trovava a 280 metri sul livello del mare ed era dotato di un telescopio newtoniano da 0,45 metri.\nIl Minor Planet Center accredita all'osservatorio la scoperta di numerosi asteroidi."}
{"id": "1566468", "revid": "74801", "url": "https://it.wikipedia.org/wiki?curid=1566468", "title": "Contea di Clarion", "text": "La contea di Clarion (in inglese Clarion County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Clarion."}
{"id": "1566470", "revid": "101768", "url": "https://it.wikipedia.org/wiki?curid=1566470", "title": "Wassili Andrejewitsch Schukowski", "text": ""}
{"id": "1566471", "revid": "767487", "url": "https://it.wikipedia.org/wiki?curid=1566471", "title": "Contea di Clearfield", "text": "La contea di Clearfield (in inglese Clearfield County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 83.382 abitanti. Il capoluogo di contea \u00e8 Clearfield."}
{"id": "1566472", "revid": "767487", "url": "https://it.wikipedia.org/wiki?curid=1566472", "title": "Contea di Clinton (Pennsylvania)", "text": "La contea di Clinton (in inglese Clinton County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 37.914 abitanti. Il capoluogo di contea \u00e8 Lock Haven."}
{"id": "1566473", "revid": "1504506", "url": "https://it.wikipedia.org/wiki?curid=1566473", "title": "Duchi e conti di Champagne", "text": "I duchi e i conti di Champagne si sono succeduti dal VII secolo al 1284.\nDuchi di Champagne.\nDurante il periodo a cavallo tra le ascese delle dinastie Merovingia e Carolingia, esisteva il titolo di Duca di Champagne, posseduto da:\nConti di Champagne.\nLa contea di Champagne si form\u00f2 dalla fusione delle contee di Meaux e Troyes.\nConti di Meaux e Troyes.\nAlla morte di Tebaldo, le contee furono nuovamente separate."}
{"id": "1566478", "revid": "51323", "url": "https://it.wikipedia.org/wiki?curid=1566478", "title": "Johannes Steuch", "text": ""}
{"id": "1566479", "revid": "767487", "url": "https://it.wikipedia.org/wiki?curid=1566479", "title": "Contea di Columbia (Pennsylvania)", "text": "La contea di Columbia (in inglese Columbia County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 64 151 abitanti. Il capoluogo di contea \u00e8 Bloomsburg.\nComuni.\nCDP.\n\u2021 = Diviso con altra contea."}
{"id": "1566480", "revid": "767487", "url": "https://it.wikipedia.org/wiki?curid=1566480", "title": "Contea di Crawford (Pennsylvania)", "text": "La contea di Crawford (in inglese Crawford County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Meadville."}
{"id": "1566481", "revid": "1100311", "url": "https://it.wikipedia.org/wiki?curid=1566481", "title": "Niko Kova\u010d", "text": "Biografia.\nIl fratello minore, Robert, ritiratosi dal calcio nel 2010, \u00e8 stato anch'egli giocatore della nazionale croata.\nCarriera.\nGiocatore.\nClub.\nDal 1991 al 1996 gioca con la casacca dell' scendendo in campo 148 volte. Nell'estate 1996 passa al dove rester\u00e0 per tre stagioni e successivamente altre due con l'. Nel 2001 viene acquistato dal , con cui conquista un campionato, una coppa tedesca e una coppa intercontinentale.\nDal 2006 gioca in Austria, nel allenato da Giovanni Trapattoni, con il quale ha vinto il campionato nella stagione 2006-2007.\nIl 29 maggio 2009 dichiara il ritiro dal calcio giocato.\nNazionale.\nHa debuttato nella nazionale maggiore croata nel dicembre 1996; vanta 83 presenze (una in meno del fratello) e 15 reti con la nazionale maggiore, di cui \u00e8 stato il capitano dal 2004 al 2008, per poi abbandonare la carriera in nazionale nel gennaio 2009, pochi mesi prima del ritiro dall'attivit\u00e0 agonistica; la sua ultima presenza con la Croazia risale all'ottobre 2008. Con la selezione croata ha disputato 2 campionati del mondo (2002 e 2006) e 2 campionati d'Europa (2004 e 2008).\nAllenatore.\nEsordi e nazionale croata.\nDopo aver allenato dal 2009 al 2011 la seconda squadra del , il 21 gennaio 2013 viene nominato, insieme al fratello, alla guida della nazionale croata Under-21. Il 16 ottobre 2013 il commissario tecnico Igor \u0160timac rassegna le dimissioni dalla nazionale maggiore e la panchina viene affidata al giovane Kova\u010d. Il 9 settembre 2015, dopo una sconfitta contro la nelle qualificazioni al , viene esonerato.\nEintracht Francoforte.\nL'8 marzo 2016 subentra sulla panchina dell' al posto dell'esonerato Armin Veh. Con l'Eintracht consegue degli ottimi risultati, la salvezza il primo anno e un un'undicesimo posto il secondo e la vittoria di Coppa di Germania contro il nel 2018, tornando a far vincere un trofeo al club di Francoforte 30 anni dopo l'ultima volta.\nBayern Monaco.\nIl 13 aprile 2018 il comunica l'ingaggio di Kova\u010d come allenatore a decorrere dalla stagione 2018-2019. Dopo aver vinto la Supercoppa di Germania a inizio stagione (5-0 contro l', ex squadra del tecnico croato), a maggio conduce la squadra bavarese alla vittoria del campionato e della Coppa di Germania (3-0 in finale contro l'): grazie a questi due successi, Kova\u010d diventa il primo nella storia del calcio tedesco a conseguire un \"double\" sia da giocatore che da allenatore.\nIl 3 novembre 2019, in seguito ad un avvio di stagione 2019-2020 contrassegnato da risultati altalenanti, il club comunica la rescissione consensuale del contratto con il tecnico, dopo la sconfitta per 5-1 sul campo dell'Eintracht Francoforte.\nMonaco.\nIl 19 luglio 2020 viene ufficializzato come nuovo tecnico del , in sostituzione di Robert Moreno. Nella stagione 2020-2021 perde la finale di Coppa di Francia contro il , mentre in campionato ottiene il terzo posto, utile per la qualificazione alla UEFA Champions League. Il 1\u00ba gennaio 2022 viene sollevato dall'incarico di allenatore del club monegasco.\nStatistiche.\nStatistiche da allenatore.\nClub.\n\"Statistiche aggiornate al 3 novembre 2021.\" In grassetto le competizioni vinte."}
{"id": "1566482", "revid": "736440", "url": "https://it.wikipedia.org/wiki?curid=1566482", "title": "Protocollo di Milwaukee", "text": "Il protocollo di Milwaukee, talvolta chiamato protocollo di Wisconsin, \u00e8 un trattamento farmacologico sperimentale per l'infezione da rabbia nell'umano, che prevede l'induzione del coma farmacologico e la somministrazione di antivirali. \nIl nome fu dato da Rodney Willoughby Jr., il medico che svilupp\u00f2 il protocollo, dopo la guarigione di Jeanna Giese (Fond du Lac, 13 novembre 1989), un'adolescente del Wisconsin, la prima persona nota ad essere sopravvissuta alla rabbia senza essere stata sottoposta a vaccino.\n\u00c8 la sesta persona nota, sopravvissuta dopo la comparsa dei sintomi della malattia; gli altri cinque sono sopravvissuti grazie allo sviluppo nei loro sistemi immunitari di appositi anticorpi.\nIl caso di Jeanna Giese.\nL'infezione da rabbia.\nNel settembre 2004, Jeanna Giese, di 15 anni, studentessa alla \"St. Mary Springs High School\", raccolse un pipistrello trovato nella chiesa di S. Patrick della sua citt\u00e0 natale Fond du Lac nel Wisconsin. Sub\u00ec un piccolo morso all'indice sinistro, e fu curata con acqua ossigenata, visto che la madre pens\u00f2 che non servissero altre cure mediche. \nTrentasette giorni dopo il morso Giese manifest\u00f2 vari sintomi: venne ricoverata con febbre a 39\u00a0\u00b0C, tremori, difficolt\u00e0 di parola e di deambulazione e spasmi al braccio sinistro. Le sue condizioni continuarono a peggiorare e venne trasferita all'ospedale pediatrico del Wisconsin a Wauwatosa (contea di Milwaukee). I medici iniziarono a sospettare la rabbia, e la loro ipotesi fu confermata dai test di laboratorio del \"Centers for Disease Control\".\nL'induzione al coma.\nLa rabbia \u00e8 universalmente considerata fatale, nei soggetti non vaccinati, dopo la prima manifestazione dei sintomi. I genitori acconsentirono ad un trattamento sperimentale proposto dal medico dell'ospedale.\nI sanitari usarono dei farmaci per indurre Giese in coma per sedare l'attivit\u00e0 cerebrale con l'aiuto di ketamina, midazolam e fenobarbital, ed un cocktail di antivirali (ribavirina e amantadina) mentre aspettavano che il suo sistema immunitario producesse gli anticorpi adatti ad attaccare il virus. \nGiese fu risvegliata dal coma dopo sei giorni, non appena divennero evidenti i segni dell'attivit\u00e0 del sistema immunitario.\nDopo trentuno giorni in ospedale, Giese fu dichiarata guarita dal virus e rimossa dall'isolamento. La malattia sembrava aver lasciato largamente intatte le sue abilit\u00e0 cognitive. Pass\u00f2 diverse settimane in riabilitazione e fu dimessa il 1\u00ba gennaio 2005.\nDal novembre di quell'anno fu di nuovo in grado di camminare da sola, tornare a scuola e guidare.\nTeorie riguardo alla sopravvivenza.\nLe ragioni della sua sopravvivenza rimangono controverse. I medici di Giese sapevano che la maggior parte delle morti erano causate da temporanee disfunzioni del cervello, non da danni permanenti; cos\u00ec pensarono che se avessero protetto Giese mettendola intenzionalmente in coma, in modo da non alterare il cervello attraverso il corpo, sarebbe sopravvissuta abbastanza a lungo da far fronteggiare il virus al suo sistema immunitario. \nMentre il trattamento sembra aver funzionato come pianificato, altri ricercatori suggerirono che Giese fosse stata infettata da una particolare forma debole del virus, o che lei avesse un sistema immunitario insolitamente forte.\nIl pipistrello che morse Giese non venne ritrovato per fare dei test, e i sanitari furono in grado di isolare gli anticorpi dal sangue della ragazza, ma non il virus.\nAltri tentativi.\nSono state fatte almeno altre sei prove per curare i sintomi della rabbia usando un simile protocollo, ma senza successo. \nNel maggio 2006 all'ospedale pediatrico del Texas fu applicato un trattamento simile a quello usato su Giese, su Zachary Jones, di 16 anni, che aveva i sintomi della rabbia, ma inutilmente. \nDai primi di ottobre fino ai primi giorni di novembre del 2006, fu provata questa tecnica anche a Shannon Carrol, un bambino di 10 anni, ma anche in questo caso senza successo. \nIl protocollo seguito nel caso di Jeanna \u00e8 stato chiamato \"Jeanna Treatment\". Un articolo, uscito nell'aprile del 2007, scritto dal primario che ha seguito la ragazza lo chiam\u00f2 invece \"Milwaukee protocol\"; nell'articolo il primario indic\u00f2 che coloro che hanno provato a seguirlo hanno sbagliato, non avendo usato la giusta combinazione di farmaci da lui descritta.\nIl nuovo protocollo revisionato.\nIl protocollo ha subito delle revisioni successive, in una delle quali viene omesso l'uso dell'antivirale ribavirina. Due dei 25 pazienti sottoposti al primo protocollo sono sopravvissuti, e vi sono state due ulteriori guarigioni tra i 10 pazienti sottoposti al protocollo revisionato. \nNel giugno 2011, Precious Reynolds, una bambina di 8 anni di Willow Creek (California), sopravvisse all'infezione contratta in aprile e della quale cominci\u00f2 a mostrare gravi sintomi (che ricordavano quelli della poliomielite) a met\u00e0 maggio. Secondo il personale ospedaliero, fu seguito il protocollo originale. Precious rimase in terapia intensiva per due settimane."}
{"id": "1566483", "revid": "404449", "url": "https://it.wikipedia.org/wiki?curid=1566483", "title": "Sindaci di Taranto", "text": "Di seguito l'elenco cronologico dei sindaci di Taranto e delle altre figure apicali equivalenti che si sono succedute nel corso della storia.\nRegno d'Italia (1861-1946).\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "1566497", "revid": "1305772", "url": "https://it.wikipedia.org/wiki?curid=1566497", "title": "Hocus Pocus (videogioco)", "text": "Hocus Pocus \u00e8 un videogioco a piattaforme per MS-DOS, distribuito da Apogee Software nel 1994, e sviluppato da Moonlite Software.\nTrama.\nIl gioco \u00e8 ambientato nella Terra di Lattice. Il protagonista, Hocus Pocus, \u00e8 un giovane apprendista che studia per diventare un mago completo, ma il leader del concilio dei maghi Terexin non si fida della dedizione del suo allievo, e decide quindi di metterlo alla prova. Terexin affida a Hocus quattro pericolose missioni, in ognuna delle quali il ragazzo dovr\u00e0 recuperare dei cristalli magici contenenti il potere perduto di Lattice e affrontare vecchie minacce del passato, fino addirittura a sconfiggere l'acerrimo nemico di Terexin e dei maghi, lo stregone Trolodon. Solo cos\u00ec Hocus potr\u00e0 fregiarsi del titolo di mago e sposare il suo vero amore, la principessa Popopa.\nModalit\u00e0 di gioco.\nIl gioco \u00e8 suddiviso in quattro episodi, di cui il primo disponibile come shareware:\nOgni episodio \u00e8 composto da nove livelli, completabili raccogliendo un numero variabile di cristalli magici; nel livello finale dell'episodio si deve affrontare un boss. Durante i livelli si possono trovare sia oggetti preziosi in grado di aumentare il punteggio, sia bonus che potenziano l'arma a disposizione (dei fulmini magici) o fanno saltare pi\u00f9 in alto. Hocus ha inizialmente 100 punti vitali, e ogni volta che \u00e8 colpito calano; per ripristinarli pu\u00f2 raccogliere delle apposite pozioni."}
{"id": "1566500", "revid": "1543377", "url": "https://it.wikipedia.org/wiki?curid=1566500", "title": "Contea di Cumberland (Pennsylvania)", "text": "La contea di Cumberland (in inglese Cumberland County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 235.406 abitanti. Il capoluogo di contea \u00e8 Carlisle."}
{"id": "1566501", "revid": "287204", "url": "https://it.wikipedia.org/wiki?curid=1566501", "title": "Contea di Dauphin", "text": "La contea di Dauphin (in inglese Dauphin County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 213.674 abitanti. Il capoluogo di contea \u00e8 Harrisburg, capitale della Pennsylvania.\nNella \"township\" di Londonderry, a sud di Harrisburg, c'\u00e8 la centrale nucleare di Three Mile Island, oggetto nel 1979 di un incidente che \u00e8 ricordato come il pi\u00f9 grave incidente nucleare mai verificatosi negli Stati Uniti.\nGeografia fisica.\nLa contea si trova nell'interno della parte sud-orientale della Pennsylvania. L'U.S. Census Bureau certifica che l'estensione della contea \u00e8 di 1.445\u00a0km\u00b2, di cui 83\u00a0km\u00b2 costituiti da acque interne. Il confine occidentale \u00e8 segnato dal fiume Susquehanna.\nStoria.\nLa Contea di Dauphin venne costituita il 4 marzo 1785, a partire dalla Contea di Lancaster. Deve il suo nome a Luigi Giuseppe di Borbone-Francia, Delfino di Francia (\"Dauphin de France\") che all'epoca aveva solo 4 anni e che mor\u00ec 4 anni pi\u00f9 tardi.\nComuni.\nLa contea \u00e8 amministrativamente suddivisa in una \"city\", 16 \"borough\" e 23 \"township\". Vi sono inoltre 10 \"Census-designated place\"."}
{"id": "1566502", "revid": "177744", "url": "https://it.wikipedia.org/wiki?curid=1566502", "title": "V\u00e1rzea Grande", "text": ""}
{"id": "1566506", "revid": "287204", "url": "https://it.wikipedia.org/wiki?curid=1566506", "title": "Varzea Grande", "text": ""}
{"id": "1566512", "revid": "767487", "url": "https://it.wikipedia.org/wiki?curid=1566512", "title": "Commorienza", "text": "Per il diritto italiano la commorienza \u00e8 un istituto giuridico che risolve problemi di incertezza nell'acquisto di diritti derivanti da successione a causa di morte di pi\u00f9 persone aventi tra loro legami di parentela. La commorienza viene in essere quando la morte dei soggetti avviene per effetto di un unico incidente o infortunio senza che sia possibile individuare con certezza il preciso momento del decesso di ciascuna di esse.\nL'esempio tipico \u00e8 quello di due fratelli che nel medesimo incidente o infortunio perdono la vita. Quando \u00e8 possibile determinare chi dei due \u00e8 morto per primo allora l'altro, sia pur per poco tempo o istanti, ne \u00e8 stato erede. Se la cosa pu\u00f2 non toccare i due sfortunati, per l'accertamento delle quote ereditarie \u00e8 fondamentale sapere se vi \u00e8 stata contemporaneit\u00e0 nella morte (appunto commorienza) oppure vi \u00e8 stato un tempo o istante diverso del decesso nel medesimo incidente o infortunio.\nQualora non fosse possibile una tale determinazione, la legge italiana assume che tali persone siano decedute nello stesso momento (\"presunzione di commorienza\").\nChi intende fondare un proprio diritto sulla maggiore sopravvivenza di una delle persone decedute deve fornirne la prova. Il termine \"presunzione\" \u00e8 in questo caso improprio, visto che nel diritto la presunzione \u00e8 l'argomentazione logico-giuridica che permette di risalire da un fatto noto a un fatto ignoto. Ora, nell'esempio il fatto noto manca, e cio\u00e8 si sa che i soggetti sono entrambi deceduti nello stesso incidente ma non si sa chi per primo o se in contemporanea, mentre il fatto ignoto rimane appunto ignoto. \u00c8 pi\u00f9 corretto quindi parlare di \"finzione giuridica\", pi\u00f9 che di presunzione.\nLa commorienza \u00e8 disciplinata dall'art. 4 del Codice civile italiano."}
{"id": "1566513", "revid": "547034", "url": "https://it.wikipedia.org/wiki?curid=1566513", "title": "William Moulton Marston", "text": "Biografia.\nMarston si laure\u00f2 in Legge nel 1918 e nel 1921 complet\u00f2 un dottorato in psicologia all'Universit\u00e0 di Harvard.\nSi avvicin\u00f2 al femminismo dopo aver conosciuto Emmeline Pankhurst, divenendo un teorico del femminismo liberale e poi della seconda ondata femminista egualitaria. Nel 1915, Marston aveva sposato Elizabeth Holloway, brillante studentessa e poi ricercatrice in psicologia alla Boston University, futura redattore capo dell'Enciclopedia Britannica.\nNel 1925, alla Tufts University, nel Massachusetts, conobbe la studentessa Olive Byrne, che diverr\u00e0 la sua seconda partner di vita; Byrne lo fece assistere, perch\u00e9 potesse studiarne la dinamica psicologica, ad alcuni riti di iniziazione della sua confraternita studentesca femminile, a sfondo sessuale, da cui Marston ricav\u00f2 un interesse verso la relazione psicologica di dominazione-sottomissione e le fantasie di bondage che non lo abbandon\u00f2 pi\u00f9 e inserir\u00e0 nelle sue opere. Convinse Elizabeth ad accettare una relazione di convivenza con Olive, ed ebbe figli da entrambe.\nStudi psicologici.\nGi\u00e0 al termine dei suoi studi inizi\u00f2 a indagare i concetti di volont\u00e0 e potere e i loro effetti sulla personalit\u00e0 e il comportamento umano. Studi\u00f2 pure la coscienza, i colori, le emozioni primarie e i sintomi corporali. Le sue scoperte contribuirono considerevolmente al campo della psicologia.\nDai suoi studi di psicologia e analisi dei comportamenti sessuali, Marston formul\u00f2 la convinzione che le donne fossero pi\u00f9 oneste e affidabili degli uomini e che potessero lavorare pi\u00f9 velocemente e con maggiore precisione. Marston sosteneva inoltre che c'\u00e8 una nozione maschile di libert\u00e0 che \u00e8 intrinsecamente relazionalmente anarchica e aggressiva (non necessariamente fisica o sadica), e una nozione opposta femminile basata sull'\"attrazione amorosa\" (\"love allure\") che porta a uno stato ideale di sottomissione verso l'autorit\u00e0 amata.\nMarston \u00e8 accreditato come l'inventore della macchina della verit\u00e0, un particolare tipo di poligrafo che misura e registra diverse caratteristiche fisiologiche di un individuo mentre il soggetto \u00e8 chiamato a rispondere a una serie di domande. Marston difese a lungo la sua macchina e ne propose l'utilizzo nei tribunali. Nel 1938 pubblic\u00f2 \"The Lie Detector Test\", un libro in cui descrive l'utilizzo del dispositivo e la sua spiegazione teorica.\nMarston era interessato a osservare e a studiare cosa differenzia i comportamenti nella vita quotidiana, nelle interazioni tra le persone e nei diversi contesti o ambienti. Il suo approccio era del tutto diverso rispetto a quello degli psicologi suoi contemporanei, come Jung, i quali erano focalizzati sugli aspetti \"patologici\" dei comportamenti.\nNel 1928 pubblic\u00f2 \"Emotions of Normal People\", nel quale elabor\u00f2 la teoria DISC, secondo la quale le risposte delle persone in una particolare situazione dipendono dalla combinazione di due tipi di percezione: la percezione dell'ambiente e la percezione del S\u00e9. Tale teoria mise in evidenza che le persone efficienti e produttive si comportano in maniera compatibile con le richieste e le aspettative dell'ambiente. Il modello comportamentale DISC formulato da Marston fu poi trasformato da John Geier in uno strumento applicativo in grado di fornire una misurazione.\nDopo aver insegnato all'Universit\u00e0 di Washington DC e all'Universit\u00e0 di Tufts a Medford Massachusetts, nel 1929 Marston lavor\u00f2 agli Universal Studios in California come Direttore dei Servizi Pubblici.\nWonder Woman.\nNel 1941, con l'apporto della moglie, della compagna e del disegnatore Harry G. Peters, Marston ide\u00f2 il personaggio di Wonder Woman.\nLa casa editrice che sarebbe diventata la DC Comics incaric\u00f2 Marston di analizzare la propria produzione di fumetti al fine di proporre dei suggerimenti per il suo miglioramento. Marston, ispirato da un'affermazione della moglie Elizabeth, fece notare che nelle storie prodotte mancavano protagonisti femminili e, insieme al disegnatore Peters, crearono quindi il personaggio di Wonder Woman nel dicembre 1941. In quanto femminista, Marston asser\u00ec che cre\u00f2 il personaggio per dare un simbolo alle donne, un modello che fosse in grado di portare avanti con forza le loro idee e il loro mondo:\nUltimi anni.\nMor\u00ec a 53 anni di cancro alla pelle il 2 maggio 1947 a Rye, New York. Dopo la sua morte, anche per una promessa a lui fatta, Elizabeth e Olive continueranno a convivere, crescendo i loro figli come una famiglia, fino al 1985, anno della morte di Olive, bench\u00e9 secondo una delle nipoti non ci fosse una reale relazione sessuale fra loro due ma solo una relazione contemporanea di entrambe con Marston. Elizabeth morir\u00e0 nel 1993, all'et\u00e0 di cento anni.\nFilmografia.\nMarston appare anche come sceneggiatore in alcuni film fin dagli anni dieci del Novecento. Il suo nome appare nei credit di film e serie tv, video, telefilm.\nInoltre, molti film e serie vennero realizzate dai fumetti di Wonder Woman.\nPremi e riconoscimenti.\nDal 2006 \u00e8 entrato a far parte della \"Comic Book Hall of Fame\" dell'Eisner Award."}
{"id": "1566520", "revid": "767487", "url": "https://it.wikipedia.org/wiki?curid=1566520", "title": "Contea di Delaware (Pennsylvania)", "text": "La contea di Delaware (in inglese Delaware County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 550.864 abitanti. Il capoluogo di contea \u00e8 Media."}
{"id": "1566523", "revid": "767487", "url": "https://it.wikipedia.org/wiki?curid=1566523", "title": "Contea di Elk (Pennsylvania)", "text": "La contea di Elk (in inglese Elk County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 35 112 abitanti. Il capoluogo di contea \u00e8 Ridgway."}
{"id": "1566525", "revid": "453174", "url": "https://it.wikipedia.org/wiki?curid=1566525", "title": "Kr\u0103stjo Kr\u0103stev", "text": "Biografia.\nKr\u0103stjo nacque il 31 maggio del 1866 a Pirot, oggi in territorio serbo. Termin\u00f2 la scuola superiore bulgara nella sua citt\u00e0 natale. Nel 1878, quando la citt\u00e0 venne annessa al Regno di Serbia, la sua famiglia si aggiunse all'ondata di fuggitivi che si spostarono in Bulgaria. Nello stesso anno si iscrisse al neonato Primo Ginnasio Maschile di Sofia, dove acquis\u00ec solide conoscenze di greco antico, francese, tedesco, russo, stenografia, ecc. Nel 1885 si iscrisse alla facolt\u00e0 di filosofia dell'Universit\u00e0 di Lipsia e nel 1888 vi difese la dissertazione sulle concezioni filosofiche metafisiche dell'anima. A Lipsia prese forma la sua visione filosofica idealista e si laure\u00f2 col titolo di \"dottore in filosofia\".\nTra il 1888 ed il 1890 fu direttore della scuola pedagogica di Kazanl\u0103k, mentre dall'autunno del 1890 fino all'ottobre del 1891 fu insegnante di logica, psicologia ed etica nel Primo Ginnasio Maschile di Sofia e contemporaneamente collaborava attivamente alla stampa periodica con critiche e recensioni. Nel 1890 fu redattore della \"\"Rivista letterario scientifica dell'associazione dei professori di Kazanl\u0103k\" (\u041b\u0438\u0442\u0435\u0440\u0430\u0442\u0443\u0440\u043d\u043e-\u043d\u0430\u0443\u0447\u043d\u043e \u0441\u043f\u0438\u0441\u0430\u043d\u0438\u0435 \u043d\u0430 \u041a\u0430\u0437\u0430\u043d\u043b\u044a\u0448\u043a\u043e\u0442\u043e \u0443\u0447\u0438\u0442\u0435\u043b\u0441\u043a\u043e \u0434\u0440\u0443\u0436\u0435\u0441\u0442\u0432\u043e), e dall'anno successivo cominci\u00f2 a pubblicare la rivista \"Critica\" (\u041a\u0440\u0438\u0442\u0438\u043a\u0430). Nel 1892 inizi\u00f2 la pubblicazione della pi\u00f9 autorevole rivista letteraria bulgara del confine tra il \u0425\u0406\u0425 ed il \u0425\u0425 secolo, \"Mis\u0103l\"\" (\u041c\u0438\u0441\u044a\u043b) (1892-1907). Alla formazione della rivista presero parte Pejo Javorov, Pen\u010do Slavejkov e Petko Todorov, per la cui affermazione nel campo letterario ebbe un ruolo significativo Kr\u0103stjo. Il Dottor Kr\u0103stev dei meriti anche per la crescita intellettuale di Kiril Hristov, che per un po' di tempo rimase vicino al circolo \"Mis\u0103l\". Una delle principali preoccupazioni del redattore della rivista \"Mis\u0103l\" fu quella di riuscire a sviluppare il gusto estetico dei lettori bulgari.\nNel 1894-1896 e nel 1899-1907 fu professore all'Istituto superiore (oggi Universit\u00e0 di San Clemente di Ocrida). Nel 1907, dopo la dimostrazione studentesca contro il principe Ferdinando I venne licenziato dall'universit\u00e0 e fino al febbraio 1908 fu direttore dell'Istituto pedagogico di Skopje. Dall'ottobre 1908 venne di nuovo assunto come professore all'universit\u00e0, dove ha insegnato fino alla morte. Nel 1910 come successore della rivista \"Mis\u0103l\" pubblic\u00f2 la raccolta \"Mis\u0103l\". Nello stesso anno venne eletto membro attivo dell'Associazione letteraria bulgara (in seguito \"Accademia bulgara delle scienze\"). Kr\u0103stjo era tra quegli intellettuali, che si dichiararono fermamente contro l'entrata della Bulgaria nella prima guerra mondiale (per cui fu persino arrestato), ma dopo che, nell'ottobre 1915, la Bulgaria aveva ormai dichiarato la guerra, svilupp\u00f2 un'attivit\u00e0 d'istruzione culturale nella sua citt\u00e0 natale e nel Pomoravlje con lo scopo di confrontare i processi avanzati dell'assimilazione dei bulgari locali.\nMor\u00ec il 15 aprile 1919 a Sofia.\nI giudizi dei contemporanei sulla persona e sul critico letterario, che fu Kr\u0103stjo Kr\u0103stev, furono contraddittori, dalle esaltazioni alla piena opposizione e alle accuse di dogmatismo e formalismi, fino alla dittatura letteraria. Kr\u0103stjo Kr\u0103stev divenne famoso, sia come critico, che si esprimeva su una parte delle dignit\u00e0 letterarie delle opere degli scrittori affermati come Ivan Vazov e Ljuben Karavelov, sia come autore, che promuoveva l'estetica nell'idealismo soggettivo della fine del XIX secolo."}
{"id": "1566527", "revid": "1391549", "url": "https://it.wikipedia.org/wiki?curid=1566527", "title": "Contea di Forest (Pennsylvania)", "text": "La contea di Forest (in inglese Forest County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 4.946 abitanti. Il capoluogo di contea \u00e8 Tionesta."}
{"id": "1566529", "revid": "1543377", "url": "https://it.wikipedia.org/wiki?curid=1566529", "title": "Piastra dell'Indocina francese", "text": "La piastra \u00e8 stata la moneta dell'Indocina francese tra il 1885 e il 1952. Era suddivisa in 100 \"centi\u00e8me\" o \"cent\", ognuno di 5 \"sapeque\".\nStoria.\nLa piastra fu introdotta per aumentare le stabilit\u00e0 monetaria nelle colonie.\nInizialmente aveva lo stesso valore del peso messicano che era ampiamente diffuso nella regione in quel periodo. In Cambogia sostitu\u00ec il franco, mentre in Laos sostitu\u00ec il baht thailandese e in Vietnam il \u0111\u1ed3ng. Inizialmente seguiva il \"silver standard\" con una 1 piastra = 24,4935 grammi di argento puro, che fu ridotto a 24,3 grammi nel 1895.\nLa piastra rimase nel silver standard fino al 1920, quando ebbe un rapporto fisso con il franco francese che comunque era instabile a causa dell'alto prezzo dell'argento.\nIl silver standard fu ripristinato nel 1921 e mantenuto fino al 1930, quando la piastra ebbe un cambio fisso con il franco francese con un tasso di 1 piastra = 10 franchi. Durante la II guerra mondiale e l'occupazione giapponese, fu fissato un cambio di 0,976 piastra = 1 yen e il cambio con il franco fu ripristinato alla fine della guerra. Tuttavia nel dicembre 1945, per non sentire le influenze della svalutazione francese il rapporto fu fissato a 1 piastra = 17 franchi.\nNel 1946 fu introdotto il \u0111\u1ed3ng del Vietnam del Nord che inizialmente sostitu\u00ec la piastra alla pari. Nel 1952/1953 furono introdotti il kip laotiano (1952), il riel cambogiano (1953) ed il \u0111\u1ed3ng del Vietnam del Sud (1953), tutti cambiati alla pari con la piastra. Inizialmente la carta-moneta recava il valore sia nelle valute locali sia in piastre, ma le monete ebbero fin dall'inizio il nome nella unit\u00e0 nazionale. All'inizio le valute locali circolarono accanto alla piastre. Il rapporto di 1 piastra = 10 franchi fu ripristinato nel 1953. Le banconote con la doppia denominazione circolarono fino al 1955 nel Vietnam del Sud e in Cambogia e fino al 1957 in Laos.\nMonete.\nNel 1885 furono introdotte monete in bronzo da un 1 cent e in argento da 10, 20 e 50 cent e da 1 piastra. Queste monete furono seguite nel 1887 dalla moneta forata di bronzo da 1 sapeque. Nel 1895 il peso delle monete d'argento fu ridotto a causa della svalutazione della moneta. Dal 1896 anche la moneta da 1 cent era forata. Nel 1923 fu introdotta una moneta forata in cupro-nichel da 5 cent, seguita da una forata in bronzo da \u00bd cent nel 1935.\nNel 1939 furono introdotte monete di zinco da \u00bd cent e monete sia in nichel sia in cupro-nichel da 10 e da 20. Monete a nome dell'Etat Fran\u00e7aise furono emesse tra il 1942 e il 1944 con valori da \u00bc, 1 e 5 cent. Tutti e tre erano forate e quella da \u00bc cent era in zinco e le altre due in alluminio. Nel 1945 furono introdotte le monete in alluminio da 10 e 20 cent, seguite dalla monete non forate in alluminio da 5 cent e in cupro-nichel da 1 piastra. L'ultima moneta da una piastra recava l'indicazione di \"F\u00e9d\u00e9ration Indochinoise\".\nIl primo kip laotiano fu datato 1952, mentre il primo \u0111\u1ed3ng del Sud Vietnam e il primo riel cambogiano erano datati 1953.\nBanconote.\nNel 1892 la \"Banque de l'Indochine\" introdusse una banconota da 1 piastra, seguita l'anno successivo da quelle da 5, 20 e 100 piastre. Tra il 1920 e il 1922 furono anche emessi biglietti da 10, 20 e 50 cent. Nel 1939 il \"Gouvernement General de l'Indochine\" introdusse la banconota da 500 piastre, seguita da quella da 5 cent nel 1942; nel 1945 la Banque de l'Indochine introdusse le 50 piastre, seguita dalle 10 piastres nel 1947.\nNel 1953 l'\"Institut d'Emission des Etats du Cambodge, du Laos et du Vietnam\" divenne il responsabile per l'emissione della carta-moneta. Una banconota da 1 piastra fu emessa in questo anno a nome di tutti e tra gli stati. Inoltre tra il 1952 e il 1954 furono introdotte banconote e in una delle tre nuove valute che erano state create: riel cambogiano, kip laotiano e \u0111\u1ed3ng sudvietnamita. Per la Cambogia furono introdotte banconote nei tagli da 1, 5, 10, 100 e 200 piastre/riel. Per il Laos da 1, 5, 10 e 100 piastre/kip e per il Vietnam del Sud da 1, 5, 10, 100 e 200 piastre/\u0111\u1ed3ng."}
{"id": "1566531", "revid": "767487", "url": "https://it.wikipedia.org/wiki?curid=1566531", "title": "Contea di Fulton (Pennsylvania)", "text": "La contea di Fulton (in inglese Fulton County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 14.261 abitanti. Il capoluogo di contea \u00e8 McConnellsburg.\nComuni.\nLa contea \u00e8 amministrativamente suddivisa in due \"borough\" e 11 \"township\"."}
{"id": "1566533", "revid": "767487", "url": "https://it.wikipedia.org/wiki?curid=1566533", "title": "Contea di Greene (Pennsylvania)", "text": "La contea di Greene (in inglese Greene County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 40.672 abitanti. Il capoluogo di contea \u00e8 Waynesburg."}
{"id": "1566534", "revid": "767487", "url": "https://it.wikipedia.org/wiki?curid=1566534", "title": "Contea di Huntingdon", "text": "La contea di Huntingdon (in inglese Huntingdon County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 45.586 abitanti. Il capoluogo di contea \u00e8 Huntingdon.\nLa contea, nata nel 1787 per distacco dalla Contea di Bedford, si trova nella parte centro-meridionale dello Stato.\nComuni.\nLa contea \u00e8 amministrativamente suddivisa in 18 \"borough\" e 30 \"township\"."}
{"id": "1566535", "revid": "767487", "url": "https://it.wikipedia.org/wiki?curid=1566535", "title": "Contea di Indiana", "text": "La contea di Indiana (in inglese Indiana County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 89.605 abitanti. Il capoluogo di contea \u00e8 Indiana."}
{"id": "1566536", "revid": "767487", "url": "https://it.wikipedia.org/wiki?curid=1566536", "title": "Contea di Jefferson (Pennsylvania)", "text": "La contea di Jefferson (in inglese Jefferson County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 45.932 abitanti. Il capoluogo di contea \u00e8 Brookville.\nUna delle localit\u00e0 maggiormente conosciute della contea \u00e8 la cittadina di Punxsutawney, sede principale dei festeggiamenti del \"Giorno della Marmotta\" narrati nel film di Harold Ramis del 1993 \"Ricomincio da capo\", con Bill Murray e Andie MacDowell."}
{"id": "1566537", "revid": "767487", "url": "https://it.wikipedia.org/wiki?curid=1566537", "title": "Contea di Juniata", "text": "La contea di Juniata (in inglese Juniata County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 22.821 abitanti. Il capoluogo di contea \u00e8 Mifflintown."}
{"id": "1566538", "revid": "123927955", "url": "https://it.wikipedia.org/wiki?curid=1566538", "title": "Contea di Lackawanna", "text": "La contea di Lackawanna (in inglese Lackawanna County) \u00e8 una contea dello Stato della Pennsylvania, negli Stati Uniti. \nGeografia antropica.\nLa popolazione al censimento del 2000 era di 213.295 abitanti. Il capoluogo di contea \u00e8 Scranton.\nLa contea ospita una delle pi\u00f9 popolose comunit\u00e0 italoamericane."}
{"id": "1566539", "revid": "1793900", "url": "https://it.wikipedia.org/wiki?curid=1566539", "title": "Contea di Lancaster (Pennsylvania)", "text": "La contea di Lancaster (in inglese Lancaster County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 519.445 abitanti. Il capoluogo di contea \u00e8 Lancaster.\nGeografia fisica.\nLa contea si trova nell'interno della parte sud-orientale della Pennsylvania. L'U.S. Census Bureau certifica che l'estensione della contea \u00e8 di 2.548\u00a0km\u00b2, di cui 91\u00a0km\u00b2 costituiti da acque interne. Il confine occidentale \u00e8 segnato dal fiume Susquehanna.\nStoria.\nLa Contea di Lancaster venne costituita il 10 maggio 1729, a partire dalla Contea di Chester. Era la quarta contea dello Stato. Deve il suo nome alla contea di Lancashire, in Inghilterra. Dal suo territorio si sono progressivamente staccate ben 6 contee: York (1749), Cumberland (1750), Berks (1752), Northumberland (1772), Dauphin (1785), Lebanon (1813).\nComuni.\nLa contea \u00e8 amministrativamente suddivisa in una \"city\", 18 \"borough\" e 41 \"township\". Vi sono inoltre 10 \"Census-designated place\"."}
{"id": "1566540", "revid": "74801", "url": "https://it.wikipedia.org/wiki?curid=1566540", "title": "Contea di Lebanon", "text": "La contea di Lebanon (in inglese Lebanon County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lebanon."}
{"id": "1566544", "revid": "74801", "url": "https://it.wikipedia.org/wiki?curid=1566544", "title": "Contea di Lehigh", "text": "La contea di Lehigh (in inglese Lehigh County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Allentown."}
{"id": "1566546", "revid": "2006282", "url": "https://it.wikipedia.org/wiki?curid=1566546", "title": "Contea di Luzerne", "text": "La contea di Luzerne (in inglese Luzerne County) \u00e8 una contea dello Stato della Pennsylvania, negli Stati Uniti d'America. La popolazione al censimento del 2000 era di 319.250 abitanti. Il capoluogo di contea \u00e8 Wilkes-Barre."}
{"id": "1566551", "revid": "767487", "url": "https://it.wikipedia.org/wiki?curid=1566551", "title": "Contea di Lycoming", "text": "La contea di Lycoming (in inglese Lycoming County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 120 044 abitanti. Il capoluogo di contea \u00e8 Williamsport."}
{"id": "1566556", "revid": "106858417", "url": "https://it.wikipedia.org/wiki?curid=1566556", "title": "Contea di McKean", "text": "La contea di McKean (in inglese McKean County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 45.936 abitanti. Il capoluogo di contea \u00e8 Smethport."}
{"id": "1566558", "revid": "1391549", "url": "https://it.wikipedia.org/wiki?curid=1566558", "title": "Contea di Mercer (Pennsylvania)", "text": "La contea di Mercer (in inglese Mercer County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 120 293 abitanti.\nIl capoluogo di contea \u00e8 Mercer.\nAltre citt\u00e0:\nMunicipalit\u00e0.\nPer la legge della Pennsylvania, esistono quattro tipi di municipalit\u00e0 incorporate: citt\u00e0 (cities), distretti (boroughs), township, e, in almeno due casi, paesi (towns). Le seguenti citt\u00e0, distretti e township si trovano nella contea di Butler:"}
{"id": "1566559", "revid": "767487", "url": "https://it.wikipedia.org/wiki?curid=1566559", "title": "Contea di Mifflin", "text": "La contea di Mifflin (in inglese Mifflin County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 46.486 abitanti. Il capoluogo di contea \u00e8 Lewistown."}
{"id": "1566560", "revid": "1971044", "url": "https://it.wikipedia.org/wiki?curid=1566560", "title": "Contea di Monroe (Pennsylvania)", "text": "La contea di Monroe (in inglese Monroe County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 138 687 abitanti. Il capoluogo di contea \u00e8 Stroudsburg"}
{"id": "1566562", "revid": "466539", "url": "https://it.wikipedia.org/wiki?curid=1566562", "title": "Contea di Montgomery (Pennsylvania)", "text": "La contea di Montgomery (in inglese Montgomery County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Norristown.\nLa contea \u00e8 stata fondata il 10 settembre 1784 come distaccamento dalla Contea di Filadelfia. \nL'origine del nome \u00e8 discussa: potrebbe essere in onore di Richard Montgomery, un generale della Guerra d'indipendenza americana oppure derivare dalla contea Gallese di Montgomeryshire."}
{"id": "1566563", "revid": "114196677", "url": "https://it.wikipedia.org/wiki?curid=1566563", "title": "Gennaro Rubino", "text": " Tent\u00f2 invano di assassinare il re Leopoldo II del Belgio.\nBiografia.\nRubino nacque a Bitonto, durante il periodo di unificazione italiana. Fu condannato a cinque anni di detenzione per aver scritto un articolo in un giornale sovversivo. Nel 1893 fu di nuovo nei guai con la giustizia, fu, infatti arrestato per un furto a Milano e sub\u00ec una lunga reclusione. Rubino evase dal carcere dopo un po' di tempo e si stabil\u00ec prima a Glasgow in Scozia, quindi si trasfer\u00ec a Londra. Non riusc\u00ec a trovare lavoro ma ebbe assistenza dall'Ambasciata inglese. \nNel maggio del 1902 Rubino fu denunciato dalla stampa internazionale come spia anti-anarchica. Decise allora di commettere un assassinio, al fine di dimostrare la propria fedelt\u00e0 all'anarchia. Secondo gli interrogatori della polizia, avrebbe ucciso Re Edoardo VII del Regno Unito, ma decise di rinunciare a causa del grande favore che la monarchia britannica riscuoteva presso l'opinione pubblica inglese. Rubino perci\u00f2 decise di colpire re Leopoldo II del Belgio.\nIl tentato assassinio al Re Leopoldo di Belgio.\nAlla fine di ottobre 1902, Rubino si trasfer\u00ec a Bruxelles. La mattina del 15 novembre 1902, re Leopoldo era di ritorno da una cerimonia in memoria di sua moglie Maria Enrichetta, recentemente deceduta. Rubino prese una pistola e attese il ritorno del re tra la folla in Rue Royale davanti alla Borsa di Bruxelles. Dopo averlo identificato, Rubino prese la sua pistola e spar\u00f2 tre colpi al re. Tutti e tre i tiri furono vani, anche se uno fracass\u00f2 la finestra di una carrozza.\nRubino fu immediatamente identificato dalla folla e poi arrestato dalla polizia e messo in un taxi. La folla infuriata circondava e colpiva il veicolo con coltelli e bastoni. La polizia incontr\u00f2 grande difficolt\u00e0 a calmare la folla, che gridava, alternativamente, \"Uccidetelo!\" e \"Viva il re!\"\nAlla stazione di polizia Rubino fu perquisito e fu trovato in possesso di una pistola, di proiettili e di cartoline con i ritratti di re Leopoldo, del Principe Alberto e della Principessa Elisabetta. Rubino conferm\u00f2 tranquillamente che quelle cartoline le aveva utilizzate per riconoscere i membri della famiglia reale e disse che se avesse potuto avrebbe sparato \"al re d'Italia, cos\u00ec come ha tentato di fare al re del Belgio, perch\u00e9 sono sovrani tiranni che causano la miseria dei loro popoli\". Egli afferm\u00f2 anche che non aveva complici, anche se diverse persone, che gli furono vicino quando spar\u00f2, affermarono che fu accompagnato da un uomo poi scappato tra la folla.\nLe conseguenze del vano tentativo.\nIn seguito al tentato assassinio, molti anarchici erano convinti che l'evento fosse organizzato dalla polizia al fine di giustificare la successiva repressione della polizia stessa contro gli anarchici di tutta Europa. Questa speculazione fu alimentata dal fatto che i proiettili che aveva con s\u00e9 Rubino erano gi\u00e0 stati sparati e che non erano presenti proiettili nella pistola che recava con s\u00e9. Questo fu contraddetto da diverse segnalazioni che affermarono che la sua pistola non fu mai trovata dalla polizia.\nRubino fu processato a Bruxelles nel febbraio 1903. Al processo Rubino non si pent\u00ec del proprio gesto, anzi se ne vant\u00f2, dichiarando che egli aveva sperato di poter uccidere il re, Principe Alberto, e alcuni esponenti del clero. Durante il processo Rubino spesso esponeva dottrine anarchiche che non riconoscevano n\u00e9 leggi, n\u00e9 giudici. La giuria dichiar\u00f2 Rubino colpevole e quindi fu condannato a ergastolo. Mor\u00ec il 14 marzo 1918 nel carcere di Lovanio in Belgio. Su di lui si segnalano gli studi e gli articoli degli studiosi bitontini Stefano Milillo, Marco Vacca e Marino Pagano."}
{"id": "1566564", "revid": "33528", "url": "https://it.wikipedia.org/wiki?curid=1566564", "title": "Montgomery County (Pennsylvania)", "text": ""}
{"id": "1566566", "revid": "33528", "url": "https://it.wikipedia.org/wiki?curid=1566566", "title": "Montgomery County (North Carolina)", "text": ""}
{"id": "1566567", "revid": "62748", "url": "https://it.wikipedia.org/wiki?curid=1566567", "title": "Giovanni Vermexio", "text": "Scarse le informazioni sulle sue origini: di lui si sa che era figlio di Andrea Vermexio, anch'egli architetto di origine spagnola. Le prime attestazioni risalgono al 1618, quando gli fu commissionata, dal vescovo Juan de Torres Osorio, la costruzione del palazzo arcivescovile. Nel 1621, fu nominato capomastro alle fabbriche della citt\u00e0 di Siracusa."}
{"id": "1566569", "revid": "767487", "url": "https://it.wikipedia.org/wiki?curid=1566569", "title": "Contea di Montour", "text": "La contea di Montour (in inglese Montour County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 18.236 abitanti. Il capoluogo di contea \u00e8 Danville"}
{"id": "1566571", "revid": "74801", "url": "https://it.wikipedia.org/wiki?curid=1566571", "title": "Contea di Northampton (Pennsylvania)", "text": "La contea di Northampton (in inglese Northampton County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di abitanti. Il capoluogo di contea \u00e8 Easton."}
{"id": "1566573", "revid": "74801", "url": "https://it.wikipedia.org/wiki?curid=1566573", "title": "Contea di Northumberland (Pennsylvania)", "text": "La contea di Northumberland (in inglese Northumberland County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Sunbury."}
{"id": "1566575", "revid": "1812137", "url": "https://it.wikipedia.org/wiki?curid=1566575", "title": "Contea di Perry (Pennsylvania)", "text": "La contea di Perry (in inglese Perry County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 43.602 abitanti. Il capoluogo di contea \u00e8 Bloomfield, chiamata anche New Bloomfield.\nGeografia fisica.\nLa contea si trova nella parte centro-meridionale della Pennsylvania. \u00c8 attraversata dal fiume Sherman Creek.\nComuni.\nLa contea \u00e8 amministrativamente suddivisa in nove \"borough\" e 21 \"township\"."}
{"id": "1566577", "revid": "767487", "url": "https://it.wikipedia.org/wiki?curid=1566577", "title": "Contea di Pike (Pennsylvania)", "text": "La contea di Pike (in inglese Pike County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 46 302 abitanti. Il capoluogo di contea \u00e8 Milford.\nComuni.\nCDP.\n\u2021 = Diviso con altra contea."}
{"id": "1566578", "revid": "466539", "url": "https://it.wikipedia.org/wiki?curid=1566578", "title": "Contea di Potter (Pennsylvania)", "text": "La contea di Potter (in inglese Potter County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 17.457 abitanti. Il capoluogo di contea \u00e8 Coudersport.\nDeve il suo nome a James Potter, generale nella Guerra d'indipendenza americana, in seguito anche vicepresidente della Pennsylvania.\nGeografia fisica.\nLa Contea di Potter ha la particolarit\u00e0 di avere il proprio territorio diviso tra tre bacini idrografici di importanza continentale: Baia di Chesapeake, San Lorenzo e Mississippi. Di quest'ultimo in particolare, ospita le sorgenti dell'importante fiume Allegheny."}
{"id": "1566580", "revid": "70647", "url": "https://it.wikipedia.org/wiki?curid=1566580", "title": "Contea di Schuylkill", "text": "La contea di Schuylkill (in inglese Schuylkill County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 150.336 abitanti. Il capoluogo di contea \u00e8 Pottsville.\nComuni.\nCDP.\n\u2021 = Condiviso con altra contea."}
{"id": "1566581", "revid": "767487", "url": "https://it.wikipedia.org/wiki?curid=1566581", "title": "Contea di Snyder", "text": "La contea di Snyder (in inglese Snyder County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 37.546 abitanti. Il capoluogo di contea \u00e8 Middleburg.\nComuni.\nCDP.\n\u2021 = Situato in parte in un'altra contea."}
{"id": "1566582", "revid": "74801", "url": "https://it.wikipedia.org/wiki?curid=1566582", "title": "Contea di Somerset (Pennsylvania)", "text": "La contea di Somerset (in inglese Somerset County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Somerset.\nL'attentato dell'11 settembre 2001.\nLa contea balz\u00f2 all'attenzione dell'opinione pubblica internazionale durante gli attentati dell'11 settembre 2001, quando uno dei quattro aerei dirottati dai terroristi islamici si schiant\u00f2 in questo territorio.\nIl volo United Airlines 93 si schiant\u00f2 circa 3 chilometri a nord di Shanksville, vicino alla cittadina di Stonycreek. Un memoriale temporaneo \u00e8 posto su una collina a circa 450 metri dal luogo dello schianto. Entro il 2010 o il 2011, verr\u00e0 completata la costruzione del monumento commemorativo definitivo, che sorger\u00e0 sul luogo dell'impatto."}
{"id": "1566583", "revid": "767487", "url": "https://it.wikipedia.org/wiki?curid=1566583", "title": "Contea di Sullivan (Pennsylvania)", "text": "La contea di Sullivan (in inglese Sullivan County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 6.556 abitanti. Il capoluogo di contea \u00e8 Laporte"}
{"id": "1566585", "revid": "767487", "url": "https://it.wikipedia.org/wiki?curid=1566585", "title": "Contea di Susquehanna", "text": "La contea di Susquehanna (in inglese Susquehanna County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 42.238 abitanti. Il capoluogo di contea \u00e8 Montrose."}
{"id": "1566587", "revid": "124749014", "url": "https://it.wikipedia.org/wiki?curid=1566587", "title": "Andrea Marcon", "text": "Biografia.\nAndrea Marcon ha iniziato giovanissimo gli studi musicali nella sua citt\u00e0 natale. A dodici anni era voce bianca solista della Cappella Musicale del Duomo di Treviso, divenendone poi l'organista principale dal 1979 al 1982. I suoi studi musicali proseguirono a Venezia, Castelfranco Veneto e a Basilea presso la Musik Akademie der Stadt Basel - \"Schola Cantorum Basiliensis\", dove si trasferisce dal 1983 al 1987 diplomandosi in organo, clavicembalo, musica antica e prassi esecutive.\nGrazie ai numerosi organi storici presenti a Treviso, sin dalla met\u00e0 degli anni Settanta si interessa alle tastiere antiche e alle antiche prassi esecutive. Suoi ingegnanti furono tra gli altri Vanni Ussardi (pianoforte), Jean-Claude Zehnder (organo storico e clavicembalo), Hans Martin Linde (direzione), Jordi Savall (musica da camera).\nDi particolare importanza furono inoltre gli incontri con Gustav Leonhardt, Harald Vogel, Ton Koopman, Hans van Nieuwkoop, Jesper B\u00f8je Christensen, Luigi Ferdinando Tagliavini.\nImportanti i riconoscimenti e premi in prestigiosi concorsi nazionali ed internazionali di organo e clavicembalo: Roma, Bruges, il primo premio al concorso d'organo Paul Hofhaimer di Innsbruck nel 1986, il primo premio al concorso clavicembalistico di Bologna nel 1991.\nNegli anni '80 e '90 compie ripetuti viaggi di studio alla scoperta dei pi\u00f9 importanti organi storici europei, in particolare in Sassonia e nel nord della Germania, svolgendo al tempo stesso un'intensa attivit\u00e0 concertistica all'organo e al clavicembalo.\n\u00c8 l'ideatore del Festival Organistico Internazionale \"Citt\u00e0 di Treviso\" (1988), diretto in veste di direttore artistico per venticinque anni, e del Network ECHO (European Cities of Historical Organs, 1997).\nNel 1982 \u00e8 tra i fondatori e l'ispiratore dei \"Sonatori de la Gioiosa Marca\", tra i primi gruppi italiani a specializzarsi sugli strumenti originali, in musica antica e nelle antiche prassi esecutive.\nNel 1997 costituisce a Venezia la \"Venice Baroque Orchestra\" in collaborazione con l'Accademia di San Rocco con l'intento di proporre capolavori dimenticati ed inediti del barocco veneziano utilizzando strumenti originali e portandola ad esibirsi dopo pochi anni nelle sale e nei festival pi\u00f9 prestigiosi di Europa, Stati Uniti, Canada e Asia.\nDirige importanti produzioni operistiche nei teatri di Francoforte, Amsterdam, Venezia, Madrid, Oviedo, Basilea, Aix-en-Provence, Mosca. Tra le pi\u00f9 significative \"L'Orfeo\" di Claudio Monteverdi nel 2007 a Cremona (regia di Andrea Cigni) nel quarto centenario della prima esecuzione. E di Haendel si ricordano la prima esecuzione statunitense del \"Siroe\" a New York nel 2004 (regia di Jorge Lavelli), l\"Ariodante\" nel 2015 ad Aix-en-Provence (regia di Richard Jones) e nel 2016 l'inaugurazione del Festival di Aix-en-Provence con \"Alcina\" (regia di Katie Mitchell). La stessa \"Alcina\" sar\u00e0 poi replicata nel 2018 e nel 2019 al Bolshoi di Mosca, riscuotendo un grandissimo successo.\nNel 2017 il New York Times ha incoronato l'esecuzione della \"Juditha Triumphans\" di Antonio Vivaldi (nel trecentenario della prima esecuzione) diretta alla Carnegie Hall di New York con la Venice Baroque Orchestra quale uno dei migliori concerti di musica classica ascoltati a New York nel 2017.\nIn ambito concertistico svolge da quarant'anni un'intensa attivit\u00e0 come solista e direttore d'orchestra invitato da prestigiose orchestre quali Berliner Philarmoniker, Symphonieorchester des Bayrischen Rundfunks, M\u00fcnchner Philharmoniker, Mahler Chamber Orchestra, Bamberg Symphoniker, Orchestra del Gran Teatro La Fenice, Bremer Philharmoniker, Sinfonie Orchester Basel, Orchestre de Chambre de Paris, Orquestra Ciudad de Granada, Orchestra Mozarteum di Salisburgo, Camerata Salzburg, Deutsches Symphonie Orchester Berlin, Konzerthausorchester Berlin, Stavanger Symphony Orchestra, Wiener Tonk\u00fcnstler e Wiener Symphoniker, dalle orchestre sinfoniche delle radio nazionali tedesche HR, WDR, SWR, RBB e le orchestre specializzate su strumenti originali Freiburger Barockorchestrer, Orquestra Barocca de Sevilla, Concerto K\u00f6ln e La Cetra Basel, di cui \u00e8 attualmente direttore artistico.\nDal 2007 al 2010 ha collaborato assieme a Michael Sanderling in veste di direttore artistico della Kammerakademie Potsdam e dell'Oriol Ensemble di Berlino e dal 2012 al 2020 \u00e8 stato direttore artistico dell'Orquestra Ciudad de Granada, con la quale ha diretto e interpretato negli ultimi anni Sinfonie di Haydn, Mozart, Beethoven, Schubert, Mendelsshon, Schumann e Brahms.\nHa inciso pi\u00f9 di 75 CD, registrazioni che spesso hanno ottenuto importanti riconoscimenti, inclusi due nominations ai Grammy Awards di Los Angeles, effettuate con prestigiose etichette quali Deutsche Grammophone, Sony Classical, Erato, Warner, Arcana e altre. Ha pubblicato inoltre composizioni inedite di Girolamo Frescobaldi e Claudio Merulo\nCospicue le prime esecuzioni e riscoperte di autentici capolavori, in particolare della scuola veneziana, ancora poco conosciuti o totalmente inediti. Si ricordano l\"Orione\" di Francesco Cavalli, la \"Concordia dei Pianeti\" di Antonio Caldara, la Cantata \"Irene sdegnata\" di Alessandro Marcello, la Serenata \"Morte di Adone\" e l\u2019Oratorio \"Il Trionfo della Musica e della Poesia\" di Benedetto Marcello, la Serenata-Pasticcio \"Andromeda Liberata\" di Antonio Vivaldi, Nicol\u00f2 Porpora, Benedetto Marcello, Giovanni Porta ed altri compositori veneziani, l\"Olimpiade\" di Baldassarre Galuppi, l\u2019 \"Olimpiade\" di Domenico Cimarosa, l\"Atenaide\" di Antonio Vivaldi, la musica di Manuel Garcia (padre di Maria Malibran e Pauline Viardot), nonch\u00e9 musica strumentale di Alessandro Marcello e Giuseppe Tartini. Di Antonio Vivaldi ha anche registrato in prima assoluta, assieme a Giuliano Carmignola e la Venice Baroque Orchestra, quindici concerti per violino e orchestra ponendo in particolare rilievo l\u2019ultima attivit\u00e0 compositiva del Prete rosso.\nNumerose le collaborazioni con Magdalena Kozena, Anne Sophie von Otter, Cecilia Bartoli, Patricia Petibon, Ann Hallenberg, Anna Netrebko, Sara Mingardo, Philippe Jaroussky, Jakub Orlinsky, Carlos Mena, Andreas Scholl, Viktoria Mullova, Chouchane Sirannossian, Sergey Malov, Maria Due\u00f1as, Katia e Marielle Labeque, Francesco Piemontesi, Gautier Capucon, Pablo Fernandez.\nDopo essere stato docente nei conservatori italiani (Vicenza, Mantova, Foggia, Trento) nel 2012 \u00e8 stato nominato professore titolare della cattedra di clavicembalo presso il Mozarteum di Salisburgo ed \u00e8 attualmente professore ordinario della cattedra di clavicembalo, organo e prassi esecutive presso la Musik Akademie der Stadt Basel - Schola Cantorum Basiliensis. Numerosi i suoi allievi che si sono contraddistinti, fra questi ricordiamo Benjamin Alard, J\u00f6rg Halubeck, Tobias Lindner, Johannes Keller, Vincent Bernard, Dubee Sohn, Luca Scandali, Andrea Buccarella, Marco Ruggeri, Erich Traxler, Matthias Maierhofer, Alina Ratkowska, Magdalena Malec.\nHa tenuto corsi di perfezionamento e seminari in tutta Europa, Giappone, Corea e per le Accademie Superiori di Musica di Parigi, Tolosa, Lione, Helsinki, G\u00f6teborg, Malmoe, Copenaghen, Lubecca, Amburgo, Dublino e per il Royal College of Organists di Londra. \u00c8 stato inoltre per due anni docente ospite per le classi d\u2019organo del Conservatorio Sweelinck di Amsterdam.\n\u00c8 inoltre regolarmente invitato nelle giurie dei pi\u00f9 prestigiosi concorsi internazionali di organo e clavicembalo. Nel 2017 la Fondazione Cariverona gli ha conferito l\u2019incarico di direttore responsabile delle attivit\u00e0 musicali e nel 2018 viene premiato dal comune di Treviso per meriti artistici e culturali con il prestigioso premio cittadino \"Totila d\u2019Oro\". Sempre nel 2018 gli viene conferito l'incarico di direttore artistico dell'ambizioso progetto veneziano \"Teatro San Cassiano 1637\" con il fine della ricostruzione di quello che fu il primo teatro d'opera pubblico.\nNel 2019 \u00e8 l\u2019ideatore per Fondazione Cariverona di \"Voci Olimpiche\", concorso internazionale dedicato all\u2019opera barocca organizzato e svolto presso il Teatro Olimpico di Vicenza. Nel maggio 2021 la citt\u00e0 di Halle gli conferir\u00e0 il Premio Handel.\nAttualmente \u00e8 docente di clavicembalo ed organo e prassi esecutiva presso la \"Schola Cantorum Basiliensis\" e partecipa, come insegnante, a diversi corsi di perfezionamento in molte citt\u00e0 europee."}
{"id": "1566590", "revid": "228587", "url": "https://it.wikipedia.org/wiki?curid=1566590", "title": "Montrose", "text": ""}
{"id": "1566592", "revid": "892776", "url": "https://it.wikipedia.org/wiki?curid=1566592", "title": "Copacabana (locale)", "text": "Il Copacabana (conosciuto anche con il nome The Copa) \u00e8 un famoso nightclub di New York. Molti intrattenitori, come ad esempio Danny Thomas e il duo comico Martin and Lewis, calcarono il suo palcoscenico. La canzone del 1978 di Barry Manilow \"Copacabana (At the Copa)\" fu chiamata cos\u00ec in onore del club, e parte della canzone del 2003 dei Yerba Buena \"Guajira\" \u00e8 ambientata in questo locale. Il Copacabana ha inoltre ospitato ed appare in vari film, fra questi \"Quei bravi ragazzi\", \"Toro scatenato\", \"Tootsie\", \"Carlito's Way\", \"Beyond the Sea, Green Book e The Irishman.\"\nStoria.\nIl club apr\u00ec il 10 novembre del 1940 al numero 10 east della sessantesima Strada di New York City. Sebbene il proprietario ufficiale del locale fosse Monte Proser, egli aveva un socio molto potente: il boss mafioso Frank Costello. Costello deleg\u00f2 l'incarico di amministratore a Jules Podell, ed in pochi anni Proser venne buttato fuori, dando cos\u00ec a Podell l'esclusiva sul Copacabana.\nDi origini russe, Podell fece fortuna grazie a Costello e mantenne il posto di direttore del Copacabana fino al suo decesso nel 1973.\nSua figlia, Mickey Podell-Raber, ha scritto un libro intitolato \"The Copa: Jules Podell and the hottest club north of Havana\", contenente storie e fotografie riguardanti suo padre e la vita al famoso club.\nPodell seguiva una politica fortemente razzista. Nel 1944 Harry Belafonte, che allora militava nella marina statunitense, fu cacciato e interdetto dal locale a causa del colore della pelle; ma in seguito Podell fu persuaso a cambiare politica, e Belafonte pot\u00e9 tornare negli anni cinquanta come artista principale del club.\nIl locale fu anche il trampolino di lancio della coppia Dean Martin e Jerry Lewis. Frequentarono il palco del club assiduamente fino al 25 luglio del 1956, quando fecero l'ultimo spettacolo al Copa.\nQuesto nightclub \u00e8 anche tristemente noto per l'incidente avvenuto la sera del 16 marzo del 1957 che coinvolse dei giocatori dei New York Yankees. Quella sera Mickey Mantle, Whitey Ford, Hank Bauer, Yogi Berra, Johnny Kucks e Billy Martin insieme alle mogli andarono al Copacabana per festeggiare il compleanno di Billy Martin. Sul palco si stava esibendo Sammy Davis, Jr., quando avvenne che un gruppo di clienti, evidentemente ubriachi, cominciarono ad insultare con offese di stampo razzista il cantante; questo comportamento irrit\u00f2 i giocatori, soprattutto Billy Martin, compagno di stanza di Elston Howard, il primo giocatore afroamericano a giocare negli Yankees. La tensione crebbe fino allo scontro, finendo il giorno dopo su tutte le prime pagine dei giornali. Vari giocatori vennero sanzionati, e Bauer venne denunciato da un cliente per aggressione aggravata, risultando poi innocente.\nA met\u00e0 degli anni settanta, dopo essere stato chiuso per tre anni a causa del decesso del proprietario, il Copa divenne una discoteca.\nNel 1992 l'allora proprietario Peter Dorn spost\u00f2 il Copacabana dalla sede originale nella 60ma Strada, al numero 617 west della 57ma Strada di New York. Dorn motiv\u00f2 il trasferimento accusando il proprietario del palazzo Nicola Blase di averlo minacciato a causa della clientela ispanica.\nNel 2001 il club fu nuovamente costretto a spostarsi nella 34ma Strada e Eleventh Avenue di Manhattan, quando il proprietario del palazzo non rinnov\u00f2 il contratto per costruire sul sito un grattacielo di uffici. Da allora il club offre pi\u00f9 che altro Salsa e Hip Hop.\nIl 20 gennaio del 2007 il club annunci\u00f2 un ulteriore trasferimento dal 1\u00ba luglio a causa di un allargamento della linea metropolitana. Il 30 giugno il club present\u00e0 la serata d'addio con uno spettacolo capitanato dall'orchestra portoricana \"El Gran Combo\". I proprietari pianificarono la riapertura del locale non appena trovata una nuova sede.\nIl 12 giugno del 2011 il club riapr\u00ec al pubblico in Times Square al 268 ovest della 47ma Strada di New York. il primo artista ad esibirsi nella nuova ubicazione \u00e8 stato il musicista di salsa apprezzato in tutto il mondo Willie Col\u00f3n."}
{"id": "1566597", "revid": "1543377", "url": "https://it.wikipedia.org/wiki?curid=1566597", "title": "Contea di Tioga (Pennsylvania)", "text": "La contea di Tioga (in inglese Tioga County) \u00e8 una contea dello Stato della Pennsylvania, negli Stati Uniti. La popolazione al censimento del 2010 era di 41.981 abitanti. Il capoluogo di contea \u00e8 Wellsboro.\nDeve il suo nome al fiume Tioga, affluente del Chemung. Fino al 1804 era parte della Contea di Lycoming."}
{"id": "1566598", "revid": "767487", "url": "https://it.wikipedia.org/wiki?curid=1566598", "title": "Contea di Union (Pennsylvania)", "text": "La contea di Union (in inglese Union County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 41.624 abitanti. Il capoluogo di contea \u00e8 Lewisburg."}
{"id": "1566599", "revid": "869733", "url": "https://it.wikipedia.org/wiki?curid=1566599", "title": "Contea di Venango", "text": "La contea di Venango (in inglese Venango County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 57.565 abitanti. Il capoluogo di contea \u00e8 Franklin."}
{"id": "1566600", "revid": "339392", "url": "https://it.wikipedia.org/wiki?curid=1566600", "title": "Yuri Borisovi\u010d Nor\u0161tein", "text": ""}
{"id": "1566604", "revid": "767487", "url": "https://it.wikipedia.org/wiki?curid=1566604", "title": "Contea di Warren (Pennsylvania)", "text": "La contea di Warren (in inglese Warren County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 43.863 abitanti. Il capoluogo di contea \u00e8 Warren."}
{"id": "1566605", "revid": "1305772", "url": "https://it.wikipedia.org/wiki?curid=1566605", "title": "Contea di Washington (Pennsylvania)", "text": "La contea di Washington (in inglese Washington County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 202 897 abitanti. Gli italoamericani sono 16,6% della popolazione. Il capoluogo di contea \u00e8 Washington.\nLa contea di Washington si trova nella parte sud-occidentale dello Stato, con il lato ovest confinante con lo Stato della Virginia Occidentale."}
{"id": "1566606", "revid": "767487", "url": "https://it.wikipedia.org/wiki?curid=1566606", "title": "Contea di Wayne (Pennsylvania)", "text": "La contea di Wayne (in inglese Wayne County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 47.722 abitanti. Il capoluogo di contea \u00e8 Honesdale"}
{"id": "1566608", "revid": "1391549", "url": "https://it.wikipedia.org/wiki?curid=1566608", "title": "Contea di Westmoreland (Pennsylvania)", "text": "La contea di Westmoreland (in inglese Westmoreland County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 369.993 abitanti. Gli italoamericani sono 17,5% della popolazione. Il capoluogo di contea \u00e8 Greensburg"}
{"id": "1566609", "revid": "767487", "url": "https://it.wikipedia.org/wiki?curid=1566609", "title": "Contea di Wyoming (Pennsylvania)", "text": "La contea di Wyoming (in inglese Wyoming County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 28.080 abitanti. Il capoluogo di contea \u00e8 Tunkhannock."}
{"id": "1566611", "revid": "827882", "url": "https://it.wikipedia.org/wiki?curid=1566611", "title": "Contea di York (Pennsylvania)", "text": "La contea di York (in inglese York County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 381.751 abitanti. Il capoluogo di contea \u00e8 York\nGeografia fisica.\nLa contea si trova nella parte meridionale della Pennsylvania. L'U.S. Census Bureau certifica che l'estensione della contea \u00e8 di 2.358\u00a0km\u00b2, di cui 2\u00a0km\u00b2 costituiti da acque interne.\nStoria.\nLa Contea di York venne costituita il 9 agosto 1749 per distacco dalla Contea di Lancaster."}
{"id": "1566613", "revid": "123977754", "url": "https://it.wikipedia.org/wiki?curid=1566613", "title": "Nuer", "text": "I nuer, che chiamano se stessi \"nath\", sono una confederazione di trib\u00f9 stanziate nel Sudan del Sud e nella zona occidentale dell'Etiopia e formano uno dei pi\u00f9 grandi gruppi etnici dell'Africa orientale, appartenenti al Gruppo dei Nilotici e sono dediti prevalentemente alla pastorizia. Sono stati oggetto delle ricerche sul campo svolte negli anni trenta del secolo scorso dall'antropologo britannico Edward Evan Evans-Pritchard, che oper\u00f2 nelle paludi e nelle savane del Nilo, nella regione di affluenza del Sobat e del Bahr al-Ghazal, per conto del governo del Sudan anglo-egiziano. Vengono soprannominati anche principi sudini o i duzzi.\nVita.\nI membri di ogni trib\u00f9 vivono in villaggi rialzati sui tumuli ai lati dei fiumi, strutturati a grappolo, i kraal, durante la stagione delle piogge e si disperdono invece in accampamenti pi\u00f9 piccoli durante quella secca, per dedicarsi alla caccia e alla pesca, attivit\u00e0 che completano una dieta insufficiente di latte. Le coltivazioni principali sono costituite dal miglio, anche se, nei pressi delle capanne, trovano spazio il mais e i fagioli, insieme al tabacco. I \"nuer\" coltivano aree assai piccole nelle steppe lontano dai villaggi, non hanno cognizione della rotazione nelle colture, e sono costretti ad abbandonare i terreni sterili ogni cinque o dieci anni. Ogni trib\u00f9 \u00e8 guidata dagli anziani. Non \u00e8 possibile individuare dei \"capi\", tra i \"nuer\", anche se i membri del clan di ogni trib\u00f9 che per prima si \u00e8 insediata in quel territorio sono i pi\u00f9 influenti, e ricevono il titolo onorifico di \"tut\" (lett. = tori). Il titolo di \"tut\" pu\u00f2 anche essere attribuito per merito a chi si \u00e8 distinto nelle attivit\u00e0 belliche o venatorie.\nCultura.\nIl bestiame \u00e8 sempre stato storicamente molto importante per i \"nuer\", sia dal punto di vista sociale sia economico. Da uno studio pubblicato da Evans-Pritchard nel 1948, la propriet\u00e0 del bestiame ha un ruolo fondamentale nella stipulazione dei matrimoni. \u00c8 infatti attraverso il passaggio della propriet\u00e0 del bestiame dalla famiglia di un uomo, alla famiglia della donna che viene assicurata l'appartenenza dei figli alla discendenza dell'uomo. \nQuesta pratica, tramite quello che viene definito il matrimonio fantasma, si spinge perfino ad assicurare la paternit\u00e0 dei figli di un uomo perfino dopo la sua morte. Infatti, se la donna concepisce con altri, sar\u00e0 suo il bestiame che i suoi figli, sebbene non biologici, a loro volta porteranno in dote. Il bestiame ricevuto dalla famiglia della sposa sar\u00e0 successivamente utilizzato come dote per i figli maschi. Una donna non sposata pu\u00f2 perfino prendere una moglie. I figli della loro unione, frutto di incontri con uomini fuori dal matrimonio, diverranno membri della sua famiglia, e quindi essa avr\u00e0 legalmente e culturalmente la loro paternit\u00e0. \nNegli anni '90, Sharon Hutchinson ritorn\u00f2 nella loro terra per aggiornare il resoconto di Evans. Scopr\u00ec che i \"nuer\" avevano imposto dei limiti severi sulla convertibilit\u00e0 del bestiame in moneta in modo da preservarne il valore per gli scambi matrimoniali. Scopr\u00ec anche che per la continua guerra che infieriva nello stato sudanese, le armi da fuoco avevano assunto molta dell'importanza rituale e simbolica precedentemente avuta dal bestiame.\nI \"nuer\" ricevono delle cicatrici facciali (chiamati \"gaar\") come parte della loro iniziazione all'et\u00e0 adulta. Il disegno varia a seconda della trib\u00f9 di appartenenza o al sottogruppo etnico. Il disegno pi\u00f9 frequente negli uomini consiste di sei linee orizzontali che attraversano la fronte, con un piccolo avvallamento sopra il naso. Disegni con punti sono comuni nei gruppi \"bul nuer\" e tra le donne. \nLe trib\u00f9 \"nuer\" si cibano principalmente di manzo, capre, latte di mucca, mango e sorgo, cucinato in tre modi:\nOgni trib\u00f9 agisce come unit\u00e0 politica indipendente nei confronti delle altre trib\u00f9. I villaggi che compongono ogni trib\u00f9 possono entrare in faida tra loro, ma si riaggregano quando si profila una minaccia esterna. \nIn questa societ\u00e0 dilaniata dai conflitti, svolge un ruolo fondamentale la figura del \"paciere\", che agisce da mediatore nei conflitti intertribali e, a garanzia d'imparzialit\u00e0, non appartiene ai clan dominanti.\nReligione.\nLa religione dei \"nuer\" \u00e8 incentrata sul culto del Kwoth, creatore, dispensatore di morte e guardiano della moralit\u00e0. Sebbene sia uno ed onnipotente, Kwoth si manifesta in tutte le cose. \nI \"nuer\" venerano anche i loro antenati, sebbene essi non svolgano che un ruolo marginale."}
{"id": "1566614", "revid": "989706", "url": "https://it.wikipedia.org/wiki?curid=1566614", "title": "Math.h", "text": "math.h \u00e8 l'header file della libreria standard del C che contiene definizioni di macro, costanti e dichiarazioni di funzioni e tipi usati per le operazioni matematiche.\nEsempio d'uso.\nEcco un programma che calcola il quadrato e la radice quadrata di un numero.\nint main()\n float num, radice, quadrato;\n printf(\"Inserisci un numero ---&gt; \");\n scanf(\"%f\", &amp;num);\n quadrato = pow(num, 2);\n radice = sqrt(num);\n printf (\"\\nIl quadrato del numero e' %f\", quadrato);\n printf (\"\\nLa radice del numero e' %f\", radice);\n return 0;"}
{"id": "1566617", "revid": "247222", "url": "https://it.wikipedia.org/wiki?curid=1566617", "title": "Jules Podell", "text": ""}
{"id": "1566618", "revid": "113862", "url": "https://it.wikipedia.org/wiki?curid=1566618", "title": "Sasso piatto", "text": ""}
{"id": "1566619", "revid": "113862", "url": "https://it.wikipedia.org/wiki?curid=1566619", "title": "Sasso Piatto", "text": ""}
{"id": "1566622", "revid": "320578", "url": "https://it.wikipedia.org/wiki?curid=1566622", "title": "Lancia Aurelia berlina - caratteristiche tecniche", "text": ""}
{"id": "1566624", "revid": "110157", "url": "https://it.wikipedia.org/wiki?curid=1566624", "title": "Cr\u00e9dit Lyonnais", "text": "Il Cr\u00e9dit Lyonnais \u00e8 una banca francese, fondata nel 1863 a Lione da Henri Germain, nazionalizzata nel 1945, ed estesasi nel XX secolo fino ad essere considerata la prima banca del paese.\nA partire dal 1988 l'istituto di credito divenne il centro di diverse speculazioni finanziarie, fino allo scoperto che lo pose in bancarotta, nel 1993, a causa del finanziamento non rientrato rivolto all'acquisto della MGM da parte di Giancarlo Parretti.\nNel 2003 l'istituto bancario entra nel gruppo del Cr\u00e9dit Agricole diventando \"Calyon S.A.\" (contrazione dei nomi delle due banche) rinominato nel 2010 in \"Cr\u00e9dit agricole Corporate and Investment Bank\"\nDal 2005 la banca usa il logo LCL (Le Cr\u00e9dit Lyonnais).\nStoria.\n1863 - 1882.\nIl \"Cr\u00e9dit lyonnais\" fu fondato nel 1863 per impulso di Henri Germain. Fra i suoi soci c'erano anche i sansimonisti Barth\u00e9lemy Prosper Enfantin e Paulin Talabot, e l'industriale Eug\u00e8ne II Schneider. La fondazione s'inseriva nella \"seconda rivoluzione bancaria\" di met\u00e0 Ottocento, che vedeva una nuova generazione di banche d'ispirazione sansimoniana organizzare la raccolta sistematica del risparmio che rimaneva inutilizzato presso il grande pubblico, e indirizzarlo verso gli impieghi industriali o i mercati finanziari.\nIl \"Cr\u00e9dit Lyonnais\" crebbe rapidamente nei primi vent'anni: il capitale sociale pass\u00f2 da 8 a 200 milioni di franchi.\nNel 1865 furono aperte le agenzie di Parigi e Marsiglia. Nel 1870 l'occupazione prussiana di Parigi spinse Henri Germain ad aprire un ufficio a Londra, allora capitale finanziaria mondiale.\nIl \"Cr\u00e9dit lyonnais\", bench\u00e9 fosse una \"banque de d\u00e9p\u00f4t\", oper\u00f2 anche come banca d'affari, partecipando alla fondazione di imprese o assumendovi forti partecipazioni: partecip\u00f2 fra l'altro alla fondazione della Lyonnaise des eaux e della Soci\u00e9t\u00e9 fonci\u00e8re lyonnaise. Il \"Cr\u00e9dit lyonnais\" si fece una reputazione sui mercati finanziari contribuendo al collocamento dei titoli del prestito della Liberazione nel 1871, ed emettendo i titoli del debito municipale di Parigi e Lione.\nIl rapido sviluppo della Banca le permise nel 1872 di trasformarsi da societ\u00e0 a responsabilit\u00e0 limitata a societ\u00e0 per azioni, stato che le permise di aumentare considerevolmente il capitale. Nel 1878 divenne la pi\u00f9 grande banca francese. Bench\u00e9 sia ancora assente da alcune grandi citt\u00e0 francesi, in quest'epoca la sua rete di filiali estere conta gi\u00e0 le agenzie di Londra, Costantinopoli, Alessandria, Ginevra, Madrid e ben presto anche San Pietroburgo. Il 1879 \u00e8 l'anno della \"conquista\" della clientela parigina attraverso la creazione di 23 filiali di quartiere in un anno. A partire dall'anno successivo inizi\u00f2 l'espansione nel resto della Francia.\nLa crescita del \"Cr\u00e9dit lyonnais\" conobbe un arresto negli anni 1881-1882 a causa del \"crac\" dell\"Union g\u00e9n\u00e9rale\" dovuto alla sfrenata speculazione di borsa. Henri Germain previde la crisi e provvide a ridurre i crediti e le immobilizzazioni, ci\u00f2 che gli permise di far fronte alle richieste di ritiro dei depositi dei clienti. La \"dottrina Germain\" sulla liquidit\u00e0 e la sicurezza degli impieghi rimarr\u00e0 a lungo la regola di condotta di tutte le banche di deposito; essa \u00e8 basata sul principio che \"le risorse a breve termine non possono finanziare gli impieghi a lungo termine\".\nDurante la \"Belle \u00c9poque\", grazie all'espansione dell'azionariato, il \"Cr\u00e9dit Lyonnais\" diventa la seconda capitalizzazione di borsa di Parigi.\n1882 - 1914.\nNel 1882 la succursale di Parigi fu promossa a sede centrale della Banca, consacrando uno spostamento del potere decisionale verso la capitale. L'anno successivo venne inaugurata la nuova sede, di ampie dimensioni, il cosiddetto \"H\u00f4tel des Italiens\", in quanto sorgeva sul boulevard omonimo. A partire dal 1880 i \"coulissier\" (intermediari di borsa non riconosciuti) avevano organizzato un \"dopo borsa\" nel salone della Banca dalle 16.00 alle 19.00 che permette di scambiare titoli dopo la chiusura della Borsa di Parigi.\nNella sua strategia di \"banque de d\u00e9p\u00f4ts\", il \"Cr\u00e9dit lyonnais\" continu\u00f2 ad estendere la rete delle filiali nazionali ed estere. Fra il 1882 e il 1900 il numero delle agenzie sal\u00ec da 110 a 189. E raddoppi\u00f2 ancora fra il 1900 e il 1913. All'estero vennero aperti uffici a Bruxelles, Mosca, Odessa, Smirne, Lisbona, Porto, Porto Said, al Cairo, Gerusalemme, Barcellona, Valencia, Siviglia, San Sebasti\u00e1n.\nIl \"Cr\u00e9dit lyonnais\" s'impegna attivamente nell'emissione e nel collocamento dei tioli del debito pubblico francese ed estero. Grazie a una bilancia dei pagamenti in attivo, questa esportazine di capitali fece della Francia il \"banchiere del mondo\". Il \"Cr\u00e9dit lyonnais\", che si era inibito le partecipazioni industriali, sosteneva le imprese attraverso l'espediente dell'emissione di obbligazioni e soprattutto attraverso lo sconto degli effetti di commercio, che restava la principale attivit\u00e0 dell'istituto.\nHenri Germain mor\u00ec nel 1905, ma riusc\u00ec a vedere la banca che aveva fondato diventare la pi\u00f9 grande banca del mondo per raccolta, posizione che conserver\u00e0 fino al 1913. L'azienda contava allora 16.400 dipendenti nel mondo, di cui 13.900 in Francia.\n1914 - 1945.\nLo scoppio della prima Guerra mondiale ebbe riflessi anche sul \"Cr\u00e9dit Lyonnais\": quasi 8.000 impiegati furono mobilitati, molte sedi furono chiuse, la proroga delle scadenze commerciali paralizz\u00f2gli scambi e circa il 20% dei depositi furono ritirati. Alla fine del conflitto il \"Cr\u00e9dit lyonnais\" aveva perso 1.592 impiegati, e trovava delle condizioni di mercato ben diverse da quelle dell'Anteguerra.\nIn seguito alla Rivoluzione Russa le agenzie in Russia furono chiuse nel 1920 e il debito pubblico dell'Impero zarista non fu riconosciuto dai bolscevichi. Subito dopo la Guerra, la rivoluzione nazionalista di Mustafa Kemal trascin\u00f2 anche le agenzie in Turchia nello stesso destino.\nIn Francia il paesaggio bancario del primo dopoguerra cambi\u00f2 in conseguenza delle rivoluzioni straniere e dell'iperinflazione. Lo Stato divenne un attore importante nel sistema finanziario. In questo contesto difficile il \"Cr\u00e9dit lyonnais\" perse il primo posto fra le banche francesi nel periodo 1920-1929.\nNegli anni Venti il \"Cr\u00e9dit lyonnais\" allarg\u00f2 la propria clientela industriale. A tal fine nel 1916 costitu\u00ec insieme al \"Comptoir national d'escompte de Paris\" un istituto di credito a medio termine alle imprese, l\"UCINA - Union pour le cr\u00e9dit \u00e0 l'industrie nationale\".\nnello stesso periodo prosegu\u00ec anche la politica di estensione della rete di filiali, che raggiunsero il numero di 1.450 negli anni Trenta, prima di ridursi per effetto della crisi economica degli anni Trenta. Grazie a queste iniziative e alla grossa attivit\u00e0 del settore titoli, nel 1929 il \"Cr\u00e9dit lyonnais\" ritorn\u00f2 ad essere la prima banca francese, e attravers\u00f2 senza troppi danni la crisi del 1929.\nNel 1936 il \"Lyonnais\" era la quarta societ\u00e0 pi\u00f9 capitalizzata della Borsa di Parigi, dopo la crescita d'importanza delle industrie in Borsa, quando era la terza nel 1913.\nMalgrado i bombardamenti di cui furono oggetto certe agenzie francesi, il \"Cr\u00e9dit lyonnais\" fu complessivamente meno colpito dalla seconda Guerra mondiale di quanto non lo fosse stato dalla Prima. Non potendo utilizzare il denaro depositato per concedere prestiti, dato il rallentamento dell'economia in tempo di guerra, la Banca impieg\u00f2 il denaro in buoni del Tesoro.\nIl \"Cr\u00e9dit lyonnais\" aveva antichi rapporti con la \"Deutsche Bank\". Certamente la Banca francese ricav\u00f2 dalla collaborazione con la Germania nazista dei profitti difficili da quantificare. Nel 1945 il Comitato per la confisca dei profitti illeciti li valut\u00f2 a circa 150 milioni di franchi.\nDurante il periodo di Occupazione furono introdotte misure legislative per spogliare gli ebrei dei loro beni, fra cui i conti bancari. Il percorso che dovevano seguire le banche era indicato in tre tappe: un primo censimento dei conti correnti intestati a ebrei; una successiva revisione della lista per inserire le dimenticanze; infine, se c'erano dubbi, la richiesta al cliente del certificato di non appartenenza alla razza ebraica.\nLa legge bancaria del 2 dicembre 1945 separ\u00f2 nettamente le banche di deposito da quelle d'affari. Decise inoltre la nazionalizzazione dei quattro principali istituti di credito, fra cui il \"Cr\u00e9dit lyonnais\".\n1945 - 1966.\nCon legge 1\u00ba gennaio 1946 il \"Cr\u00e9dit Lyonnais\", come le altri grandi banche di deposito, fu parzialmente nazionalizzato.\nMalgrado il contingentamento legale dell'apertura di nuove filiali, l'istituto persegu\u00ec una politica di conquista del mercato. I ricavi delle operazioni su titoli si erano dimezzati rispetto all'Anteguerra, perci\u00f2 il \"Cr\u00e9dit Lyonnais\" intensific\u00f2 la propria attivit\u00e0 in favore dell'industria, soprattutto per quanto riguardava le operazioni con l'estero e di sconto. \nIl \"Cr\u00e9dit Lyonnais\" assume partecipazioni nelle imprese attraverso societ\u00e0 finanziarie controllate, come la Sofinex fondata nel 1963, aggirando il divieto di partecipazioni per le banche di deposito.\nNegli anni Cinquanta vennero create per la Pechiney le prime emissioni di obbligazioni convertibili in azioni e di obbligazioni con partecipazione. Nel 1959 venne fondata la \"SLIVAM\" (\"Soci\u00e9t\u00e9 lyonnaise d'investissement en valeurs mobili\u00e8res\"), che prefigurava le SICAV.\nSul piano internazionale la rete si estese a partire dal 1947 in America latina (Brasile, Per\u00f9, Venezuela), poi in Medio Oriente, in modo pi\u00f9 instabile a causa delle tensioni diplomatiche. Nelle colonie francesi in Africa, in seguito alla decolonizzazione, le agenzie furono trasformate in banche consociate.\n1966 - 1993.\nA partire dal 1966 lo Stato cre\u00f2 le condizioni di un nuovo ciclo di espansione e di innovazione nelle banche, attenuando la separazione fra le banche d'affari e le banche di depositi. Per accompagnare la diffusione massiccia della societ\u00e0 francese, il \"Cr\u00e9dit lyonnais\" aument\u00f2 il numero delle filiali da 828 nel 1967 a 1.905 nel 1974, mentre il numero dei dipendenti pass\u00f2 da 29.000 a 47.000.\nA partire dal 1966 la banca si internazionalizz\u00f2 sempre pi\u00f9: nel 1970 venne fondato l\"UBAF\" (\"Union de banques arabes et fran\u00e7aises\"); fra il 1970 e il 1973 si forma l'alleanza \"Europartners\" fra \"Cr\u00e9dit lyonnais\", \"Commerzbank\", \"Banco di Roma\" e \"Banco Hispano-Americano\"; nel 1971 la filiale di New York ottenne lo statuto di succursale; nel 1972 il \"Cr\u00e9dit lyonnais\" fu la prima banca occidentale ad essere autorizzata ad apritre un ufficio di rappresentanza a Mosca; nel 1976 apr\u00ec la agenzia di Tokyo.\nBench\u00e9 nel 1973 una legge avesse parzialmente aperto il capitale al personale, le numerose assunzioni e gli avvicendamenti del personale crarono tensioni e l'istituto bancario fu colpito pi\u00f9 gravemente di quelli concorrenti dallo sciopero bancario del 1974. nel 1976 il presidente Jacques Chaine fu assassinato davanti alla sede centrale della Banca.\nNel 1982 il \"Cr\u00e9dit lyonnais\", come le altre grandi banche francesi, fu completamente nazionalizzato.\nFra il 1989 e il 1992 il \"Lyonnais\" espanse la propria rete internazionale attraverso l'acquisizione della \"Chase Banque de Commerce\" in Belgio, del \"Credito Bergamasco\" e del \"Banco San Marco\" in Italia, della \"Banca Jover\" e del \"Banco Comercial Espa\u00f1ol\" in Spagna, e della \"BFG Bank\" in Germania. \nInoltre, importanti partecipazioni nel capitale delle imprese furono assunte attraverso le consociate \"Clinvest\" e \"Clindus\". \nQuesta strategia si rivel\u00f2 tuttavia rischiosa, in particolare a causa della congiuntura economica del 1992. Ne derivarono perdite pesanti.\nNel 1993 il \"Cr\u00e9dit lyonnais\" era sull'orlo della bancarotta, in particolare a causa della partecipazione nella \"Metro-Goldwyn-Mayer\" e agli investimenti nel settore immobiliare.\n1996 - 2013.\nNel 1999 la Banca fu privatizzata, ma lo Stato trattenne un quinto del capitale e nessun azionista poteva detenere pi\u00f9 di un decimo delle azioni senza autorizzazione governativa. I maggiori azionisti divennero il \"Cr\u00e9dit agricole\", \"AXA\" e \"Allianz\", attraverso le \"AGF\".\nNel 2003 il \"Cr\u00e9dit agricole\" prese il controllo del \"Cr\u00e9dit lyonnais\". Vengono perci\u00f2 fuse la banca d'affari del \"Lyonnais\", BFI, con \"Indosuez\" del gruppo \"Agricole\" per formare \"Calyon\".\nNel 2005 avviene il rilancio d'immagine del \"Cr\u00e9dit lyonnais\", alla tradizionale sigla \"CL\" viene sostituita la nuova sigla \"LCL - Le Cr\u00e9dit Lyonnais\", ma la ragione sociale rimane \"Cr\u00e9dit lyonnais\".\nNel 2013 il Governo francese ha annunciato un prestito di 4,5 miliardi di euro per saldare il debiti del \"Cr\u00e9dit lyonnais\". In totale il salvataggio della Banca sar\u00e0 costato 14,7 miliardi."}
{"id": "1566627", "revid": "104458", "url": "https://it.wikipedia.org/wiki?curid=1566627", "title": "Sasso lungo", "text": ""}
{"id": "1566628", "revid": "104458", "url": "https://it.wikipedia.org/wiki?curid=1566628", "title": "Sasso Lungo", "text": ""}
{"id": "1566637", "revid": "57342", "url": "https://it.wikipedia.org/wiki?curid=1566637", "title": "Edmonda Aldini", "text": "Biografia.\nEdmonda Aldini nasce a Reggio Emilia. A 14 anni vince un concorso con borsa di studio e viene ammessa, prima dell'et\u00e0 minima, all'Accademia d'arte drammatica, diretta da Silvio D'Amico. Nel 1951 si diploma, assieme ad attori del calibro di Luigi Vannucchi, Glauco Mauri, Franco Graziosi e all'allora allievo regista Andrea Camilleri. Debutta, e si fa immediatamente notare per le sue doti recitative, come attrice drammatica teatrale a San Miniato nel 1953 ne \"I dialoghi delle Carmelitane\" nel ruolo di suor Costanza.\nNel 1955 \u00e8 a fianco di Vittorio Gassman, con il quale recita per diversi anni ricoprendo parti di eccezionale difficolt\u00e0. Tra le opere migliori di quel periodo si ricordano: l\"Ornifle\" di Jean Anouilh (1957), il dramma a sfondo sociale \"Alla periferia\" di Federico Zardi, la memorabile interpretazione in \"Oreste\" di Vittorio Alfieri, di una bellissima Clitennestra, tutta giocata sui registri bassi, fino al \"Gioco degli eroi televisivi\" (1963), grande successo di critica e di pubblico, nel quale sosteneva tutti i ruoli femminili, dalla regina Atossa de \"I Persiani\" di Eschilo a Maria nel \"Pianto della Madonna\" di Jacopone da Todi.\nMolto presente anche nella prosa radiofonica della Rai, dagli anni cinquanta.\nAl Piccolo di Milano.\nNel 1961 \u00e8 al teatro Piccolo di Milano nello \"Schweyk nella seconda guerra mondiale\" di Bertolt Brecht, perfettamente a suo agio.\nNel 1963 interpreta il film \"Ro.Go.Pa.G.\", nell'episodio diretto da Pier Paolo Pasolini. Dallo stesso anno al 1966 si concede una parentesi televisiva, dapprima conducendo \"L'approdo\", successivamente affiancando Luigi Silori nel programma culturale \"Libri per tutti\", in cui il conduttore invitava l'attrice a leggere brani di autori contemporanei.\nTorna poi a teatro, con la parte di Bradamante nel fortunato \"Orlando furioso\" di Luca Ronconi-Edoardo Sanguineti, a Spoleto prima, poi nelle piazze italiane (1969), e con Francesca Benedetti e Nando Gazzolo, tra i fondatori della Comunit\u00e0 Teatrale dell'Emilia-Romagna.\nNella stagione teatrale 1968-1969 partecipa alla rappresentazione della pi\u00e8ce \"Un quarto di vita\" di Giorgio Gaslini; rappresentata in prima nazionale al Teatro Regio di Parma, vede la partecipazione, tra gli altri, di Duilio Del Prete, Andro Cecovini, Gabriella Ravazzi, Daisy Lumini, Franca Mazzola e i gruppi I Nuovi Angeli e i Funamboli; la Aldini partecipa anche alla realizzazione del disco (pubblicato dalla Durium nell'estate del 1969).\nGli anni settanta.\nAttrice dalle multiformi possibilit\u00e0, Edmonda Aldini ha legato il suo nome a interpretazioni importanti: da \"La figlia di Jorio\", diretta da Roberto De Simone, con Giuseppe Pambieri e Elena Zareschi, a \"Ignorabimus\" di Arno Holz, diretto da Ronconi al Fabbricone di Prato - ma con Ronconi occorre ricordare anche la straordinaria prova di attrice nel \"Riccardo III\" allo Stabile di Torino (era Lady Anna accanto a Gassman), \"Confessione scandalosa\" di Ruth Wolf (1978), nei panni e nelle vicissitudini pi\u00f9 psicologiche che storiche di Cristina di Svezia, diretta da Giuseppe Patroni Griffi (con il quale interpret\u00f2 anche Elettra nell\"Oreste\" di Vittorio Alfieri, accanto a Remo Girone).\nNegli ultimi anni l'attrice ha diradato le sue apparizioni, privilegiando le serate di poesia, per poi ritirarsi a vita privata. Alla fine degli anni 70 condivide la sua vita personale con il presunto nipote di Federico II, \"Principe di Prussia\" Wilhelm von Hohenzollern (in realt\u00e0 sarebbe Walter Zittelmann o Walter Zito, bergamasco).\nEdmonda Aldini cantante.\nNel corso della sua carriera Edmonda Aldini \u00e8 stata anche cantante, collaborando con il gruppo torinese di Cantacronache e incidendo anche dischi in proprio, tra cui ricordiamo \"Rabbia e tango\", con musiche di Astor Piazzolla e testi scritti da Duilio Del Prete in collaborazione con Angela Denia Tarenzi, e \"Canzoni in esilio\", con brani scritti da Mik\u012bs Theod\u014drak\u012bs."}
{"id": "1566649", "revid": "712828", "url": "https://it.wikipedia.org/wiki?curid=1566649", "title": "Crocodile (personaggio)", "text": ""}
{"id": "1566656", "revid": "112667612", "url": "https://it.wikipedia.org/wiki?curid=1566656", "title": "Sogno d'amore (Liszt)", "text": "Il sogno d'amore (Liebestraum) \u00e8 un gruppo di tre composizioni per pianoforte solo di Franz Liszt:\nLa terza, destinata a diventare celeberrima, \u00e8 un notturno in la bemolle maggiore che inizia in \"poco allegro\" con un dolce tema cantabile, per poi crescere sempre pi\u00f9 in un animato molto appassionato. Al tutto fanno da contorno i caratteristici virtuosismi del musicista magiaro, intervallati qua e l\u00e0 da cadenze, scale e funamboliche invenzioni.\nIl Sogno d'amore n.3 \u00e8 stato anche orchestrato dall'operettista Victor Herbert e negli ultimi anni, alla composizione originale per pianoforte \u00e8 stata affiancata l'orchestrazione di Herbert.\nLa Boston Pops Orchestra ha inciso sotto la direzione di Arthur Fiedler il Sogno d'amore insieme alla celeberrima \"Rapsodia Ungherese n.2\" sempre dello stesso Liszt."}
{"id": "1566664", "revid": "125825235", "url": "https://it.wikipedia.org/wiki?curid=1566664", "title": "Leighton Meester", "text": "Biografia.\nDi origini inglesi, irlandesi, olandesi e tedesche, Leighton Meester nasce a Fort Worth, in Texas, da Constance Haas e Douglas Meester, mentre la madre deve scontare una condanna per spaccio di stupefacenti dalla Giamaica agli Stati Uniti d'America. Tre mesi dopo la nascita della figlia, Constance torna in carcere per finire di scontare la condanna, lasciando la bambina alla nonna materna. All'epoca anche il padre era in prigione. Leighton ha un fratello di otto anni pi\u00f9 giovane, Alexander.\nQuando la madre esce di prigione, Meester e la sua famiglia si trasferiscono a Marco Island, in Florida, dove inizia a partecipare ad alcune produzioni del teatro locale. Successivamente, quando Leighton ha 11 anni, si trasferiscono prima a New York, dove diventa modella e poi, quando ha 14 anni, a Los Angeles, dove inizia a lavorare come attrice. Nonostante gli impegni lavorativi, continua gli studi e frequenta la \"Hollywood High School\", la \"Beverly Hills High School\" e infine una piccola scuola privata dove si diploma con un anno di anticipo.\nCarriera.\nRecitazione.\nLeighton Meester inizia la sua carriera da attrice nel 1999, a 13 anni, quando esordisce in TV in un episodio di \"Law &amp; Order - I due volti della giustizia\". A 14 anni si trasferisce a Los Angeles, in California, per poter lavorare in maniera pi\u00f9 stabile nel mondo dello spettacolo. In pochissimo tempo appare in serie di successo come \"24\", \"Crossing Jordan\", \"Entourage\", \"Settimo cielo\" e \"Veronica Mars\", arrivando in seguito ad ottenere anche ruoli di maggiore rilevanza nei telefilm \"Surface - Mistero dagli abissi\" e \"Tarzan\". Nel 2003, debutta al cinema nel film indipendente \"Hangman's Curse\" tratto dall'omonimo libro di Frank Peretti. Successivamente, nel 2006, recita in \"Flourish\" al fianco di Jesse Spencer e Jennifer Morrison, e appare nel drammatico \"Inside\". Nello stesso anno, ottiene la sua prima parte da protagonista cinematografica con l'horror \"Drive Thru\", per il quale incide anche un brano della colonna sonora. Parallelamente alla carriera cinematografica prosegue anche quella televisiva: appare in altre serie come \"Dr. House - Medical Division\", \"Shark - Giustizia a tutti i costi\" e \"\".\nLa svolta arriva nel 2007, quando Leighton Meester raggiunge la fama internazionale grazie al teen drama \"Gossip Girl\", serie incentrata sulla vita di un gruppo di ragazzi ricchi dell'Upper East Side di New York, in cui interpreta il ruolo di Blair Waldorf, una delle protagoniste. Sempre nello stesso anno recita nel film per la televisione \"Mortal College\". Nonostante il successo televisivo, continua anche la carriera cinematografica con \"The Beautiful Ordinary\" (conosciuto anche come \"Remember the Daze\" - 2007) e \"Killer Movie\" (2008). Nel 2010 ha un piccolo ruolo nel film \"Notte folle a Manhattan\"; nello stesso anno esce \"Country Strong\", film musical in cui recita al fianco di Gwyneth Paltrow e del cantante country Tim McGraw, nel quale canta anche la canzone \"Words I Couldn't Say\". Ottiene inoltre il ruolo da protagonista in tre film: il thriller \"The Roommate - Il terrore ti dorme accanto\", il film indipendente \"Scusa, mi piace tuo padre\" con Hugh Laurie e la commedia \"Monte Carlo\" con Katie Cassidy e Selena Gomez, tutti in uscita nel 2011.\nNel 2012 prende parte alla commedia \"Indovina perch\u00e9 ti odio\", al fianco di Adam Sandler, Andy Samberg e Milo Ventimiglia. Ad agosto compare, insieme a Wilmer Valderrama, nel video della canzone \"Addicted to Love\" dei Nomads e all'inizio di dicembre comincia a Boston le riprese del film \"By the Gun\", con Ben Barnes. Entra anche nel cast di \"Any Tom, Dick, or Harry\".\nAd aprile 2013 viene annunciata la sua partecipazione al film \"The Judge\", con Robert Downey Jr., a maggio quella in \"Life Partners\", con Gillian Jacobs e Adam Brody, e a settembre quella in \"Like Sunday, Like Rain\" di Frank Whaley, nel quale interpreta la fidanzata di Billie Joe Armstrong.\nMusica.\nNel 2007, Leighton Meester registra la canzone \"Inside the Black\" per la colonna sonora del film \"Drive Thru\" e nell'aprile del 2009 \"Birthday\" insieme al duo Awesome New Republic: una versione della canzone senza la sua voce viene inclusa nell'album \"Rational Geographic Vol. I\".\nSempre ad aprile del 2009, Leighton Meester firma un contratto per un album musicale con la Universal Republic. Prodotto da Polow Da Don, Harvey Mason, Jr. e Spencer Nezey, con il quale Meester comincia a lavorare a marzo, l'uscita dell'album, il cui titolo \u00e8 \"Love Is a Drug\", subisce diversi ritardi: inizialmente prevista per l'autunno, viene prima ritardata all'inizio del 2010, poi alla fine dell'anno, per non essere poi pi\u00f9 pubblicato. Nonostante questo, vengono distribuiti due singoli e due canzoni. Il primo singolo, \"Somebody to Love\", un duetto con Robin Thicke, viene pubblicato nelle radio americane il 13 ottobre 2009 e diventa disponibile per il download digitale il giorno dopo. Il secondo singolo, \"Your Love's a Drug\", viene pubblicato per il download digitale il 30 marzo 2010. L'album include, tra le quindici tracce, anche la canzone \"Make It Rain\" insieme a Lil Wayne.\nIn attesa della pubblicazione del suo album Meester collabora con il gruppo musicale Cobra Starship nella canzone \"Good Girls Go Bad\". Il brano, primo singolo estratto dal terzo studio album del gruppo, viene pubblicata l'11 maggio 2009 e raggiunge la posizione numero 7 della Billboard Hot 100; collabora anche alla canzone \"She Said\" di Stephen Jerzak. In occasione di Natale 2009, registra la cover della canzone \"Christmas (Baby Please Come Home)\", contenuta nell'album benefico \"A Very Special Christmas Vol.7\".\nIl 22 aprile 2012 Meester annuncia su Twitter un tour in cinque citt\u00e0 con il gruppo \"Check in the Dark\", che comincia il 29 maggio e termina il 4 giugno 2012. A giugno 2012 annuncia che lei e la band hanno registrato un album che servir\u00e0 da demo.\nIl 29 ottobre 2014 pubblica un nuovo singolo intitolato Heartstrings, tratto dall'omonimo album che contiene nove inediti. In quest'album Meester cambia totalmente genere musicale, passando dal pop all'indie folk.\nPubblicit\u00e0.\nLeighton Meester ha partecipato a diverse campagne pubblicitarie. All'inizio del 2009, si unisce a Reebok per pubblicizzare il nuovo modello di sneakers e collabora con il collega Ed Westwick nella campagna pubblicitaria delle macchine fotografiche Nikon Coolpix e in quella della linea di vestiti coreana ASK Enquired.\nNel 2010 diventa la portavoce dei prodotti per capelli \"Herbal Essences\". Vera Wang la sceglie anche come volto per il suo nuovo profumo \"Lovestruck\", che esce nell'estate 2011, e la casa di moda italiana Missoni la vuole per la collezione primavera/estate 2011. \u00c8 il volto anche della marca coreana di cosmetici \"eSpoir\".\nA maggio 2012 prende parte alla campagna \"All Stars\" della linea di moda filippina \"Penshoppe\"; \u00e8 il volto della collezione autunno-inverno 2013/2014 della marca francese Naf Naf, e nel mese di ottobre 2013 viene scelta come nuovo volto della casa cosmetica francese Biotherm. Nel 2015 viene scelta come testimonial della collezione primavera/estate di Jimmy Choo.\nImpegno sociale.\nLeighton Meester ha partecipato a diverse campagne di sensibilizzazione. Nel 2008, \u00e8 la portavoce della campagna \"Life Can't Wait\" di Sunsilk, che si pone l'obiettivo di motivare le donne a realizzare i propri sogni e collabora con \"Safe Horizon\" per attirare l'attenzione e prevenire la violenza domestica. Nel 2010 prende parte agli sforzi umanitari di \"Bulgari\" per \"Save the Children\" insieme a Isabella Rossellini e Maribel Verd\u00fataken.\nVita privata.\n\u00c8 stata legata a Sebastian Stan dal 2008 al 2010, conosciuto sul set di \"Gossip Girl\".\nNel giugno del 2009 il sito americano \"celebhotline.com\" pubblica alcune foto, catturate da un video in loro possesso, che ritraggono l'attrice seminuda in compagnia del fidanzato. Sfidando i legali dell'attrice, che avevano intimato di non pubblicarlo, il sito americano mise online altri fotogrammi e il video integrale.\nA luglio 2011, Meester e sua madre intentano una causa giudiziaria l'una contro l'altra riguardo al supporto finanziario per le cure mediche del fratello dell'attrice. Meester sostiene che sua madre ha usato i soldi da lei mandati ogni mese per degli interventi di chirurgia estetica; in risposta, la donna invoca inadempimento contrattuale e abusi fisici. A novembre, Constance Meester rinuncia ai tre milioni di risarcimento chiesti alla figlia e, di conseguenza, il 7 dicembre successivo, la corte si pronuncia in favore dell'attrice.\nNel febbraio 2014 Leighton si \u00e8 sposata con l'attore Adam Brody e il 4 agosto 2015 \u00e8 nata la primogenita della coppia: Arlo Day Brody. Nel settembre 2020 annunciano la nascita del secondogenito.\nDoppiatrici italiane.\nNelle versioni in italiano delle opere in cui ha recitato, Leighton Meester \u00e8 stata doppiata da:"}
{"id": "1566665", "revid": "287204", "url": "https://it.wikipedia.org/wiki?curid=1566665", "title": "La Tordera", "text": "La Tordera \u00e8 un fiume che nasce nel territorio di Montseny, scorre in Catalogna (Spagna) e sbocca nel Mar Mediterraneo tra Blanes e Malgrat de Mar.\nAttraversa i comuni di: Montseny, Sant Esteve de Palautordera, Santa Maria de Palautordera, Sant Celoni, Hostalric, Tordera, Ma\u00e7anet de la Selva."}
{"id": "1566667", "revid": "767487", "url": "https://it.wikipedia.org/wiki?curid=1566667", "title": "Cagliostro (film 1949)", "text": "Cagliostro \u00e8 un film del 1949 diretto da Gregory Ratoff. Una produzione italo-americana che racconta in maniera molto fantasiosa la vicenda di Giuseppe Balsamo, avventuriero settecentesco conosciuto dai pi\u00f9 sotto il nome di conte di Cagliostro.\n\u00c8 ispirato al romanzo (primo dei quattro libri che compongono il ciclo \"M\u00e9moires d'un m\u00e9decin\") \"Giuseppe Balsamo\" di Alexandre Dumas padre, che ripercorre in maniera romanzata, vicende che si svolgono negli ultimi anni della monarchia francese, coinvolgendo personaggi della corte di Versailles e finendo nel 1792, anno di nascita della repubblica.\nIl film \u00e8 noto anche con il titolo Gli spadaccini della Serenissima.\nTrama.\nIn Sicilia, i gitani rapiscono il piccolo Giuseppe. Il visconte de Montaigne fa impiccare Maria, la zingara che si era presa cura del bambino: Giuseppe cresce, giurando vendetta. A Vienna, il dottor Mesmer scopre le sue doti paranormali e cos\u00ec comincia la carriera di Cagliostro.\nA Parigi, tempo dopo, per vendicarsi di de Montaigne, Cagliostro usa Lorenza, una ragazza che assomiglia a Maria Antonietta, per gettare discredito sul visconte: si tratta del famoso caso della collana della regina che porter\u00e0 anche Cagliostro alla Bastiglia. Smascherato da Mesmer, durante il processo che ne segue, Cagliostro si trova sempre pi\u00f9 invischiato nei guai: mentre cerca di fuggire sui tetti, viene affrontato e ucciso dal fidanzato di Lorenza.\nProduzione.\nIl film \u00e8 un co-produzione italo-americana, della societ\u00e0 Edward Small Productions: il film doveva essere inizialmente girato negli USA diretto da Douglas Sirk con George Sanders. Durante la lavorazione, venne a mancare il direttore della fotografia Ubaldo Arata. Alcune delle scene del film vennero dirette da Orson Welles (senza accredito). Nella sua autobiografia l'attrice Valentina Cortese racconta di come il collega Orson Welles si divertisse a inventare i dialoghi solo per far arrabbiare il regista.\nOrson Welles \u00e8 accompagnato nelle scene da cinque comparse femminili, Silvana Mangano, Eleonora Rossi Drago, Silvana Pampanini, Gianna Maria Canale e Gina Lollobrigida, al loro esordio cinematografico.\nDistribuzione.\nIn Italia, il film fu distribuito dalla Scalera; negli USA, dall'United Artists. Fu riedito nel 1950 dalla Favorite Films. Nel 2005, venne distribuito in VHS dalla Nothing's New Video e nel 2006 dalla VLS.\nData di uscita.\nIMDb"}
{"id": "1566669", "revid": "599013", "url": "https://it.wikipedia.org/wiki?curid=1566669", "title": "Marques Bragg", "text": "Caratteristiche tecniche.\nGiocatore di solidit\u00e0 (nonostante l'altezza non eccelsa per il ruolo di pivot), era un ottimo rimbalzista, grazie alla massiccia struttura fisica e all'intelligenza di gioco. Sapeva inoltre essere pericoloso offensivamente.\nCarriera.\nMarques inizia la sua carriera liceale presso la Clifford J. Scott High School, passando poi all'universit\u00e0 di Providence dove trascorre 4 anni (1988-1992). Qui registra (in co-abitazione con Dikembe Mutombo) la miglior percentuale dal campo nella conference.\nAlla sua prima uscita da Pro, debutta nel campionato USBL con la casacca dei Philadelphia Spirit.\nNel 1993-94 il debutto europeo in Francia tra le file dei Gravelines, per poi tornare oltreoceano l'anno successivo: con i Grand Rapids nel campionato CBA, una stagione da 20 punti e 10 rimbalzi gli vale l'elezione di \"rivelazione dell'anno\" e la presenza nel quintetto ideale della Lega.\nDopo una pre-season con gli Utah Jazz e un'esperienza ai New Jersey Turnpike (lega USBL), Bragg inizia l'esperienza nella NBA: gioca infatti 53 partite con i Minnesota Timberwolves, ad un minutaggio medio di 7 minuti circa.\nDopo una tappa nelle Filippine ai Sunkist Orange Bottlers, disputa la preseason 1996 tra le file dei Cleveland Cavaliers, venendo per\u00f2 tagliato prima dell'inizio della stagione NBA.\nNel 1996-97 fa il suo ritorno in Europa, firmando un contratto con gli spagnoli del Valencia. Dopo una tappa in Turchia al Dar\u00fc\u015f\u015fafaka, Marques approda ancora in Spagna, dove per\u00f2 si infortuna al ginocchio vestendo la maglia del CB Huelva. Rimessosi in pieno, continua la sua carriera da giramondo accettando l'offerta brasiliana dell'Uberl\u00e2ndia.\nIl debutto in Italia avviene nel campionato 1999-2000, dove sfiora la promozione in Serie A1 con la Cestistica Barcellona. Bragg arriva comunque nella massima serie, risultando determinante alla salvezza dell'Andrea Costa Imola con 16,4 punti e 10,4 rimbalzi a gara. Nella restante parte di stagione gioca i play-off spagnoli con l'Ourense.\nL'anno successivo viene ingaggiato dai Crabs Rimini, dove disputando il campionato di Legadue continua a fornire un sostanzioso contributo (17,4 punti con 9,6 rimbalzi).\nNel 2002-03 torna in Sicilia per la sua quarta stagione italiana, ancora in Legadue: con 18,3 punti e quasi 10 rimbalzi di media contribuisce alla promozione in Serie A della Pallacanestro Messina, traguardo ottenuto in seguito a ripescaggio.\nDopo la parentesi francese allo Strasburgo, nel 2004 suscita l'attenzione della Carife Ferrara ma non viene tesserato."}
{"id": "1566670", "revid": "287204", "url": "https://it.wikipedia.org/wiki?curid=1566670", "title": "Ain (astronomia)", "text": "Ain (o Epsilon Tauri; \u03b5 Tau / \u03b5 Tauri) \u00e8 una stella gigante arancione situata nella costellazione del Toro, membro dell'ammasso aperto delle Iadi. Il nome \"Ain\" deriva dall'arabo \u0639\u064a\u0646 (in latino Oculus Borealis) che significa \"occhio\", in quanto costituisce l'occhio del toro celeste; il nome indica dunque la posizione dell'astro nella costellazione. Un altro nome tradizionalmente dato alla stella \u00e8 Coronis (in greco \u039a\u03bf\u03c1\u03c9\u03bd\u03b9\u03c2), che \u00e8 il nome di una delle sette Iadi mitologiche, Coronide.\nAin \u00e8 una stella di classe spettrale K0 ed ha una magnitudine apparente di +3,6. Posta a circa 155 anni luce dal Sistema solare, ha una luminosit\u00e0 90 volte superiore a quella del Sole ed un raggio 13 volte quello solare, mentre ha una temperatura superficiale di circa 4925 kelvin. Possiede una compagna orbitale di undicesima magnitudine posta a 182 secondi d'arco dalla componente primaria.\nPoich\u00e9 \u03b5 Tauri \u00e8 posta nei pressi del piano dell'eclittica, talvolta \u00e8 soggetto di occultazioni da parte della Luna e (molto raramente) da parte dei pianeti del Sistema solare.\nIl sistema planetario.\nNel 2007 \u00e8 stato scoperto in orbita attorno alla stella un massiccio pianeta extrasolare. Il pianeta orbita attorno alla stella ogni 1,6 anni secondo una traiettoria piuttosto eccentrica. All'epoca della scoperta era l'unico pianeta conosciuto all'interno di un ammasso aperto. Ain, che ha una massa 2,7 volte quella del Sole, \u00e8 inoltre la stella pi\u00f9 massiccia ad ospitare un pianeta. Gli astronomi ritengono che la stella, quando si trovava nella sua sequenza principale, fosse una nana di classe spettrale A."}
{"id": "1566676", "revid": "121837", "url": "https://it.wikipedia.org/wiki?curid=1566676", "title": "Epsilon Tauri", "text": ""}
{"id": "1566678", "revid": "767487", "url": "https://it.wikipedia.org/wiki?curid=1566678", "title": "Parco naturale del Montseny", "text": "Il parco naturale del Montseny \u00e8 un'area naturale protetta situata nella sierra prelitorale catalana.\nNe fanno parte i comuni di Arb\u00facies, Breda, El Brull, Campins, Fogars de Montcl\u00fas, Gualba, Montseny, Sant Antoni de Vilamajor, Sant Celoni, Sant Esteve de Palautordera, Sant Pere de Vilamajor, Santa Maria de Palautordera, Vallgorguina, Viladrau.\nNel 1978 \u00e8 stata dichiarata riserva della Biosfera, con 30117 ha protetti.\nGeografia.\nLa montagna pi\u00f9 alta \u00e8 il Tur\u00f3 de l'Home con 1712 metri, la seconda il Matagalls con 1699.\nAll'interno del parco scorrono tre fiumi: La Tordera, Riera d'Arb\u00facies, il fiume Congost."}
{"id": "1566679", "revid": "599013", "url": "https://it.wikipedia.org/wiki?curid=1566679", "title": "Chiesa di Santa Maria Maddalena (Campo Ligure)", "text": "La chiesa di Santa Maria Maddalena \u00e8 un luogo di culto cattolico situato nel comune di Campo Ligure, in via Isola Giugno, nella citt\u00e0 metropolitana di Genova.\nStoria e descrizione.\nLa chiesa \u00e8 ubicata di fronte alla valle del rio Masca e proprio ad esso si deve, secondo fonti storiche locali, la prima intitolazione a santa Maria de Maasca. L'edificio viene citato per la prima volta in un antico testamento datato al 14 giugno 1241; nell'atto viene citata una certa Elena - vedova di Giovanni Bianchi di Arenzano - che concede beni in favore delle chiese di San Nazario e Celso ad Arenzano e alle chiese di Campo quali San Michele e Santa Maria de Maasca.\nIn uno statuto del 1546 si fa riferimento ad una chiesa sul rio Masca ed intitolata alla Maria Maddalena che secondo gli storici ricalcherebbe l'antica chiesa gi\u00e0 esistente. Nel 1667 fu visitata dal vescovo di Acqui Carlo Antonio Gozzani che segnal\u00f2 il pessimo stato dello stabile - specie dell'altare - e la presenza in una nicchia dell'altare maggiore di una pregiata statua di \"Maria Maddalena\" in marmo di Carrara, datata proprio al 1667 e forse opera di qualche scultore della scuola del Filippo Parodi. Al suo interno sono ancora conservati due affreschi della prima met\u00e0 del XVII secolo raffiguranti due santi vescovi."}
{"id": "1566682", "revid": "309289", "url": "https://it.wikipedia.org/wiki?curid=1566682", "title": "Tuostach", "text": "Il Tuostach (; in lingua sacha: \u0422\u0443\u043e\u0441\u0442\u0430\u0430\u0445) \u00e8 un fiume della Siberia Orientale, affluente di destra della Ady\u010da (nel bacino della Jana). Scorre nel Verchojanskij ulus della Sacha (Jacuzia), in Russia.\nFormato alla confluenza dei fiumi Chara-Sala e Boldymba che scendono dalla cresta dei Monti \u010cerskij. Scorre con direzione prevalentemente nord-occidentale. La lunghezza del fiume \u00e8 di 271\u00a0km, l'area del suo bacino \u00e8 di 20\u00a0000\u00a0km\u00b2. Sfocia nella Ady\u010da a 68\u00a0km dalla sua foce. \nIl fiume gela, mediamente, da ottobre a fine maggio; il suo bacino \u00e8 pressoch\u00e9 completamente spopolato."}
{"id": "1566684", "revid": "80339", "url": "https://it.wikipedia.org/wiki?curid=1566684", "title": "Tuostah", "text": ""}
{"id": "1566685", "revid": "80339", "url": "https://it.wikipedia.org/wiki?curid=1566685", "title": "Tuostakh", "text": ""}
{"id": "1566688", "revid": "287204", "url": "https://it.wikipedia.org/wiki?curid=1566688", "title": "Vera", "text": ""}
{"id": "1566700", "revid": "106456", "url": "https://it.wikipedia.org/wiki?curid=1566700", "title": "Marcel Vertes", "text": "Biografia.\nPittore, incisore, illustratore, set e costume-designer \u00e8 stato lo storico autore di \"Vogue\" negli anni trenta e quaranta.\nHa disegnato il mondo della moda e degli atelier prima di affermarsi come artista, ma anche come scenografo e costumista.\nNacque a Budapest. Va a bottega da Zala, scultore prediletto dall'imperatore Francesco Giuseppe. Nel 1919, si trasferisce a Vienna dove sfonda come cartellonista, ma lo considera un mestiere di ripiego.\nNel 1925 si butta alle spalle il successo, lascia la capitale austriaca e approda a Parigi per dedicarsi alla litografia: illustrazioni per edizioni numerate di Colette, di Zola, soprattutto di Pierre Louys e collaborazioni per le riviste della moda.\nInizia cos\u00ec una carriera segnata dal successo, anche di vendite, e che lo porta a vincere l'Oscar per il film \"Moulin Rouge\" con Jos\u00e9 Ferrer e Zsa Zsa Gabor. Nel 1940, aveva disegnato i costumi per \"Il ladro di Bagdad\" insieme a Oliver Messel.\nGli ultimi anni si dedica interamente alla pittura, ritorna a Parigi, prima di stabilirsi definitivamente a New York, dove morir\u00e0.\nLe sue opere sono nei musei di tutto il mondo."}
{"id": "1566703", "revid": "1573940", "url": "https://it.wikipedia.org/wiki?curid=1566703", "title": "Oratorio dei Santi Sebastiano e Rocco (Campo Ligure)", "text": "L'oratorio dei Santi Sebastiano e Rocco \u00e8 un luogo di culto cattolico situato nel comune di Campo Ligure, in piazza San Sebastiano, nella citt\u00e0 metropolitana di Genova.\nStoria.\nL'oratorio, originariamente dedicato solo a san Sebastiano, \u00e8 ubicato presso la riva sinistra del torrente Ponzema, in prossimit\u00e0 dello Stura. Ancora oggi non \u00e8 certa la reale fondazione dell'edificio, solo un documento - all'epoca conservato nell'archivio della chiesa in seguito distrutto in un'alluvione nel 1977 - fa riferimento alla probabile fondazione nel 1418.\nLa prima visita apostolica risale al 1586 nella quale si ordin\u00f2 la realizzazione di un'immagine della Vergine Maria sopra la porta d'ingresso dell'oratorio. Secondo la descrizione della visita l'edificio \u00e8 composto da tre altari; il principale dedicato al santo Sebastiano, il secondo a san Giuseppe ed infine il terzo alla Madonna Addolorata nella quale era raffigurato un affresco del XV secolo.\nIn un atto notarile datato al 1\u00ba ottobre 1611 il marchese Francesco Spinola don\u00f2 alla confraternita un nuovo edificio potendo cos\u00ec adibire il vecchio edificio in un ricovero ospedaliero. Il 7 maggio del 1647 i disciplinanti lasciarono definitivamente l'oratorio di san Sebastiano e si trasform\u00f2 pertanto lo stabile nell'ospedale civile di Campo Ligure, attivo fino al 1968.\nA seguito dell'invasione francese di Napoleone Bonaparte nel 1797 gli arredi e i mobili sacri furono sequestrati dall'esercito d'oltralpe. Nel 1815, dopo la sconfitta dell'imperatore corso e la caduta del Primo Impero francese per volere del congresso di Vienna, l'antica confraternita fu ricostituita e restituiti i beni, secondo alcuni storici solo in parte, precedentemente requisiti dai francesi.\nDescrizione.\nAl suo interno \u00e8 conservata la tela di Domenico Piola raffigurante il \"Martirio di san Sebastiano, con san Rocco e san Michele Arcangelo\", restaurata nel 1988 per le continue cadute di colore. Ai lati dell'altare maggiore sono collocate, sopra il coro ligneo, due grandi tele raffiguranti la \"Flagellazione di san Sebastiano\" di ignoto autore e \"Sant'Irene che assiste san Sebastiano\" attribuita al pittore locale Sante Leoncini.\nIn una nicchia sono contenute dentro un'urna le reliquie di san Giulio, martire romano donate nel 1706 da un frate domenicano. Durante il periodo natalizio l'oratorio ospita un pregiato presepe meccanizzato."}
{"id": "1566706", "revid": "309289", "url": "https://it.wikipedia.org/wiki?curid=1566706", "title": "Nel'gese", "text": "Il Nel'gese (; in lingua sacha: \u041d\u044d\u043b\u044c\u0433\u044d\u04bb\u044d) \u00e8 un fiume della Siberia Orientale, affluente di sinistra della Ady\u010da (nel bacino della Jana). Scorre nel Tomponskij ulus e nel Verchojanskij ulus della Sacha (Jacuzia), in Russia.\nNasce dal versante orientale dei monti di Verchojansk e scorre con direzione prevalentemente nord-orientale attraverso l'altopiano della Jana; non incontra centri abitati lungo tutto il suo corso. La lunghezza del fiume \u00e8 di 566\u00a0km, l'area del suo bacino \u00e8 di 15\u00a0200\u00a0km\u00b2. Sfocia nella Ady\u010da a 351\u00a0km dalla sua foce. \nIl bacino del fiume \u00e8 interessato dal permafrost; le sue acque sono sigillate dal ghiaccio da fine settembre - primi di ottobre, fino a fine maggio - primi di giugno."}
{"id": "1566707", "revid": "80339", "url": "https://it.wikipedia.org/wiki?curid=1566707", "title": "Nelgese", "text": ""}
{"id": "1566710", "revid": "62748", "url": "https://it.wikipedia.org/wiki?curid=1566710", "title": "Il bacio con la finestra", "text": "Il bacio con la finestra \u00e8 un dipinto di Edvard Munch del 1892, un olio su tela di x , conservato nella Galleria nazionale di Oslo di Oslo.\nIl dipinto fa parte di un gruppo di opere chiamato \"Il fregio della vita\", sul tema del ciclo della vita, della morte e dell'amore, che comprende dipinti realizzati dal 1893 al 1918. All'interno di questo tema \"Il bacio con la finestra\" esprime una tematica pi\u00f9 volte trattata da Munch, quella del rapporto tra uomo e donna.\nLa coppia misteriosa ritratta in questo dipinto non mostra tenerezza e complicit\u00e0. I volti sono nascosti nell'ombra di un abbraccio sensuale ma non gioioso. I corpi, indistinguibili l'uno dall'altro, sono avvinghiati in quella che appare pi\u00f9 una lotta che un abbraccio amoroso. Le due figure sono nettamente decentrate contro ogni canone compositivo tradizionale, spinte verso il margine destro del quadro; esse accentuano un senso di furtivit\u00e0 sottolineato anche dal locale modesto e disadorno, quasi che l'incontro sia casuale o segreto. Le tonalit\u00e0 fredde del dipinto rimandano alle atmosfere nordiche.\nLe due figure abbracciate, impossibili da distinguere separatamente, rappresentano la perdita d'identit\u00e0. Il rapporto tra uomo e donna si configura come tensione tra desiderio di amare e paura di amare. Il rapporto ambiguo \u00e8 espresso dalla fusione fisica delle due figure che si abbracciano nel tentativo di annullarsi o assimilarsi. In ci\u00f2 Munch trasferisce quel doloroso senso di solitudine legate al suo vissuto personale.\nDescrizione.\nIl dipinto rappresenta due figure umane che si baciano all'interno di un locale, vicine ad una finestra da cui si intravede una via con vetrine illuminate e pochi passanti. A destra del quadro vediamo le due figure avvinte.\nL'uomo \u00e8 rappresentato di profilo con il braccio destro proteso in avanti in un abbraccio; delle gambe si individua la parte superiore; l'uomo indossa un abito blu dalla cui giacca si evidenzia una parte del colletto bianco di una camicia; del volto sono individuabili l'orecchio destro e pochi tratti relativamente al mento, al naso, all'occhio destro e alla fronte; i capelli sono corti di colore nero.\nLa donna \u00e8 rappresentata in posizione frontale ma con il busto lateralmente tutto proteso verso il corpo dell'uomo; si distingue solo una parte del collo lasciato scoperto da un abito nero che presenta una profonda scollatura, non \u00e8 individuabile il volto. Nella parte superiore a destra vediamo una parete del locale che \u00e8 disadorna.\nLa coppia \u00e8 posto accanto ad una finestra che ha una tenda dai colori che vanno dal bianco all'azzurro, raccolta in basso a destra. Dai vetri della finestra si vede una via con quattro vetrine illuminate inserite nel contesto di edifici con finestre buie e una gialla. Si distinguono quattro passanti e un grande cipresso la cui altezza \u00e8 rapportabile a quella degli edifici vicini. I vetri sono collocati in modo tale da dividere la finestra in quattro sezioni.\nIn basso a sinistra \u00e8 collocata la firma del pittore.\nI colori di tutta la composizione sono scuri, azzurri, blu e neri e le tonalit\u00e0 sono fredde. "}
{"id": "1566714", "revid": "2014155", "url": "https://it.wikipedia.org/wiki?curid=1566714", "title": "Martino II", "text": ""}
{"id": "1566715", "revid": "486946", "url": "https://it.wikipedia.org/wiki?curid=1566715", "title": "Temperatura superficiale", "text": ""}
{"id": "1566716", "revid": "6923", "url": "https://it.wikipedia.org/wiki?curid=1566716", "title": "Agenzia aerospaziale bulgara", "text": "L'Agenzia Aerospaziale Bulgara (AAB), oggi conosciuta anche come Istituto di Ricerca Spaziale e Tecnologica o IRST (bulgaro: \u0418\u043d\u0441\u0442\u0438\u0442\u0443\u0442 \u0437\u0430 \u041a\u043e\u0441\u043c\u0438\u0447\u0435\u0441\u043a\u0438 \u0438\u0437\u0441\u043b\u0435\u0434\u0432\u0430\u043d\u0438\u044f, \u0418\u041a\u0418), fu fondata nel 1969 ed \u00e8 tra le pi\u00f9 vecchie agenzie spaziali.\n\u00c8 tra le principali sezioni nell'Accademia bulgara delle scienze. Il campo di attivit\u00e0 della AAB-IRST spazia tra gli studi fondamentali di fisica spaziale, astrofisica, trattamento di immagini, telerilevamento, scienze della vita, equipaggiamento scientifico, preparazione e realizzazione di esperimenti nella regione di spazio studiata ed impiego di veicoli spaziali automatici e non, studio dei sistemi di controllo, veicoli spaziali ed aerei e loro equipaggiamenti, attivit\u00e0 di creazione di materiali e tecnologie cosmiche e loro uso, addestramento di studenti specializzandi e laureandi.\nStoria.\nL'ente venne fondato nel 1969 come Gruppo di Ricerca sulla Fisica Spaziale, sezione speciale all'interno dell'Accademia bulgara delle scienze. Nel 1972 la prima apparecchiatura spaziale, il P-1, fu lanciata nello spazio. Gli scienziati bulgari hanno partecipato a diversi programmi sovietici, guadagnando molta esperienza nella progettazione di apparecchiature per i satelliti Intercosmos.\nSu iniziativa ministeriale, nel 1975 l'ente divenne il Laboratorio Centrale per la Ricerca Spaziale. Nel 1979 la Bulgaria divenne la sesta nazione a mandare un uomo nello spazio, il pilota militare Georgi Ivanov, seguito nel 1988 da Alexandar Alexandrov.\nNel 1987 assunse la denominazione di Agenzia Aerospaziale Bulgara. Nel 2010, nell'ambito di una generale riforma delle accademie scientifiche bulgare, \u00e8 stato fuso con il Laboratorio di studi sulle Influenze Solari-Terrestri, creato nel 1990 e dotato di un distaccamento a Stara Zagora. La nuova istituzione \u00e8 stata rinominata Istituto di Ricerca Spaziale e Tecnologica (IRST), bench\u00e9 mantenga la denominazione tradizionale anche sul proprio sito ufficiale.\nAttivit\u00e0.\nPer il momento l'agenzia opera principalmente in cooperazione con le agenzie spaziali di varie nazioni sviluppatrici, provvedendo ai componenti ad alta tecnologia ed all'abilit\u00e0 tecnica. L'Agenzia Spaziale Bulgara in questo momento sta lavorando coll'Agenzia spaziale indiana al satellite Chandrayaan-1."}
{"id": "1566719", "revid": "149587", "url": "https://it.wikipedia.org/wiki?curid=1566719", "title": "Vera (Mato Grosso)", "text": ""}
{"id": "1566732", "revid": "309289", "url": "https://it.wikipedia.org/wiki?curid=1566732", "title": "Derbeke", "text": "Il Derbeke (; in lingua sacha: \u0414\u044d\u0440\u0431\u044d\u043a\u044d) \u00e8 un fiume della Siberia Orientale, affluente di sinistra della Ady\u010da (nel bacino della Jana). Scorre nel Tomponskij ulus della Sacha (Jacuzia), in Russia.\nIl fiume nasce in una gola rocciosa sul versante orientale dei monti Chunchadin (\u0425\u0443\u043d\u0445\u0430\u0434\u0438\u043d\u0441\u043a\u0438\u0439 \u0445\u0440\u0435\u0431\u0435\u0442), che si trovano nella parte sud-est dei monti di Verchojansk. La pendenza del fiume \u00e8 di 30,7\u00a0\u2030, a met\u00e0 percorso esce in un'ampia vallata e la pendenza scende a 6,8\u00a0\u2030. Nel corso inferiore, la valle si restringe in una gola con pareti quasi ripide. Scorre con direzione settentrionale o nord-orientale, in una zona pressoch\u00e9 spopolata. La lunghezza del fiume \u00e8 di 389\u00a0km, l'area del suo bacino \u00e8 di 14\u00a0100\u00a0km\u00b2. Sfocia nella Ady\u010da a 429\u00a0km dalla sua foce. \u00c8 gelato da fine settembre fino alla fine di maggio."}
{"id": "1566734", "revid": "599013", "url": "https://it.wikipedia.org/wiki?curid=1566734", "title": "Convento dei Santi Michele e Cristino", "text": "L'ex convento dei Santi Michele e Cristino \u00e8 stato un luogo di culto cattolico situato nel comune di Campo Ligure, in via Convento, nella citt\u00e0 metropolitana di Genova.\nGi\u00e0 sede della soppressa Comunit\u00e0 montana Valli Stura, Orba e Leira, dal 2011 al 2017 \u00e8 stata la sede dell'Unione dei comuni delle Valli Stura, Orba e Leira. Con lo spostamento della sede dell\u2019Unione, il comune di Campo Ligure ne ha acquisito la propriet\u00e0; ad risulta inutilizzato.\nStoria e descrizione.\nIl convento, sito adiacente all'oratorio dell'Assunta, \u00e8 il frutto di una donazione di Giovanni Francesco Spinola che il 1\u00ba settembre 1621 don\u00f2 alla Compagnia dei Frati Gerolimini di Pisa una casa al fine di erigere in seguito un monastero.\nNell'ottobre del 1621 i frati ottennero in dono anche un orto adiacente, sempre dallo stesso Spinola, e un atto notarile del 21 aprile 1622 stabil\u00ec l'assegnazione della cappellania di San Michele Arcangelo. La richiesta di edificazione del nuovo convento fu presentata dai religiosi nel maggio dello stesso anno, ma il vescovo della diocesi di Acqui monsignor Camillo Beccio respinse la richiesta dei frati favorendo - secondo alcuni storici locali - il convento dei frati minori osservanti di Rossiglione da cui proveniva il vescovo.\nI Gerolamini chiesero allora il consenso direttamente al pontefice Gregorio XV il quale permise l'edificazione del convento in una bolla che cita testualmente:\nSi decise nei lavori di costruzione di non edificare una nuova chiesa adiacente al convento, poich\u00e9 il vescovo di Acqui affid\u00f2 ai frati la gestione spirituale della locale chiesa di san Michele.\nNel 1634 il parroco di Campo Ligure ottenne l'autorizzazione dalla curia vescovile la cessione della chiesa ai frati, autorizzazione che per\u00f2 non fu confermata dalla Santa Sede. I frati, ormai convinti di non poter cos\u00ec ottenere la chiesa di san Michele, decisero nel 1635 la realizzazione di un nuovo edificio di culto servendosi della sala del refettorio del convento. Oggi la sala \u00e8 sede dell'Unione dei comuni delle Valli Stura, Orba e Leira\nLe ridotte dimensioni della chiesa non consentivano per\u00f2 il regolare svolgimento liturgico, ponendo come soluzione la decisione di erigere un nuovo edificio; il 5 luglio del 1665 fu posta la prima pietra sul terreno donato dal marchese Spinola, portando a compimento l'opera il 27 settembre 1690. A seguito della Rivoluzione francese e dalla Campagna d'Italia di Napoleone Bonaparte il convento fu abbandonato dai frati e fra il 1798 e il 1806 l'edificio fu trasformato in abitazione civile e magazzino.\nNella conversione andarono perduti buona parte del patrimonio artistico dell'antica chiesa. Secondo una versione storica si \u00e8 potuto apprendere che la chiesa era dotata di quattro altari - oltre a quello centrale maggiore - intitolati a san Bernardo Abate, a sant'Anna, alla Beata Vergine Maria e a san Cristino. Anticamente erano qui conservati una tela raffigurante la \"Madonna di Trapani\" - oggi nell'oratorio dei Santi Sebastiano e Rocco - e le reliquie del santo Cristino oggi conservate in una teca all'interno della chiesa parrocchiale della Nativit\u00e0. Oggi l'ex chiesa \u00e8 di propriet\u00e0 privata e quindi non visitabile."}
{"id": "1566737", "revid": "287204", "url": "https://it.wikipedia.org/wiki?curid=1566737", "title": "V GAS", "text": "V GAS \u00e8 un simulatore 3D domestico sviluppato nel 2005 dalla \"YDreams\" per conto della Commissione europea, nello specifico dal \"Centro Ricerche Comunitarie\".\nOrigini.\nQuesto programma nacque nell'ambito del progetto comunitario denominato VIRTU@LIS (\"Social Learning on Environmental Issues with the Interactive Information and Communications Technologies\"), con lo scopo di sensibilizzare i cittadini europei sulle tematiche della conservazione ambientale e dell'inquinamento domestico tramite un sistema efficiente dal punto di vista comunicativo.\nIl progetto \u00e8 stato un prosieguo e potenziamento del progetto \"GAS\", un software concettualmente identico ma dall'interfaccia molto meno accessibile rispetto al suo successore Virtuale.\nSviluppo.\nLe funzionalit\u00e0 di \"VGAS\" sono state estese principalmente in due campi:\nL'affidabilit\u00e0 dei dati \u00e8 stata garantita dal Laboratorio Territoriale di Educazione Ambientale \"Laura Conti\" di Milano.\nFunzionamento.\nL'utente ha a disposizione un'abitazione virtuale con tutti gli elettrodomestici ed i comfort abituali, con tanto di studio e garage.\nA partire dal soggiorno, l'utente potr\u00e0 inserire per ogni elettrodomestico della \"casa virtuale\" i dati corrispettivi agli elettrodomestici della propria casa reale e non solo: potranno essere anche inseriti dati in merito alle sorgenti energetiche che alimentano la casa, se la famiglia ricicla rifiuti (carta, plastica, vetro... ecc), come vengono di solito trascorse le vacanze e addirittura se all'interno della famiglia c'\u00e8 qualche componente vegetariano.\nL'obiettivo del programma \u00e8 di essere un cantiere virtuale per modificare la propria casa della vita reale in termini di sostenibilit\u00e0 ambientale: l'utente ha la possibilit\u00e0 di verificare, tramite un pannello di controllo, quanti e quali inquinanti vengono emessi nell'atmosfera a seconda delle abitudini e delle tecnologie domestiche.\nLingue.\nIl simulatore V GAS \u00e8 disponibile nelle seguenti lingue:\nLa manualistica e la maggior parte delle guide non sono state tradotte dall'inglese all'italiano."}
{"id": "1566738", "revid": "122949923", "url": "https://it.wikipedia.org/wiki?curid=1566738", "title": "Shanksville", "text": "Shanksville \u00e8 un comune degli Stati Uniti d'America, nella Contea di Somerset, nello Stato della Pennsylvania. Conta 245 abitanti ed \u00e8 parte dell'Area Statistica Metropolitana (\"Metropolitan Statistical Area\") di Johnston.\nLa citt\u00e0 balz\u00f2 all'attenzione dell'opinione pubblica internazionale durante gli attentati dell'11 settembre 2001, quando il volo United Airlines 93 si schiant\u00f2 in un campo poco distante.\nStoria.\nLa citt\u00e0 venne fondata nel 1798 dalle famiglie Shank e Wendel, immigrate negli anni precedenti dalla Germania negli Stati Uniti. Il nome deriva da Christian Shank, il costruttore della prima baita. Le lingue parlate erano prevalentemente il tedesco o il cosiddetto \"Pennsylvania Dutch\". Meno frequente, ma usato, l'inglese.\nIl suo sviluppo fu molto lento: ancora nel 1829 le case erano molto poche ed erano stati costruiti solo un negozio, un mulino e due segherie. Il primo ufficio postale venne aperto solo nel 1874. Dopo il 1840, la citt\u00e0 inizi\u00f2 ad ingrandirsi, con la costruzione di chiese, negozi e botteghe artigianali (in special modo di burro) e l'arrivo di carpentieri, medici ed insegnanti.\nNella prima parte del XIX secolo, varie epidemie di difterite colpirono Shanksville, uccidendo moltissimi bambini. Il 1859 fu un anno duro, a causa del freddo che distrusse quasi completamente il raccolto. La carestia venne evitata solo grazie ad un raccolto record di grano saraceno (circa 183.000 bushel, all'incirca 5.000 tonnellate).\nIl 23 agosto 1899 scoppi\u00f2 un grave incendio che distrusse il ponte coperto e cinque edifici su Bridge Street. Il 25 gennaio 1913 Shanksville venne costituita in municipalit\u00e0.\nIl 6 giugno 1917 un ciclone colp\u00ec la vicina cittadina di Stonycreek, oggi ricompresa nel \"borough\". Il 17 marzo 1936, sub\u00ec la pi\u00f9 grave alluvione della sua storia.\nOggi \u00e8 una cittadina prevalentemente residenziale. I principali negozi sono una piccola stazione di servizio - la \"Breaner's Marine\" - ed un negozio di souvenir - l\"'Ida's Country Store\". Ci sono anche due chiese: la \"Shanksville United Methodist Church\", di fede metodista, e la \"St. Mark Luteran Church\", di fede luterana.\nL'11 settembre 2001 il volo United Airlines 93 si schiant\u00f2 circa 3 chilometri a nord di Shanksville, vicino alla cittadina di Stonycreek. Un memoriale temporaneo venne posto su una collina a circa 450 metri dal luogo dello schianto. Nel 2011 \u00e8 stata completata la costruzione del monumento commemorativo definitivo, che sorge sul luogo dell'impatto.\nGeografia fisica.\nShanksville occupa un'area di appena ed \u00e8 la settima cittadina pi\u00f9 alta della Pennsylvania (circa 679,7 metri).\nCi sono tre dighe nell'area: la diga Hen Glessner, la diga Harvey Glessner e la diga Walker.\nShanksville \u00e8 attraversata dal fiume Stonycreek, cos\u00ec chiamato da Christian Shank intorno al 1750 per il suo ampio canale roccioso.\nSociet\u00e0.\nEvoluzione demografica.\nIn base all'ultimo censimento del 2000, risultano residenti nel borgo 245 persone, 96 abitazioni e 65 nuclei familiari. La densit\u00e0 della popolazione \u00e8 di 525,5 abitanti per km\u00b2. Risultano 100 unit\u00e0 abitative con una densit\u00e0 di 214,5 per km\u00b2. Il sobborgo \u00e8 composto esclusivamente da bianchi.\nLa popolazione \u00e8 cos\u00ec suddivisa: il 26,5% \u00e8 sotto i 18 anni, il 10,2% compreso fra 18 e 24, il 28,2% compreso fra 25 e 44, il 19,6% fra 45 e 64 e il 15,5% ha 65 anni o oltre. L'et\u00e0 media \u00e8 di 36 anni. Ogni 100 donne ci sono 94,4 maschi (percentuale che decresce a 93,5 se rapportata alle donne con pi\u00f9 di 18 anni).\nSu 96 abitazioni, il 22,9% \u00e8 occupato da persone sole, il 9,4% da persone sole con pi\u00f9 di 65 anni e il 54,2% da coppie sposate. Il 12,5% \u00e8 abitato da una donna senza marito, il 32,3% da famiglie con figli minorenni e il 28,1% da non-famiglie. La media di occupanti \u00e8 di 2,55, che sale a 3,06 nelle case abitate da famiglie.\nIl reddito medio per abitazione \u00e8 di circa 29.980 dollari, quello per famiglia di circa 40.833 dollari. Gli uomini hanno un reddito medio di circa 25.250 dollari, le donne di circa 22.917. Il reddito pro capite della citt\u00e0 \u00e8 di circa 14.500 dollari. Circa il 4,8% delle famiglie e il 9,1% della popolazione complessiva \u00e8 sotto la linea di povert\u00e0, incluso il 4,7% della popolazione con meno di 18 anni e il 12,5% della popolazione con 65 anni o pi\u00f9."}
{"id": "1566739", "revid": "222009", "url": "https://it.wikipedia.org/wiki?curid=1566739", "title": "Maria del Pozzo della Cisterna", "text": ""}
{"id": "1566753", "revid": "237256", "url": "https://it.wikipedia.org/wiki?curid=1566753", "title": "Mark Anatole'vi\u010d Zakharov", "text": ""}
{"id": "1566754", "revid": "287204", "url": "https://it.wikipedia.org/wiki?curid=1566754", "title": "Daniel Rey", "text": "Biografia.\nRey attualmente suona con i \"Martinets\".\n\u00c8 apparso al concerto di tributo per il trentesimo anniversario della fondazione dei Ramones (immortalato nel film-documentario \"\") insieme a C.J. Ramone, Marky Ramone, Steve Jones dei Sex Pistols, Eddie Vedder dei Pearl Jam, Brett Gurewitz dei Bad Religion, Pete Yorn e altri ancora, suonando la chitarra in molte canzoni dei Ramones (tra cui \"Blitzkrieg Bop\", \"Sheena Is a Punk Rocker\" e \"Wart Hog\")."}
{"id": "1566756", "revid": "767487", "url": "https://it.wikipedia.org/wiki?curid=1566756", "title": "Live at the Apollo (Ben Harper e The Blind Boys of Alabama)", "text": "Live at the Apollo \u00e8 un concerto di Ben Harper e The Blind Boys of Alabama registrato all'Apollo Theater di Harlem (New York) il 12 ottobre 2004. \u00c8 stato poi pubblicato su CD il 14 marzo 2005 e in DVD il 29 marzo dello stesso anno."}
{"id": "1566760", "revid": "547992", "url": "https://it.wikipedia.org/wiki?curid=1566760", "title": "\u0218tefan Radu", "text": "Ha legato la sua carriera a due sole squadre: la e la Lazio, dove era arrivato nel 2008, giocandoci per il resto della sua carriera.\n\u00c8 il calciatore con il maggior numero di presenze in tutte le competizioni ufficiali con la maglia biancoceleste. \u00c8 inoltre il calciatore della Lazio con il maggior numero di presenze in Serie A.\nCarriera.\nClub.\nDinamo Bucarest.\nProdotto delle giovanili della Dinamo Bucarest, esordisce nella massima divisione del campionato rumeno all'et\u00e0 di soli 17 anni. Diventa poi un punto fermo della squadra. Con il club rumeno vince una Coppa di Romania e una Supercoppa di Romania, nel 2005, e un campionato, nella stagione 2006-2007.\nLazio.\nNel gennaio 2008 \u00e8 la Lazio ad aggiudicarsi il giocatore, ottenendolo in prestito fino a giugno al costo di un milione di euro, con riscatto fissato a 5,5 milioni. Ha esordito con la maglia della Lazio in Coppa Italia il 30 gennaio 2008 allo Stadio Artemio Franchi di Firenze contro la (vittoria per 2-1), indossando la maglia numero 2 lasciata da Guglielmo Stendardo. La stagione successiva prende il numero 32.\nNell'aprile 2008 la sua propriet\u00e0 \u00e8 riscattata dalla Lazio, che versa 4,5 milioni di euro alla Dinamo Bucarest. Alla sua seconda annata con la squadra capitolina, l'allenatore Delio Rossi lo schiera in 19 gare in campionato e in 2 in Coppa Italia. Con la squadra otterr\u00e0 il decimo posto in Serie A e la vittoria della Coppa Italia.\nNella stagione seguente \u00e8 a disposizione del nuovo tecnico, scelto da Claudio Lotito, Davide Ballardini. L'8 agosto 2009 vince la Supercoppa Italiana, disputata a Pechino, contro l'. Le prestazioni sue sono buone, la squadra, per\u00f2 gioca male e in Europa League viene raccolta un'eliminazione nel girone qualificatorio. A febbraio 2010, quando Ballardini viene esonerato la squadra \u00e8 terz'ultima in campionato, in zona retrocessione. Con l'arrivo di Edoardo Reja acquista maggior sicurezza e le sue prestazioni migliorano notevolmente. Grazie ai risultati positivi ottenuti nella seconda parte del campionato, la Lazio otterr\u00e0 il dodicesimo posto in Serie A alle spalle della Fiorentina. Alla fine della stagione risulta essere tra i dieci migliori difensori del campionato italiano e , Inter e mostrano un interessamento al suo ingaggio.\nNella sua quarta stagione in \"biancoceleste\" il tecnico Edoardo Reja gli assegna il ruolo di titolare, preferendolo al giovane belga Lu\u00eds Pedro Cavanda. \u00c8 schierato come terzino nella difesa a quattro, al fianco del brasiliano Andr\u00e9 Dias, l'italiano Giuseppe Biava e lo svizzero Stephan Lichtsteiner. Nel girone di andata disputa tutti gli incontri fino alla quindicesima giornata di campionato, quando \u00e8 fermato da un infortunio che lo costringe ad un'operazione in artroscopia al menisco destro, effettuata presso la clinica sociale \"Paideia\".\nIl 17 giugno 2011, con una nota sul sito ufficiale, rinnova il suo contratto con la Lazio sino al 2016.\nIl 6 dicembre 2012, dopo quasi cinque anni dal suo arrivo a Roma, realizza la sua prima rete con la maglia biancoceleste nella trasferta vittoriosa di Europa League per 4-1 contro il . L'8 gennaio 2013 arriva il suo secondo gol in maglia biancoceleste nei quarti di finale di Coppa Italia contro il , la partita verr\u00e0 vinta proprio dalla Lazio per 3-0. Il 24 febbraio 2013, durante la partita casalinga vinta contro il per 2-0, segna il suo primo gol in Serie A. Il 26 maggio 2013 vince la sua seconda Coppa Italia battendo in finale la per 1-0.\nIl 18 agosto 2013 perde la Supercoppa italiana 2013 contro la per 4-0.\nL'11 gennaio 2015, in occasione del Derby di Roma pareggiato per 2-2, disputa la sua duecentesima partita con la maglia \"biancoceleste\". Il 20 maggio 2015 perde la finale di Coppa Italia, dove la Lazio \u00e8 sconfitta dalla Juventus per 2-1; \u00e8 suo il gol biancoceleste.\nL'11 luglio 2015 rinnova, per altri cinque anni, il contratto che lo lega alla societ\u00e0 romana. l'8 agosto successivo gioca da titolare e perde per 2-0 la partita di Supercoppa italiana contro i Campioni d'Italia della Juventus.\nIl 20 novembre 2016 disputa la sua duecentesima partita nel campionato italiano in occasione della vittoria casalinga, per 3-1, contro il . Il 17 maggio 2017 perde per la seconda volta la finale di Coppa Italia poich\u00e9 la sua squadra \u00e8 superata, per 2-0, dalla Juventus.\nIl 13 agosto 2017, all'inizio della sua undicesima stagione con la maglia biancoceleste, vince il suo quarto trofeo italiano, la Supercoppa italiana, grazie al successo per 3-2 della Lazio all'Olimpico contro la Juventus. Il 25 ottobre successivo, superando Idilio Cei, diventa il decimo giocatore ad aver disputato pi\u00f9 incontri con la maglia della Lazio, con 287 presenze. Il 10 febbraio 2018 disputa la sua trecentesima partita con i colori biancocelesti in occasione della trasferta contro il , nella partita persa per 4-1. Chiude la stagione 2017-2018 con 41 presenze. Sono 33 le presenze nell'annata 2018-2019, chiusa il 15 maggio 2019 con la vittoria, per la terza volta, della Coppa Italia, grazie al successo per 2-0 in finale contro l'. Il 22 dicembre 2019 vince il suo sesto trofeo italiano nella vittoria per 3-1 contro la Juventus in Supercoppa. Il 23 febbraio 2020 taglia il traguardo delle 299 presenze con la Lazio in Serie A e raggiunge il terzo posto nella classifica dei giocatori con pi\u00f9 presenze in maglia biancoceleste nella massima serie italiana, superando Giuseppe Favalli.\nIl 6 gennaio 2021 raggiunge le 320 presenze in Serie A, staccando Aldo Puccinelli e diventando il giocatore con pi\u00f9 presenze in serie A nella storia della Lazio. Il 21 marzo successivo, con la presenza numero 401, giocata contro l' in Serie A, raggiunge Giuseppe Favalli al primo posto per presenze in assoluto con la maglia biancoceleste. Il 3 aprile con la presenza nella partita casalinga vinta per 2-1 contro lo , diventa il calciatore con pi\u00f9 presenze nella storia della Lazio.\nNazionale.\nMilita per un biennio, dal 2006 al 2008, nella nazionale Under-21 rumena. Esordisce con la nazionale rumena il 15 novembre 2006 a Cadice nell'incontro -Romania (0-1). Partecipa al in Austria e Svizzera, dove la sua squadra \u00e8 eliminata al primo turno. Dopo varie divergenze avute negli anni con le guide tecniche, il 5 aprile 2013 annuncia il proprio ritiro dalla nazionale.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "1566769", "revid": "1005847", "url": "https://it.wikipedia.org/wiki?curid=1566769", "title": "Conte di Champagne", "text": ""}
{"id": "1566771", "revid": "827882", "url": "https://it.wikipedia.org/wiki?curid=1566771", "title": "Rifugio della Gardetta", "text": "Il rifugio della Gardetta \u00e8 un rifugio alpino situato nel comune di Canosio (\"CN\"), in valle Maira, nelle Alpi Cozie, a \"2.335\"\u00a0m s.l.m.\nStoria.\nDeriva dalla ristrutturazione di un antico ricovero militare utilizzato nella seconda guerra mondiale ed \u00e8 stato inaugurato nel 1994.\nCaratteristiche e informazioni.\nSorge sull'Altopiano della Gardetta, poco ad est del passo Gardetta, in comune di Canosio (CN). \u00c8 una costruzione a due piani in muratura di pietrame, con l'interno rivestito in legno. \u00c8 dotato di servizi igienici interni, acqua corrente interna anche calda, cucina e 45 posti letto; offre per\u00f2 anche servizio ristorazione. L'impianto elettrico \u00e8 alimentato da pannelli fotovoltaici. \u00c8 aperto in maniera continuativa dal 15 giugno al 30 settembre, a richiesta negli altri periodi dell'anno; non ha un locale invernale. La struttura alpina si trova sotto uno dei cieli pi\u00f9 bui d'Europa, che rende possibile osservare tutte le costellazioni, accompagnati da un esperto, durante le numerose serate delle stelle, offerte gratuitamente dal rifugio.\nAccessi.\nL'accesso pi\u00f9 comodo \u00e8 dal colle Valcavera, seguendo la vecchia rotabile militare che attraversa in direzione ESE-ONO l'altopiano della Gardetta fino al passo omonimo. Il colle di Valcavera pu\u00f2 essere raggiunto da Demonte in valle Stura, da Castelmagno in valle Grana, o dal vallone di Marmora in valle Maira. Un accesso alternativo, pi\u00f9 lungo, \u00e8 da Canosio, in valle Maira, risalendo il vallone del Preit fino al colle del Preit, che d\u00e0 sull'altopiano della Gardetta. Altro accesso possibile \u00e8 da Acceglio, risalendo il vallone di Unerzio su strada per poi raggiungere il passo della Gardetta su sentiero. Tutti gli itinerari sono di tipo escursionistico con difficolt\u00e0 T; sono per\u00f2 caratterizzati da una certa lunghezza.\nTraversate.\nIl rifugio si trova in prossimit\u00e0 del percorso della Grande Traversata delle Alpi, in particolare della variante nota come \"percorso delle alte valli\", sulla tappa che unisce Pontebernardo a Chialvetta. Questa tappa coincide con la tappa R136 del \"percorso rosso\" della Via Alpina.\n\u00c8 inoltre posto tappa per il trekking dei \"Percorsi Occitani\", anello di 15 giorni intorno alla valle Maira; in particolare, si trova a cavallo della decima tappa (Chialvetta - rifugio Gardetta) e dell'undicesima tappa (Gardetta - Arata di Marmora).\nLa zona dove sorge il rifugio vide sorgere in passato numerose fortificazioni del Vallo Alpino del Littorio, al cui complesso la stessa struttura del rifugio apparteneva. I resti di queste fortificazioni sono oggi visitabili utilizzando il rifugio come punto d'appoggio o posto tappa."}
{"id": "1566773", "revid": "13701782", "url": "https://it.wikipedia.org/wiki?curid=1566773", "title": "Alba Julia", "text": ""}
{"id": "1566777", "revid": "1528507", "url": "https://it.wikipedia.org/wiki?curid=1566777", "title": "Lancelot Lionel Ware", "text": "Il principale motivo della sua fama, sta precisamente nell'aver fondato - insieme all'avvocato australiano Roland Berrill - il Mensa, la societ\u00e0 internazionale di persone intellettualmente dotate. Essi originariamente lo chiamarono l'\"High IQ Club\", cio\u00e8 il \"Club dell'alto QI\".\nWare nacque a Mitcham, Surrey, primogenito di un padre manager e di una madre musicista. Frequent\u00f2 la Steyning Grammar School e la Sutton Grammar School. Divenne in seguito Royal Scholar presso l'Imperial College dell'Universit\u00e0 di Londra, dove studi\u00f2 Matematica, cui segu\u00ec un dottorato in Biochimica. Intraprese la ricerca medica con Sir Henry Dale presso l'Istituto Nazionale per la Ricerca Medica, il National Institute for Medical Research di Hampstead di Londra, e divenne medico ricercatore e docente di biochimica presso il St Thomas' Hospital di Londra.\nDurante la seconda guerra mondiale, Ware lavor\u00f2 ad una ricerca segreta presso Porton Down. In seguito lavor\u00f2 come scienziato per la Boots Company, a Nottingham. In questo periodo, conobbe ed ebbe a che fare con gli esami del Quoziente Intellettivo (Test QI). Alla fine della guerra, nel 1945, cominci\u00f2 a frequentare un corso di laurea in giurisprudenza al Lincoln College, dell'Universit\u00e0 di Oxford. Durante questo periodo a Oxford, fond\u00f2 il Mensa il 1\u00ba ottobre 1946. Inizialmente la societ\u00e0 era stata pensata per l'1% della popolazione con il pi\u00f9 alto grado di intelligenza, ma una variazione nel calcolo nella deviazione standard (secondo la curva di Gauss) port\u00f2 il limite al 2% della popolazione (o 98\u00ba percentile), e questo criterio \u00e8 rimasto da allora.\nNel 1949, Ware fu abilitato alla professione di avvocato dal Lincoln's Inn e fece praticantato al Chancery, specializzandosi in propriet\u00e0 intellettuale, diritti d'autore e brevetti. Egli si interess\u00f2 anche di politica in particolare con il partito dei \"Conservatives\" e divenne un assessore del Consiglio della Contea di Londra, nel 1960. Dal 1950, aveva lasciato il Mensa, in gran parte a causa di altri suoi interessi per la politica e il diritto. Tuttavia, dopo che Roland Berrill mor\u00ec nel 1961, decise di rientrare nella societ\u00e0.\nWare entr\u00f2 a far parte dell'Athenaeum Club nel 1983, un club di intellettuali di Londra. Venne nominato Officer of the Order of the British Empire (OBE), per i servizi resi all\"'Institute of Patentees and Inventors\", che ha presieduto per molti anni. Ware and\u00f2 in pensione nel 1985, quando viveva a Surrey, Londra."}
{"id": "1566780", "revid": "13701825", "url": "https://it.wikipedia.org/wiki?curid=1566780", "title": "Basilica di S. Pietro", "text": ""}
{"id": "1566781", "revid": "13701839", "url": "https://it.wikipedia.org/wiki?curid=1566781", "title": "Monte Celio", "text": ""}
{"id": "1566782", "revid": "80339", "url": "https://it.wikipedia.org/wiki?curid=1566782", "title": "Hroma", "text": ""}
{"id": "1566784", "revid": "80339", "url": "https://it.wikipedia.org/wiki?curid=1566784", "title": "Khroma", "text": ""}
{"id": "1566787", "revid": "13701911", "url": "https://it.wikipedia.org/wiki?curid=1566787", "title": "Ottone II, Duca di Baviera", "text": ""}
{"id": "1566788", "revid": "24443", "url": "https://it.wikipedia.org/wiki?curid=1566788", "title": "Colle del mulo", "text": ""}
{"id": "1566789", "revid": "6923", "url": "https://it.wikipedia.org/wiki?curid=1566789", "title": "Yamaha Aerox", "text": "Lo Yamaha Aerox \u00e8 uno scooter della casa giapponese Yamaha con un peso che varia dai 92 ai 97 kg.\nSul mercato italiano ha preso il posto del MBK \"Nitro\", altro nome con cui lo scooter era commercializzato, quando la casa motociclistica giapponese, proprietaria del marchio francese, ha deciso di cessarne la distribuzione.\nDescrizione.\nEquipaggiato con un motore a due tempi alimentato da un carburatore di 12 mm \u00e8 dotato di miscelatore automatico ed omologato Euro II; l'impianto frenante, nei modelli precedenti al 2013 interamente Brembo, \u00e8 composto da freni a disco con pinze tradizionali ad attacco assiale, su entrambe le ruote.\nIl comfort di marcia \u00e8 assicurato da una forcella con escursione di 80\u00a0mm all'anteriore e da un classico monoammortizzatore al retrotreno.\nNel 2007 \u00e8 stato realizzato un modello con gli adesivi della Fiat come quelli presenti sulla Yamaha YZR-M1 di Valentino Rossi, mentre nel 2011 prende il nome di Yamaha Aerox SP55, sia per l'anno di fondazione di Yamaha Motor (1955) che per la grafica che replica quella utilizzata durante i test invernali dalla Yamaha YZF R1 SBK 2011\nCilindrate.\nQuesto scooter \u00e8 stato prodotto in diverse cilindrate:"}
{"id": "1566790", "revid": "289247", "url": "https://it.wikipedia.org/wiki?curid=1566790", "title": "Corrado di Svevia", "text": ""}
{"id": "1566798", "revid": "57342", "url": "https://it.wikipedia.org/wiki?curid=1566798", "title": "Truccazzano", "text": "Truccazzano (\"Truccazzan\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Fa parte del Parco Adda Nord e del territorio della Martesana.\nIl paese si trova a circa 15 chilometri a est da Milano.\nIl paese pi\u00f9 vicino \u00e8 Rivolta d'Adda, che dista circa 2 chilometri.\nGeografia antropica.\nIl territorio comunale comprende il centro abitato di Truccazzano, le frazioni di Albignano, Cavaione e Corneliano Bertario, e le localit\u00e0 di Cascina Rosina, Cascina Rossa e Incugnate.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 590 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "1566802", "revid": "1305772", "url": "https://it.wikipedia.org/wiki?curid=1566802", "title": "Andreev", "text": "indica inoltre:"}
{"id": "1566804", "revid": "124473660", "url": "https://it.wikipedia.org/wiki?curid=1566804", "title": "Giulio Chiarugi", "text": "Biografia.\nFiglio di Pietro ed Elisa del Puglia, dopo aver frequentato i primi quattro anni della facolt\u00e0 di medicina a Siena, si trasfer\u00ec a Torino, presso la cui universit\u00e0 si laure\u00f2 nel 1882. Tornato a Siena, entr\u00f2 a far parte dell'Istituto di anatomia della locale universit\u00e0 diretto da Guglielmo Romiti, e nel 1888 ne divenne direttore. Nel 1890 si trasfer\u00ec all'Istituto di Anatomia umana di Firenze, dove rimase ininterrottamente anche dopo il pensionamento (nel 1934). Fu preside della facolt\u00e0 di medicina e chirurgia per 32 anni, dall'anno accademico 1891-1892 al 1923-1924, e in seguito, ma solo per un anno, primo rettore dell'Universit\u00e0 degli Studi di Firenze. Negli anni dal 1900 fino al pensionamento si dedic\u00f2 anche all'insegnamento di anatomia pittorica presso l'Accademia di belle arti di Firenze.\nEletto al Parlamento italiano nelle file radicali nel 1900 nel collegio di Siena, fu poi consigliere comunale di Firenze e infine sindaco della citt\u00e0, nel biennio 1909-1910, sostenuto dal blocco democratico-socialista.\nOpera.\nChiarugi, allievo di Guglielmo Romiti, nell'Italia post unitaria che ricercava una propria identit\u00e0 anche culturale, fu uno dei pi\u00f9 importanti maestri di anatomia ed embriologia e sottoline\u00f2 l'importanza di queste discipline nella formazione medica.\nFond\u00f2 due riviste:\n\u00c8 ricordato ancora oggi per due importanti trattati:\nIstituzioni di Anatomia dell'Uomo.\nLa prima edizione di questo trattato usc\u00ec nel 1904 in tre volumi e quattro tomi edita dalla Societ\u00e0 Editrice Libraria di Milano:&lt;br&gt;\nVol. I: Introduzione, anatomia generale. Embriogenia. Anatomia sistematica: apparecchio tegumentario, apparecchio scheletrico, apparecchio muscolare\nVol. II tomo 1: Anatomia sistematica: apparecchio intestinale, apparecchio respiratorio, derivati branchiali, apparecchio urogenitale, apparecchio surrenale, membrane e cavit\u00e0 seriose\nVol. II tomo 2: Anatomia sistematica: apparecchio vascolare\nVol. III: Anatomia sistematica: apparecchio nervoso, organi e apparecchi di senso&lt;br&gt;\nIn seguito il trattato divenne definitivamente di cinque volumi,con sette tomi:&lt;br&gt;\n\"Vol. I / 1: Introduzione, anatomia generale. Embriogenia.\"&lt;br&gt;\n\"Vol. I / 2: Anatomia sistematica: Cute. Osteologia e Artrologia\"&lt;br&gt;\n\"Vol. II /1: Anatomia sistematica: Miologia\"&lt;br&gt;\n\"Vol. II /2: Anatomia sistematica: Angiologia\"&lt;br&gt;\n\"Vol. III: Anatomia sistematica: Splancnologia\"&lt;br&gt;\n\"Vol. IV: Anatomia sistematica: Sistema Nervoso Centrale\"&lt;br&gt;\n\"Vol. V: Anatomia sistematica: Sistema Nervoso Periferico. Organi ed Apparecchi di senso. Bibliografia.\"&lt;br&gt;\nL'opera, completa e dettagliata, ma per prosa e struttura pi\u00f9 votata all'approfondimento che alla didattica, \u00e8 stato il primo moderno trattato di anatomia dell'Italia post-unitaria. Vi sono trattate, infatti, oltre all'anatomia descrittiva classica, tutte quelle nozioni di istologia e di embriologia necessarie per il migliore inquadramento morfologico-funzionale dell'anatomia. Il trattato ebbe largo successo ed \u00e8 stato per decenni il testo italiano di riferimento per l'Anatomia, come testimoniano anche le sue numerose edizioni, sei delle quali curate dallo stesso Chiarugi. La VII (1948), l'VIII (1954) e la IX (1960) furono invece curate ed ampliate da Giuseppe Levi. Dalla X edizione (1969) in poi, il trattato \u00e8 stato completamente rivisto e aggiornato da Luigi Bucciante per l'editore Vallardi. \nIl trattato viene ancora utilizzato per la consultazione e l'approfondimento, mentre per lo studio dell'Anatomia gli vengono preferiti testi pi\u00f9 agili e didattici. \u00c8 uscita nel (2017) la XII edizione , curata da pi\u00f9 revisori, per conto dell'editore \"Piccin -Nuova Libraria\" di Padova.\nTrattato di embriologia.\nIl \"Trattato di embriologia con particolare riguardo alla storia dello sviluppo dei mammiferi e dell'uomo\" venne pubblicato nel periodo 1929-1944 dalla Societ\u00e0 Editrice Libraria di Milano. Si tratta di un'opera illustrata in quattro volumi:\nVol. 1: Gli elementi della riproduzione sessuale e la fecondazione \nVol. 2: La formazione dell'embrione \nVol. 3: Gli annessi embrionali \nVol. 4: Lo sviluppo degli organi e dei tessuti e l'accrescimento.\nI materiali preparatori e le bozze di stampa del \"Trattato\" sono conservati presso l'archivio della biblioteca del Museo Galileo, all'interno del pi\u00f9 ampio \" Fondo Archivistico Giulio Chiarugi\", che raccoglie anche un ampio carteggio e numerosi documenti personali che ne attestano la formazione e l'attivit\u00e0 professionale. Al fondo si affianca la biblioteca di Giulio Chiarugi e del figlio Alberto, botanico, donata al museo, al pari delle carte, dal nipote Giulio.\nRiconoscimenti.\nGiulio Chiarugi fu socio di numerose accademie in Italia e all'estero, fra cui l'Accademia Nazionale dei Lincei, nella quale fu accolto nel 1892, e l'Accademia Nazionale delle Scienze detta dei XL, nel 1926.\nNel 1936 l'Accademia d'Italia gli confer\u00ec il \"premio Mussolini\" per le scienze."}
{"id": "1566805", "revid": "1793900", "url": "https://it.wikipedia.org/wiki?curid=1566805", "title": "Alburnus Maior", "text": ""}
{"id": "1566807", "revid": "122199209", "url": "https://it.wikipedia.org/wiki?curid=1566807", "title": "Ezio Gamba", "text": "Biografia.\nJudoka.\nAtleta della Societ\u00e0 Forza e Costanza di Brescia, storica fondazione polisportiva, dapprima insieme al fratello Sergio sotto la guida del noto maestro Bernardini Mario (gi\u00e0 istruttore dell'Accademia del Corpo di Guardie di P.S), poi dal 1970 allievo prediletto del maestro Franco Capelletti, che col maestro giapponese Masami Matsushita fa della palestra di piazzetta Sant'Alessandro un riferimento per tutto il judo nazionale.\nNel 1975 Gamba viene chiamato a far parte di una ristretta rosa di giovani judoka e fa la conoscenza del judoka Nicola Angelo Fetto dopo essere stato convocato perennemente presso il Centro di Preparazione Olimpica di Roma, istituito dal Presidente avv. Augusto Ceracchini nella sede dell'Accademia Nazionale Italiana di Judo, sotto la guida del M\u00b0 Masami Matsushita. Rappresenta la Nazionale italiana di judo in quattro edizioni dei Giochi olimpici estivi: Montr\u00e9al 1976, Mosca 1980, Los Angeles 1984, Seoul 1988. Nella prima si classifica settimo. A causa del boicottaggio del blocco occidentale, Gamba, esortato da Cappelletti, per poter liberamente partecipare ai Giochi di Mosca chiede ed ottiene il congedo dall'Arma dei Carabinieri del cui Gruppo Sportivo era effettivo. A Mosca vince l'oro nella categoria maschile dei pesi leggeri (71\u00a0kg), battendo in finale il britannico ; a Los Angeles conquista la medaglia d'argento nella stessa categoria, sconfitto dal sudcoreano Ahn Byeong-Keun.\nGamba vince i Campionati Europei di judo a Rostock nel 1982. Ottiene inoltre due secondi posti ai campionati mondiali di judo e due secondi posti pi\u00f9 un terzo posto ai campionati europei di judo.\nAllenatore.\nDopo l'attivit\u00e0 agonistica, smessa nel 1988 dopo Seoul, Gamba \u00e8 allenatore della nazionale italiana di judo fino al 2004. Diventa quindi responsabile tecnico del Judo nella Federazione Africana di Arti Marziali per circa un anno.\nNel 2009 si trasferisce in Russia, dove \u00e8 allenatore della nazionale di judo; nel 2010 insignito del premio di miglior allenatore europeo dell'anno.\nNell'estate 2013 insieme a Franco Cappelletti entra a far parte della Hall of Fame della disciplina, evento celebrato con una serata di gala a Rio de Janeiro.\nIl giorno 8 gennaio 2016, per quanto fatto in Russia (sotto la guida di Gamba, infatti, a Londra sono arrivati i primi ori olimpici del judo russo), riceve direttamente dalle mani di Vladimir Putin, in conferenza stampa, il passaporto russo. Putin, riporta l'agenzia Tass, ha rivelato che era stato lo stesso Gamba a esprimere il desiderio di diventare cittadino russo: non \u00e8 un segreto nell'ambiente del judo il fatto che in pi\u00f9 occasioni Gamba abbia allenato il leader russo, di cui \u00e8 nota la passione per le arti marziali, maturata anche a seguito dei pregressi incarichi in agenzie governative sovietiche."}
{"id": "1566809", "revid": "237256", "url": "https://it.wikipedia.org/wiki?curid=1566809", "title": "Andreyev", "text": ""}
{"id": "1566813", "revid": "309289", "url": "https://it.wikipedia.org/wiki?curid=1566813", "title": "Alture Polousnyj", "text": "Le Alture Polousnyj (in russo \u041f\u043e\u043b\u043e\u0443\u0441\u043d\u044b\u0439 \u043a\u0440\u044f\u0436, \"Polousnyj krja\u017e\") sono una modesta zona rilevata della Russia siberiana orientale (Sacha).\nSi estendono all'estremit\u00e0 nordoccidentale dei monti \u010cerskij dalle sorgenti del fiume Chroma fino all'Indigirka; si allungano in direzione ovest-est per 175 km, raggiungendo una quota massima di 968 m. Hanno le loro sorgenti in questi rilievi alcuni fiumi del bacino dell'Indigirka come l'Allaicha e il B\u00ebr\u00ebl\u00ebch, oltre al Chroma che \u00e8 diretto tributario del mare della Siberia Orientale. Oltre la valle dell'Indigirka, la continuazione delle Alture Polousnyj sono la cresta Ulachan-Sis, mentre a sud-ovest si estende la catena dei monti del Selennjach.\nLa cresta Polousnyj \u00e8 costituita da massicci di bassa montagna con cime piatte e colline. Le parti inferiori dei pendii sono occupate da rade foreste di larici e foreste di tundra, pi\u00f9 in alto da tundra di alta montagna. Visto il clima inclemente, queste montagne sono praticamente spopolate. "}
{"id": "1566818", "revid": "838137", "url": "https://it.wikipedia.org/wiki?curid=1566818", "title": "Stella gigante brillante", "text": "La classe di luminosit\u00e0 II nella classificazione di Yerkes \u00e8 assegnata alle giganti brillanti o luminose. Una gigante brillante \u00e8 una stella che, per dimensioni, \u00e8 al limite tra le giganti e le supergiganti; tale classificazione \u00e8 generalmente assegnata alle stelle giganti che presentano una luminosit\u00e0 eccezionalmente elevata, ma non sono sufficientemente brillanti o massicce per essere classificate supergiganti.\nAlcune famose stelle classificate come giganti brillanti sono:"}
{"id": "1566827", "revid": "123384377", "url": "https://it.wikipedia.org/wiki?curid=1566827", "title": "Move Your Body (Eiffel 65)", "text": "Move Your Body \u00e8 il secondo singolo della band eurodance italiana Eiffel 65 datato 1999, secondo estratto dall'album di esordio dell'album Europop, pubblicato pochi mesi dopo.\nIl brano \u00e8 stato scritto da Domenico Capuano, Roberto Molinaro, Gianfranco Randone, Maurizio Lobina e Massimo Gabutti.\nIl singolo ha ottenuto un enorme popolarit\u00e0 in tutta Europa raggiungendo la vetta delle classifiche dei singoli pi\u00f9 venduti (anche in Italia), e grazie a questo brano gli Eiffel 65 si confermano dopo il successo della hit mondiale Blue (Da Ba Dee).\nIn seguito alla scissione del gruppo nel 2006, anni dopo vengono prodotti svariati remake del singolo: Nel 2008 i Bloom 06 (Band formata dall'ex-cantante e dall'ex-tastierista degli Eiffel 65) creano una cover del brano in versione Dance moderna che verr\u00e0 poi inserito nell'EP della band \"Club Test 02\" nel 2009. Nel 2010, invece, per celebrare il primo decennio del successo del singolo, viene pubblicato un nuovo EP di Move Your Body targato Eiffel 65 (e prodotto dall'etichetta discografica proprietaria del brano BlissCo Records) intitolato \"Move Your Body Golden Remixes\", che contiene 4 nuove versioni del brano di cui 2 ad opera di due ex-componenti del gruppo (Gabry Ponte e Maurizio Lobina), mentre le altre portano la firma di 2 ex-collaboratori degli Eiffel 65, cio\u00e8 i Djs From Mars e Roberto Molinaro (quest'ultimo anche tra gli autori del brano originale).\nMove Your Body 2010 Golden Remixes.\n\"Move Your Body 2010 Golden Remixes\" \u00e8 il golden remix di \"Move Your Body\" degli Eiffel 65, si tratta di una raccolta di remix in chiave House e Dance della storica hit \"Move Your Body\" che ha riscosso un grande successo nel 1999. Questa serie di remake anticipa la riunione ufficiale del gruppo avvenuta il 17 giugno 2010, i remix sono stati curati da Roberto Molinaro, dal DJ del gruppo Gabry Ponte, dai Djs From Mars e dal remixer e tastierista del gruppo Maurizio Lobina. I remix sono stati inoltre realizzati utilizzando il cantato della canzone originale del 1999."}
{"id": "1566828", "revid": "121837", "url": "https://it.wikipedia.org/wiki?curid=1566828", "title": "Gigante brillante", "text": ""}
{"id": "1566830", "revid": "767487", "url": "https://it.wikipedia.org/wiki?curid=1566830", "title": "Etantiolo", "text": "L'etantiolo \u00e8 un composto organico con formula CH3CH2SH. Consiste in un gruppo etilico, CH3CH2, legato a un gruppo tiolo (o mercaptano), -SH. Il composto ha struttura simile all'etanolo da cui differisce per la sostituzione dell'O con lo S. Questo cambiamento comporta l'introduzione di diverse propriet\u00e0, la pi\u00f9 sgradevole \u00e8 quella correlata al cattivo odore tipico dei composti mercaptanici.\nL'etantiolo \u00e8 anche pi\u00f9 volatile dell'etanolo a causa della diminuita capacit\u00e0 di creare legami idrogeno.\nL'etantiolo \u00e8 nocivo. Si ricava in natura come componente minore del petrolio, e pu\u00f2 venire aggiunto ai gas di petrolio liquefatti (GPL) o al metano per l'odorizzazione, per fornire grazie al suo cattivo odore un elemento di avviso in caso di fughe di gas. In queste concentrazioni, l'etantiolo non \u00e8 dannoso."}
{"id": "1566834", "revid": "1748167", "url": "https://it.wikipedia.org/wiki?curid=1566834", "title": "Sabrina, the Animated Series", "text": "Sabrina, the Animated Series \u00e8 una serie animata basata sulle storie a fumetti Archie Comics, prodotta nel 1999 da DiC Entertainment con la collaborazione di ABC, United Paramount Network, e Hartbreak Films. Si compone di una stagione di 65 episodi. In Italia \u00e8 andata in onda su Italia 1.\nQuesta serie \u00e8 stata premiata con il Young Artist Awards, nella categoria: \"Best Animated TV Series\", negli anni 2000 e 2001.\nNel 2002 la serie \u00e8 stata omaggiata di un film d'animazione, pubblicato in direct-to-video e trasmesso da Disney Channel, \"Sabrina - Amiche per sempre\" (\"Sabrina the Teenage Witch in Friends Forever\"), a cui \u00e8 seguita la serie animata \"\", in Italia trasmessa da Jetix.\nTrama.\nNel piccolo comune di Greendale vive Sabrina Spellman, una ragazzina di 12 anni con un grande cuore e un grande segreto. Sabrina \u00e8 infatti per met\u00e0 umana (da parte della madre) e per met\u00e0 strega (da parte del padre). Le uniche persone che conoscono i poteri di Sabrina sono le zie Hilda e Zelda, streghe anch'esse e suo zio Quigley, che per\u00f2 non ha alcun potere magico. In compagnia dei suoi amici Chlo\u00e9, Harvey ed il suo gatto magico Salem (in realt\u00e0 uno stregone trasformato per punizione in felino) Sabrina vivr\u00e0 (spesso suo malgrado) una serie di avventure strane e divertenti, ma accomunate dal lieto fine.\nTematiche.\nLa serie animata tratta nella maggior parte degli episodi di tematiche e problemi legati all'adolescenza oppure alla scarsa esperienza di Sabrina per quanto riguarda la magia. Sabrina spesso, per risolvere i suoi problemi, si rivolge ad un genio che abita in un barattolo di biscotti che si trova in cucina (barattolo che peraltro sarebbe vietato usare a Sabrina), il quale la aiuta con magie che, puntualmente, in fine di puntata, si ritorcono verso la giovane strega. Sabrina dovrebbe cos\u00ec imparare che usare la magia per risolvere i problemi di tutti i giorni non \u00e8 la giusta soluzione."}
{"id": "1566836", "revid": "767487", "url": "https://it.wikipedia.org/wiki?curid=1566836", "title": "Deserto Libico-Nubiano", "text": " \nIl deserto libico-nubiano () costituisce la parte nord-orientale del deserto del Sahara compresa fra la Libia, l'Egitto e il Sudan, delimitato a nord dal Mediterraneo, a est dal fiume Nilo e a sud dalle rocce del Tibesti in Ciad e dal massiccio del Darfur e la piana di Khartoum in Sudan.\nA partire dalla seconda guerra mondiale, la parte nord orientale del deserto libico che si trova in Egitto, \u00e8 solitamente denominata \"deserto occidentale\" (\"al-\u1e62a\u1e25r\u0101\u02be al-Gharbiyya\") in quanto a occidente del Nilo.\nGeografia.\nIl deserto libico copre un'area pressoch\u00e9 rettangolare di circa 1.100.000\u00a0km\u00b2 che si estende per circa 1.100\u00a0km da est a ovest, e circa 1.000\u00a0km da nord a sud.\nLa parte centrale di questo deserto \u00e8 estremamente arida e in alcune zone vi sono periodi di 20-30 anni, senza precipitazioni. Non vi sono fiumi e con l'esclusione delle poche oasi non vi sono insediamenti umani, anche le strade o piste sono relativamente esigue. Questo spiega il motivo per cui un numero relativamente limitato di persone vi si avventurano, in contrasto con la parte occidentale del Sahara, dove le strade ed una maggiore densit\u00e0 di oasi rendono pi\u00f9 agevole l'attraversamento.\nLa parte nord orientale \u00e8 composta da una piatta pianura dolcemente inclinata verso il Mar Mediterraneo. Gli stati rocciosi inclinati sono stati erosi dal vento nella parte a sud formando delle scarpate che corrono parallele al mare e raggiungono alcune centinaia di metri d'altezza. Alla base di queste scarpate l'erosione del vento ha formato delle depressioni. La maggiore \u00e8 quella di Qattara dove si raggiunge il punto pi\u00f9 basso dell'intero Sahara (-133 m.) ed il secondo punto pi\u00f9 basso dell'Africa.\nLa sabbia erosa dal vento nel corso dei tempi \u00e8 stata spostata e accumulata in dune alte anche alcune centinaia di metri d'altezza. Questo \"Grande Mare di sabbia\" occupa la maggior parte della parte nord-orientale del deserto libico a sud delle oasi di Siwa e ad ovest di Bahariya e Farafra.\nPi\u00f9 a sud si trova la pianura di Selima composta di sabbia granulosa che occupa la parte sud orientale del deserto libico, dal tropico del Cancro fino al Sudan settentrionale. A nord una propaggine Grande Mare di sabbia si prolunga verso ovest occupando tutta la pianura in Libia, dove prende il nome di \"Calanascio Sand Sea\". Questa zona di ampie dune sabbiose prosegue verso sud con il nome di Rebiana Sand Mare che occupa quindi il bordo occidentale del deserto libico.\nLe poche oasi si trovano principalmente nel territorio egiziano: Siwa, Fayyum, Bahariya, Farafra, Dakhla e Kharga. Le oasi in territorio libico sono: Giarabub, Gialo, Cufra, Tazerbo e Rebiana. Nella zona a sud intorno alla convergenza delle frontiere egiziano - sudanesi - libiche si trovano degli altopiani rocciosi. Il Gilf Kebir si innalza di circa 300 metri sopra la pianura circostante. Ha una superficie di circa \u00a0km\u00b2 ed una struttura simile a quella degli altri altopiani di arenaria del Sahara centrale.\nA sud del Gilf Kebir si trovano i massicci di Arkenu, Uweinat e Kissu. Queste montagne di granito sono molto antiche, la loro conformazione ad anello \u00e8 molto simili a quella del massiccio dell'A\u00efr nel Niger. Il Nilo con la sua valle costituisce il confine orientale di quest'area desertica e praticamente risulta esserne l'unica via di trasporto efficace per uomini e merci ."}
{"id": "1566845", "revid": "1260426", "url": "https://it.wikipedia.org/wiki?curid=1566845", "title": "Peter Frederick Strawson", "text": "Nominato \"lecturer\" all'University College, Oxford, nel 1947, \u00e8 stato tutorial fellow dal 1948 al 1968 e quindi \"Waynflete Professor of Metaphysical Philosophy\" presso la University of Oxford (Magdalen College) sino al 1987. Di particolare importanza \u00e8 il suo articolo \"On Referring\", pubblicato sulla rivista \"Mind\" nel 1950, in cui mette in discussione la teoria delle descrizioni di Bertrand Russell, esposta nel celebre articolo \"On Denoting\" del 1905.\nStrawson discute la famosa proposizione \"L'attuale re di Francia \u00e8 calvo\", che Russell aveva giudicato sensata ma falsa: secondo Strawson questa proposizione \u00e8 naturalmente sensata, ma non \u00e8 falsa, perch\u00e9 non include la proposizione esistenziale \"l'attuale re di Francia esiste\", come invece aveva affermato Russell. Secondo Strawson infatti \u00e8 necessario distinguere tra proposizione e uso di una proposizione, cio\u00e8 asserzione: solo un'asserzione \u00e8 vera o falsa. Una proposizione non dipende, per essere considerata vera o falsa, dal riferimento, ma da regole logiche. \nIl filosofo inglese ha contrapposto la sua concezione performativa della Verit\u00e0 alla concezione della verit\u00e0 come corrispondenza (la Teoria corrispondentista della verit\u00e0) nell'articolo Truth, pubblicato sulla rivista \"Analysis\" (1948). \nStrawson \u00e8 inoltre celebre per avere fatto conoscere la filosofia di Immanuel Kant in ambito analitico in Gran Bretagna. L'ha distaccata peraltro dalla interpretazione neoidealistica di filosofi come Francis Bradley e di John Mc Taggart, che tendevano a considerarla come una propedeutica alle metafisiche di Fichte, Schelling e Hegel. Questa interpretazione metafisica trascendentale del criticismo kantiano aveva avuto il suo inizio con la celebre opera \"The Secret of Hegel,\" pubblicata da James Hutchison Stirling nel 1865. Strawson ha dimostrato invece che la filosofia di Kant costituisce un approfondimento delle tematiche epistemologiche, relative al rapporto tra esperienza, conoscenza e scienza, analizzate da John Locke, ma trattate sistematicamente soprattutto da David Hume. Un Kant sulle \"orme \" di Hume \u00e8 stato cos\u00ec imposto da Strawson nell'ambiente oxoniense e britannico in generale. Questa nuova interpretazione anti-idealistica di Strawson era anche in contrasto con l'interpretazione di Russell, che aveva considerato Kant un filosofo legato ad una impostazione razionalista sostanzialmente pre-humiana, nonostante che Kant stesso avesse affermato, nei \"Prolegomeni ad ogni metafisica futura che vorr\u00e0 presentarsi come scienza\" (1783), di \"essere stato svegliato dal sonno dogmatico\" proprio dalla filosofia di Hume. Strawson fu peraltro autore di importanti scritti su Kant: tra questi si segnala \"The Bounds of Sense. An Essay on Kant's Critique of Pure Reason\" del 1966, tradotto in italiano come \"Saggio sulla Critica della ragion pura di Kant\" nel 1985. Strawson offre della filosofia di Kant un'interpretazione che sottolinea soprattutto il momento critico, cercando di mettere in secondo piano il momento dottrinario, che il filosofo inglese ritiene meno importante, anche se molti principi possono essere riutilizzati alla luce di una metafisica descrittiva, nel senso inteso proprio dal filosofo inglese. Strawson infatti si \u00e8 occupato di logica e filosofia del linguaggio, ma anche di metafisica. Particolarmente nota e influente \u00e8 la sua distinzione, presente nella sua opera pi\u00f9 significativa \"Individuals\" (tr. it. \"Individui\") del 1959, tra: \"metafisica descrittiva\" e \"metafisica correttiva\". La prima si occuperebbe di \u00abdescrivere l'effettiva struttura del nostro pensare sul mondo\u00bb; la seconda di \u00abprodurre una struttura migliore\u00bb (\"Individuals\", Introduzione). Per quanto riguarda la propria filosofia, il filosofo inglese la caratterizza come \"metafisica descrittiva\" . \nRiguardo al problema morale, Strawson fu uno strenuo difensore della libert\u00e0 dell'uomo considerato come agente morale. La sua concezione \u00e8 compatibilista: anche in presenza di un assoluto determinismo, il filosofo inglese pensa che si possa parlare di libert\u00e0, tenendo per\u00f2 distinti i due piani della natura e della responsabilit\u00e0 pratica. \nDal punto di vista politico, Strawson era un convinto liberale. In questo senso e' celeberrimo un episodio accaduto al filosofo inglese durante una sua conferenza a Belgrado nel 1977: ad una domanda posta da un ascoltatore, che gli aveva chiesto se egli fosse un borghese, Strawson si autodefini' 'Elitist liberal bourgeois'. \u00c8 necessario peraltro ricordare che la citt\u00e0 era, all'epoca, la capitale della Jugoslavia comunista di Tito. Per tutta risposta l'ascoltatore disse che \" lo avrebbe invidiato\"."}
{"id": "1566847", "revid": "78273", "url": "https://it.wikipedia.org/wiki?curid=1566847", "title": "Cocacola", "text": ""}
{"id": "1566849", "revid": "110632471", "url": "https://it.wikipedia.org/wiki?curid=1566849", "title": "Colle della Croce", "text": "Il Colle della Croce (2.298\u00a0m s.l.m.) \u00e8 un valico alpino situato nelle Alpi Cozie che mette in comunicazione la val Pellice (in Italia) con il Queyras (in Francia), dividendo dal punto di vista orografico le Alpi del Monviso dalle Alpi del Monginevro (pi\u00f9 in dettaglio i gruppi alpini Granero-Frioland e Bucie-Cornour.).\nAccesso.\nDal versante italiano il colle \u00e8 raggiungibile per sentiero partendo dalla frazione \"Villanova\" (1.223\u00a0m) di Bobbio Pellice e passando dalla conca del Pra dove \u00e8 situato il rifugio Willy Jervis (1.732\u00a0m).\nDal versante francese il colle \u00e8 raggiungibile dalla localit\u00e0 \"La Monta\" del comune di Ristolas."}
{"id": "1566851", "revid": "1543377", "url": "https://it.wikipedia.org/wiki?curid=1566851", "title": "\u0126al Far", "text": "\u0126al Far (denominazione originaria in lingua italiana Casal Far) era un aeroporto della Royal Air Force dal 1929 fine a circa 1978. Ora \u00e8 un sito industriale situato tra Zurrico e Birzebbugia.\nParte del sito era stato convertito in un campo per gli immigrati che giungevano sulle coste dell'isola."}
{"id": "1566854", "revid": "767487", "url": "https://it.wikipedia.org/wiki?curid=1566854", "title": "Endymion Porter", "text": "Fu un nobiluomo inglese figlio di Sir William Porter, \"sergeant-at-arms\" del re d'Inghilterra Enrico VII.\nBiografia.\nVenne cresciuto in Spagna, dove la famiglia aveva parenti, sotto l'influenza del Conte Duca di Olivares. Successivamente entr\u00f2 a servizio di Sir Edward Villiers e di suo fratello George. Attraverso varie raccomandazioni entr\u00f2 ben presto al servizio di Carlo I, re d'Inghilterra. Nel 1622 venne inviato per ordine del re a discutere riguardo al Palatinato.\nNel 1628 fu inviato come ambasciatore in Spagna per negoziare la pace e nel 1632 nei Paesi Bassi presso il Cardinale-Infante Ferdinando d'Asburgo. Durante la guerra civile rimase sempre un fedele servitore della causa regia. Fu a fianco del re durante le due campagne di Scozia e lo segu\u00ec nei difficili mesi che precedettero la sua esecuzione capitale. Nel 1643 il sovrano gli affid\u00f2 il comando di un reggimento e gli diede la possibilit\u00e0 di sedere al Parlamento riunito ad Oxford."}
{"id": "1566856", "revid": "20768", "url": "https://it.wikipedia.org/wiki?curid=1566856", "title": "Calimocho", "text": "Il calimocho (dal basco \"kalimotxo\") \u00e8 una bevanda alcolica composta approssimativamente per la met\u00e0 di vino rosso (solitamente di bassa qualit\u00e0) e per il restante 50% da una bevanda analcolica a base di cola. Tra i nomi alternativi ricordiamo rioja libre (da \"rioja\" e \"cuba libre\"), El Cuba Libre del pobre (Cuba libre da poveri) e kali o motxo (abbreviazione del nome basco). Spesso viene consumato durante il \"botell\u00f3n\".\nOrtografia.\nLa parola \"kalimotxo\" \u00e8 stata usata nei Paesi Baschi meridionali fin dagli anni settanta. Divenendo una parola di uso comune in tutta la Spagna \u00e8 stata in seguito adottata la grafia castellana \n\"calimocho\". In catalano \u00e8 in uso anche la grafia \"calimotxo\".\nDopo la diffusione in Italia di questa bevanda il nome \u00e8 stato talvolta italianizzato in \"calimocio\".\nVarianti.\nIn alcuni casi la cola \u00e8 sostituita dall'aranciata, oppure si trovano tutte e due insieme. "}
{"id": "1566857", "revid": "110157", "url": "https://it.wikipedia.org/wiki?curid=1566857", "title": "Iord\u0103cheanu", "text": "Iord\u0103cheanu \u00e8 un comune della Romania di 5.410 abitanti, ubicato nel distretto di Prahova, nella regione storica della Muntenia.\nIl comune \u00e8 formato dall'unione di 6 villaggi: Iord\u0103cheanu, Moce\u0219ti, Plavia, Str\u0103o\u0219ti, Valea Cucului, V\u0103rbila."}
{"id": "1566858", "revid": "287204", "url": "https://it.wikipedia.org/wiki?curid=1566858", "title": "Iordacheanu", "text": ""}
{"id": "1566863", "revid": "1573940", "url": "https://it.wikipedia.org/wiki?curid=1566863", "title": "Manis javanica", "text": "Il pangolino del Borneo (Manis (Paramanis) javanica ) \u00e8 un mammifero dell'ordine dei Pholidota.\nDescrizione.\nLa lunghezza del corpo, testa compresa, \u00e8 tra 45 e 70\u00a0cm; quella della coda tra 35 e 65\u00a0cm. Il peso \u00e8 tra 3 e 5\u00a0kg. I maschi sono pi\u00f9 grandi delle femmine. Il colore delle scaglie \u00e8 tra l'ambrato e il marrone; la pelle \u00e8 biancastra, mentre il pelo (che, come negli altri pangolini asiatici, \u00e8 anche tra le scaglie) \u00e8 pi\u00f9 scuro. La testa e gli occhi sono piccoli. Per difendersi dalle termiti e formiche che cacciano possono chiudere narici e orecchie. Le zampe anteriori sono dotati di forti artigli adatti allo scavo. La coda \u00e8 prensile. Le femmine hanno un solo paio di mammelle.\nBiologia.\nLa dieta consiste di formiche e termiti. Vive al suolo e scava tane, ma \u00e8 anche un eccellente arrampicatore. Ha abitudini notturne.\nDistribuzione e habitat.\nVive nelle foreste dell'Indocina e dell'Indonesia, dalla Birmania e dal Vietnam al Borneo, Giava e Sumatra.\nConservazione.\nLa \"IUCN red list\" considera questa specie \u00abin pericolo critico\u00bb."}
{"id": "1566864", "revid": "86599", "url": "https://it.wikipedia.org/wiki?curid=1566864", "title": "Osservatorio della Montagna Purpurea", "text": "L'osservatorio della Montagna Purpurea (cinese: \u7d2b\u91d1\u5c71\u5929\u6587\u53f0; pinyin: Z\u012dj\u012bnsh\u0101n Ti\u0101nw\u00e9nt\u00e1i), anche noto come osservatorio astronomico di Zijinshan, \u00e8 un osservatorio astronomico posto sulla Montagna Purpurea a Nanchino, in Cina.\nStoria.\nL'osservatorio \u00e8 stato fondato nel 1934. Per molti anni, dal 1950 al 1984, la direzione dell'osservatorio \u00e8 stata assunta dall'astronomo Zhang Yuzhe (\u5f20\u94b0\u54f2).\nScoperte.\nL'osservatorio ha scoperto le comete periodiche 60P/Tsuchinshan e 62P/Tsuchinshan, oltre che la non periodica C/1977 V1 (Tsuchinshan).\nMolti asteroidi sono stati scoperti all'osservatorio, inclusi gli asteroidi troiani 2223 Sarpedon, 2260 Neoptolemus, 2363 Cebriones e 2456 Palamedes. L'asteroide 3494 Purple Mountain, anche lui scoperto all'osservatorio, porta il nome inglese della montagna.\nIl Minor Planet Center accredita le scoperte dell'osservatorio come Purple Mountain Observatory per le 149 avvenute tra il 1955 e il 1983 e come PMO NEO Survey Program per le successive eseguite a partire dal 2006."}
{"id": "1566865", "revid": "486946", "url": "https://it.wikipedia.org/wiki?curid=1566865", "title": "Purple Mountain Observatory", "text": ""}
{"id": "1566866", "revid": "767487", "url": "https://it.wikipedia.org/wiki?curid=1566866", "title": "Izvoarele (Prahova)", "text": "Izvoarele \u00e8 un comune della Romania di 6.866 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 6 villaggi: Cerne\u0219ti, Chiri\u021be\u0219ti, Homor\u00e2ciu, Izvoarele, Malu V\u00e2n\u0103t, Schiule\u0219ti."}
{"id": "1566867", "revid": "486946", "url": "https://it.wikipedia.org/wiki?curid=1566867", "title": "Osservatorio Astronomico di Zijinshan", "text": ""}
{"id": "1566869", "revid": "37056", "url": "https://it.wikipedia.org/wiki?curid=1566869", "title": "Lettera al Padre", "text": ""}
{"id": "1566870", "revid": "486946", "url": "https://it.wikipedia.org/wiki?curid=1566870", "title": "Zijinshan Astronomical Observatory", "text": ""}
{"id": "1566871", "revid": "767487", "url": "https://it.wikipedia.org/wiki?curid=1566871", "title": "Jugureni", "text": "Jugureni \u00e8 un comune della Romania di 636 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Boboci, Jugureni, Marginea P\u0103durii, Valea Unghiului."}
{"id": "1566872", "revid": "767487", "url": "https://it.wikipedia.org/wiki?curid=1566872", "title": "Nintendo GameCube Memory Card", "text": "Una Nintendo GameCube Memory Card \u00e8 una scheda di memoria utilizzata dalla console Nintendo GameCube per memorizzare i salvataggi e altre informazioni dei videogiochi.\nConnessione.\nLe \"Memory Card\" si collegano attraverso apposite porte alla console, che dispone di due alloggiamenti.\nModelli.\nLa capienza delle \"Memory Card\" per \"Nintendo GameCube\" si misura in \"blocchi\", per semplificare la comprensione della grandezza. Esistono diversi modelli, ognuno differente dagli altri per la sua capacit\u00e0 di memorizzazione. I vari tagli delle schede di memoria (In corsivo sono indicati i tagli delle memory card ufficiali Nintendo) sono:\nIn realt\u00e0 ogni scheda di memoria necessita di 5 blocchi per memorizzare dati di sistema. Per questo motivo le effettive capienze delle schede, ovvero le parti realmente utilizzabili, sono rispettivamente di 59, 251, 1019 e 2043 blocchi.\nSu ogni scheda possono essere memorizzati fino ad un massimo di 127 file.\n\u00c8 possibile trovare con alcuni titoli First Party venduti per la console, una memory card allegata da 4 MB. Il motivo di tale aggiunta risiedeva nel fatto che questi giochi occupavano spesso da soli una quantit\u00e0 di blocchi tale da riempire anche met\u00e0 dei 4 MB totali, quindi si aggiungeva una Memory Card nella confezione per non sfavorire i giocatori in possesso di una sola Scheda da 4 MB. Alcuni esempi di giochi con Scheda Memoria inclusa sono \"Animal Crossing\" e \"Pok\u00e9mon Colosseum\".\nNintendo Wii.\nLa successiva console prodotta da Nintendo, il Wii, \u00e8 retrocompatibile con i videogiochi per \"Nintendo GameCube\": supporta, oltre al collegamento di fino a quattro gamepad per GameCube, anche l'inserimento di due \"GameCube Memory Card\" nella parte superiore della console.\nUn problema diffuso delle console Wii, dovuto al maggior calore prodotto, \u00e8 la memory card 1024, che pu\u00f2 venire corrotta diventando di fatto inutilizzabile.\n\u00c8 preferibile quindi utilizzare le memory card di tagli minori."}
{"id": "1566875", "revid": "767487", "url": "https://it.wikipedia.org/wiki?curid=1566875", "title": "Lapo\u0219", "text": "Lapo\u0219 \u00e8 un comune della Romania di 1.404 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Glod, Lapo\u0219, L\u0103po\u0219el, Pietricica."}
{"id": "1566877", "revid": "287204", "url": "https://it.wikipedia.org/wiki?curid=1566877", "title": "Lapos", "text": ""}
{"id": "1566878", "revid": "1543377", "url": "https://it.wikipedia.org/wiki?curid=1566878", "title": "Leto Casini", "text": "Gli anni della formazione.\nLeto Casini nasce a Cornacchiaia (frazione di Firenzuola), settimo di nove fratelli, fra i quali si annovera anche lo scrittore Tito Casini (1897-1987), cofondatore del periodico \"Il Frontespizio\". Nel 1911 entra nel Seminario di Firenzuola dove viene ordinato sacerdote nel 1928. \u00c8 parroco a Giugnola e a San Pellegrino, e insegnante di matematica al Seminario di Firenzuola dove si distingue anche per la costruzione di una centrale di rilevamento sismico. Nel 1937 \u00e8 parroco di San Pietro a Varlungo (presso Firenze).\nL'opera a favore degli ebrei.\nNell'ottobre del 1943, all'indomani dell'occupazione tedesca, il card. di Firenze Elia Dalla Costa lo incarica di occuparsi dell'assistenza degli ebrei perseguitati. Con il rabbino di Firenze Nathan Cassuto, Raffaele Cantoni e un gruppo di volontari ebrei e cristiani, Casini stabilisce un Comitato clandestino di assistenza che agisce da terminale degli aiuti internazionali forniti dalla DELASEM. Le responsabilit\u00e0 di don Casini sono quelle di ricercare alloggi, procurare viveri, fornire carte di identit\u00e0 falsificate, ecc. Il 26 novembre 1943 un infiltrato fa arrestare l'intero Comitato (i membri ebrei, tra i quali il rabbino Nathan Cassuto, saranno deportati a Auschwitz). Dopo un breve periodo di prigionia Casini \u00e8 rilasciato ma continua tenacemente la propria attivit\u00e0 clandestina di distribuzione di aiuti che prosegue fino al momento della liberazione, nonostante sia nuovamente arrestato e percosso in carcere.\nL'opera a favore degli emigranti.\nDopo la guerra don Casini lascia Firenze per dedicarsi alla cura spirituale degli emigranti italiani in Svizzera e Olanda. \u00c8 quindi per 17 anni cappellano sulle navi degli emigranti in rotta per l'Argentina e l'Australia.\nNel 1966 riceve la medaglia come giusto tra le nazioni quale riconoscimento da parte dello Stato di Israele per quanti si sono adoperati per la salvezza degli ebrei durante l'Olocausto. Il suo nome \u00e8 iscritto nell'albo ufficiale e un albero \u00e8 piantato in suo onore nel viale dei giusti a Yad Vashem a Gerusalemme.\nOrmai anziano, don Casini torna a Firenze, dove \u00e8 cappellano delle carceri alle Murate e si impegna attivamente nell'Amicizia Ebraico-Cristiana. Di carattere schivo rifiuta sempre ogni pubblico riconoscimento. Nel 1986, su invito del vescovo di Firenze Silvano Piovanelli, scrive un libro di memorie autobiografiche, \"Ricordi di un vecchio prete\", che viene pubblicato dalla casa editrice ebraica fiorentina La Giuntina.\nMorte e riconoscimenti.\nDon Leto Casini muore nel 1992. Al suo funerale partecipa il rabbino di Firenze il quale al termine dell'omelia pronuncia un elogio funebre a nome della comunit\u00e0 ebraica. Una lapide \u00e8 posta in suo ricordo a Varlungo. Nel 1993, rompendo un silenzio imposto dallo stesso don Casini, Louis Goldman, un ragazzo ai tempi dell'Olocausto, uno dei tanti ebrei salvatisi a Firenze grazie all'opera di Don Casini, pubblica un libro, \"Amici per la vita\", nel quale espone dettagliatamente l'opera svolta dal sacerdote durante la guerra. Il 25 aprile del 2004, nel 59\u00ba anniversario della Liberazione, il Presidente della Repubblica Italiana Carlo Azeglio Ciampi conferisce a don Casini la Medaglia d'oro alla Memoria con la seguente motivazione:\nL'anno successivo (il 22 aprile 2005) una strada \u00e8 intitolata in suo nome dal Comune di Firenze. La pubblicazione, postuma, del diario di Giorgio Nissim, \"Memorie di un ebreo toscano, 1938-1948\" (Carocci: Roma, 2005) svela particolari inediti sulla rete clandestina DELASEM in Toscana, di cui Casini era il referente a Firenze."}
{"id": "1566883", "revid": "287204", "url": "https://it.wikipedia.org/wiki?curid=1566883", "title": "Massimo Grillo", "text": "Biografia.\nL'impegno alla Regione.\nAderente all'Azione cattolica, a 23 anni \u00e8 eletto deputato dell'Assemblea regionale siciliana nelle elezioni del 23 giugno 1986, nella X legislatura regionale, nella lista della Democrazia Cristiana della Provincia di Trapani, prendendo il posto in lista del padre Salvatore, deputato uscente non ricandidato. \n\u00c8 consigliere comunale a Marsala dal maggio 1990 al novembre 1992.\nNel 1991 \u00e8 confermato deputato regionale per l'XI legislatura. Dal 1992 al '93 fa parte del governo di centro sinistra come assessore degli enti locali. Da Assessore degli Enti locali nel 1992/'93, propone e riesce a fare approvare la legge regionale che, istituendo l'elezione diretta dei sindaci e dei presidenti delle Province siciliani, anticiper\u00e0 questa grande innovazione istituzionale a livello nazionale.\nNel 1995 \u00e8 assessore alla cooperazione, commercio, artigianato e pesca, per poi passare alla sanit\u00e0, fino al 1996.\nA seguito dello scioglimento della DC, alla quale aveva aderito fin dagli anni del \"Movimento giovanile DC\", costituisce, nella incerta fase della transizione, il movimento dei \"Liberi e Forti\", ispirato all'appello \"A tutti gli uomini liberi e forti\" con il quale il sacerdote cattolico e uomo politico siciliano Luigi Sturzo aveva dato il via alla fondazione, nel 1919, del primo Partito Popolare Italiano. Aderisce, quindi, al secondo Partito Popolare Italiano - quello fondato da Mino Martinazzoli nel 1994 - per poi partecipare nel 1995 alla fondazione, con circa met\u00e0 del PPI, dei Cristiani Democratici Uniti guidato da Rocco Buttiglione, dei quali diviene vicesegretario nazionale vicario e segretario regionale per la Sicilia.\nDeputato nazionale.\nNelle elezioni politiche del 21 aprile 1996 \u00e8 eletto alla Camera dei deputati nel Collegio 2 Marsala/Sicilia Occidentale per il Polo per le Libert\u00e0, sempre in rappresentanza dei CDU.\nEntra a far parte della XIII Commissione permanente (agricoltura) e della XIV (politiche dell'UE).\nNel 2001 \u00e8 rieletto deputato nella lista CCD-CDU, continuando ad occuparsi dei problemi dell'agricoltura, ed entrando nella Commissione parlamentare antimafia. Nel frattempo, i CDU confluiscono nell'UDC.\nLa militanza cattolica.\nPartecipa agli incontri del \"Movimento Politico per l'Unit\u00e0\", che si ispira al pensiero spirituale di Chiara Lubich. \u00c8 promotore, e poi presidente, dell\"Associazione Parlamentari Euro-Mediterranei\". Nel 2005 \u00e8 nominato dal Presidente della Camera dei Deputati a rappresentare il parlamento italiano nell'Apem, l'Assemblea permanente dei Parlamentari Euromediteranei.\nCostituisce l'associazione \"Oltrecitt\u00e0\" ed organizza manifestazioni, convegni, rappresentazioni, festival ed esposizioni assieme a molti paesi del Mediterraneo e, per lanciare una pi\u00f9 forte attivit\u00e0 con essi, crea il programma \"Luci dal Mediterraneo\", nell'ambito del quale nasce la rete delle citt\u00e0 per la pace.\nHa collaborato per la \"rivista San Francesco\" Patrono d'Italia, periodico del Sacro Convento di Assisi.\nLo scontro con Cuffaro nell'Udc.\nNel 2005 \u00e8 promotore con parlamentari di diversi partiti e coalizioni del patto etico politico partecipativo che viene ufficialmente presentato dal Movimento politico per l'Unit\u00e0 a Palermo.\nVerso la fine della legislatura entra in conflitto, all'interno del partito, con l'allora presidente della Sicilia Cuffaro, gi\u00e0 indagato, per la politica non ritenuta limpida dello stesso, che critica apertamente.\nVista l'indisponibilit\u00e0 dell'Udc a rispettare le regole del Patto etico e la decisione dei vertici del partito di candidare alla Politiche del 2006 al Senato sia Grillo che Cuffaro (come capolista), Grillo, chiede allora ai vertici nazionali di essere spostato nella lista per la Camera. La cosa non avviene, e rinuncia cos\u00ec alla candidatura e a un seggio certo in Senato.\nIl movimento \"Liberi\".\nCos\u00ec, sempre nel 2006, costituisce il Movimento Liberi, \"per una politica centrista di limpidezza morale\" e lascia l'Udc. \u00c8 candidato da indipendente dalla coalizione di centrosinistra e da movimenti trasversali, alla carica di presidente della provincia di Trapani per le elezioni del 2007, ma viene battuto dall'ex sottosegretario di Forza Italia Antonio D'Al\u00ec. Non \u00e8 mai entrato a fare parte di un partito del centrosinistra ed ha lavorato per ricostruire l'area moderata che si ispira al Ppe.\nNel gennaio 2011 il Movimento Liberi ha aderito a Futuro e Libert\u00e0 partecipando alla costituente di Milano, e Massimo Grillo diviene vicecoordinatore regionale di FLI, fino allo scioglimento del partito di Fini nel 2013.\nGrillo quindi ha deciso di continuare il proprio impegno politico-culturale dedicandosi al progetto \"Cittadella della pace\" di Marsala.\nLe candidature a sindaco di Marsala e l'elezione.\nNell'aprile 2015 Massimo Grillo, ufficializza la propria candidatura a Sindaco della citt\u00e0\ndi Marsala guidando una coalizione civica di moderati composta dalle liste: Futuro per Marsala, Liberaldemocratici per Marsala, Amare Marsala, Sicilia - Unione di Centro per Marsala, Forza Marsala, Sicilia Democratica per le Riforme, Oltre i Colori, ProgettiAmo Marsala.\nAl primo turno ottiene il 35% dei voti. Va al ballottaggio con Alberto Di Girolamo del centrosinistra; quest'ultimo ottenendo il 68,06% delle preferenze diventa sindaco, contro il 31,94% di Grillo.\nAlle elezioni amministrative del 2020, ripresenta la sua candidatura a sindaco, sostenuto da nove liste (Forza Italia, Fratelli d'Italia, UDC, PSI e alcune liste civiche), e il 5 ottobre viene eletto sindaco al primo turno con il 56,85% dei voti superando l'uscente Di Girolamo, e insediandosi l'8 ottobre."}
{"id": "1566885", "revid": "110157", "url": "https://it.wikipedia.org/wiki?curid=1566885", "title": "Lip\u0103ne\u0219ti", "text": "Lip\u0103ne\u0219ti \u00e8 un comune della Romania di 5.227 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 4 villaggi: Lip\u0103ne\u0219ti, Satu Nou, \u0218ipotu, Zamfira."}
{"id": "1566886", "revid": "287204", "url": "https://it.wikipedia.org/wiki?curid=1566886", "title": "Lipanesti", "text": ""}
{"id": "1566889", "revid": "110157", "url": "https://it.wikipedia.org/wiki?curid=1566889", "title": "M\u0103gurele (Prahova)", "text": "M\u0103gurele \u00e8 un comune della Romania di 4.877 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Coada Malului, Iazu, M\u0103gurele."}
{"id": "1566892", "revid": "123019294", "url": "https://it.wikipedia.org/wiki?curid=1566892", "title": "Journal of Philosophy", "text": "The Journal of Philosophy \u00e8 una rivista di filosofia statunitense. Pubblicata dalla Columbia University, ha come obiettivo dichiarato quello di \u00ab\"pubblicare articoli filosofici di interesse corrente e incoraggiare lo scambio di idee, specialmente l'esplorazione della linea di confine tra filosofia e altre discipline\"\u00bb.\nStoria editoriale.\nHa iniziato le sue pubblicazioni nel 1904 come \"The Journal of Philosophy, Psychology, and Scientific Methods\" e ha modificato la propria testata in quella attuale nel 1923. Tra i suoi direttori ha avuto il filosofo Frederick James Eugene Woodbridge."}
{"id": "1566895", "revid": "70935", "url": "https://it.wikipedia.org/wiki?curid=1566895", "title": "Sporting portugal", "text": ""}
{"id": "1566896", "revid": "486946", "url": "https://it.wikipedia.org/wiki?curid=1566896", "title": "Sakaki (Azumanga daioh)", "text": ""}
{"id": "1566898", "revid": "23117", "url": "https://it.wikipedia.org/wiki?curid=1566898", "title": "U.S. Sestese Calcio", "text": ""}
{"id": "1566901", "revid": "767487", "url": "https://it.wikipedia.org/wiki?curid=1566901", "title": "M\u0103gureni", "text": "M\u0103gureni \u00e8 un comune della Romania di 6.598 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Cocor\u0103\u0219tii Caplii, Lunca Prahovei, M\u0103gureni."}
{"id": "1566902", "revid": "287204", "url": "https://it.wikipedia.org/wiki?curid=1566902", "title": "Magureni", "text": ""}
{"id": "1566904", "revid": "899609", "url": "https://it.wikipedia.org/wiki?curid=1566904", "title": "Stati e regioni multilingue", "text": "Di seguito una lista di stati e regioni dove vige il multilinguismo."}
{"id": "1566908", "revid": "106356", "url": "https://it.wikipedia.org/wiki?curid=1566908", "title": "La Seconda Possibilit\u00e0", "text": ""}
{"id": "1566909", "revid": "125006309", "url": "https://it.wikipedia.org/wiki?curid=1566909", "title": "Paula Patton", "text": "Biografia.\nFiglia di una insegnante di origini europee e di un avvocato afro-americano, con la famiglia \u00e8 cresciuta nella strada dove si trova la sede della 20th Century Fox. Dopo aver studiato alla Hamilton Magnet Arts High School, si laurea alla UC Berkeley ed alla University of Southern California. In quegli anni studia regia e realizza alcuni cortometraggi in super 8. Successivamente, la PBS le offre la possibilit\u00e0 di partecipare allo show itinerante \"The Ride\", con altri ragazzi al fine di realizzare vari documentari. Nel 2000 lavora come assistente alla regia per la serie TV \"Medical Diaries\", mentre il suo debutto come attrice \u00e8 nel film TV \"Murder Book\" di Antoine Fuqua. Nel 2005 ottiene piccole parti nei film \"Hitch - Lui s\u00ec che capisce le donne\" e \"London\".\nNel 2006 recita in \"D\u00e9j\u00e0 Vu - Corsa contro il tempo\" di Tony Scott, come co-protagonista al fianco del premio Oscar Denzel Washington. Nel 2008 recita al fianco di Kiefer Sutherland in \"Riflessi di paura\" e a Kevin Costner in \"Swing Vote\" ed \u00e8 protagonista della commedia \"Jumping the Broom - Amore e altri guai\". Nell'autunno del 2010 viene annunciata la sua entrata nel cast della serie televisiva della NBC \"Law &amp; Order - Unit\u00e0 vittime speciali\", ma dopo aver ottenuto il ruolo di protagonista femminile in \"\", al fianco di Tom Cruise, la sua partecipazione alla serie \u00e8 stata ridotta ad un episodio, venendo sostituita da Melissa Sagemiller. Nel 2015 entra nel cast del film \"Warcraft - L'inizio,\" interpretando il personaggio di Garona, la Mezz'Orchessa.\nVita privata.\nDal 2005 al 2015 \u00e8 stata sposata con il cantante e musicista Robin Thicke. La coppia ha un figlio di nome Julian Fuego Thicke, nato il 6 aprile 2010.\nAltri lavori.\nLa Patton ha lavorato nell'album di Usher del 2004 \"Confessions\", comparendo come corista nel brano \"Can U Handle It?\", di cui suo marito Robin Thicke \u00e8 coautore. Per Robin Thicke \u00e8 apparsa senza veli sulla copertina dell'album \"A Beautiful World\", e ha partecipato ai videoclip per i singoli \"Brand New Jones\", \"Lost Without U\" e \"Love After War\"."}
{"id": "1566910", "revid": "1305772", "url": "https://it.wikipedia.org/wiki?curid=1566910", "title": "Condizionale (disambigua)", "text": "Qualora un evento si verifichi, o si possa verificare, solo in osservanza di un generico vincolo, lo si pu\u00f2 definire condizionale. Il termine viene utilizzato in svariati contesti con significati che corrispondono a diversi tipi e accezioni della condizione implicita."}
{"id": "1566914", "revid": "118641500", "url": "https://it.wikipedia.org/wiki?curid=1566914", "title": "Erik di Svezia", "text": "Biografia.\nErik nacque nel palazzo Reale di Stoccolma e fu il terzogenito di Gustavo V di Svezia (1858-1950) e della sua consorte Vittoria di Baden (1862-1930), al momento della sua nascita principi ereditari di Svezia e Norvegia. I suoi nonni paterni furono il re Oscar II di Svezia (1829-1907) e la regina Sofia di Nassau (1836-1913); quelli materni il granduca Federico I di Baden (1826-1907) e la granduchessa Luisa di Prussia (1838-1923). \nIl principe soffriva di epilessia e di ritardo mentale, probabilmente a causa delle forti cure che furono somministrate alla madre quando era incinta di lui. A causa del suo stato di salute apparve poco in pubblico.\nMor\u00ec all'et\u00e0 di ventinove anni vittima dell'epidemia di influenza spagnola."}
{"id": "1566915", "revid": "729019", "url": "https://it.wikipedia.org/wiki?curid=1566915", "title": "Stazione di Ozieri-Chilivani", "text": "La stazione di Ozieri-Chilivani, gi\u00e0 \"stazione di Ozieri\" ed in seguito \"stazione di Chilivani\", \u00e8 una stazione ferroviaria al servizio del comune di Ozieri e della sua frazione Chilivani, situata lungo la ferrovia Cagliari-Golfo Aranci, nonch\u00e9 capolinea della ferrovia per Porto Torres.\nStoria.\nLe origini della stazione si ricollegano alla nascita della rete ferroviaria a scartamento ordinario della Sardegna, nella seconda met\u00e0 dell'Ottocento: infatti le campagne nei pressi di Ozieri furono prescelte sia per il passaggio della Dorsale Sarda, sia per innestare su quest'ultima la diramazione per Sassari e Porto Torres. La scelta di far passare la ferrovia lontano dall'abitato ozierese (distante 6\u00a0km) fu dovuta al minor costo che questa soluzione comportava per i costruttori, ma provoc\u00f2 all'epoca le proteste degli amministratori di Ozieri. Ci\u00f2 nonostante i lavori, eseguiti da parte della Compagnia Reale delle Ferrovie Sarde, portarono i primi treni a transitare nello scalo situato nelle campagne a ovest di Ozieri il 6 settembre 1874, data di inaugurazione del tronco tra Ploaghe ed il nuovo scalo, che completava la linea per Porto Torres. Tuttavia le strutture dello scalo furono ultimate solo nel 1880.\nAlla stazione fu attribuito in origine il nome di Ozieri, nome che mantenne sino al 21 dicembre 1878, data in cui la stazione fu ufficialmente collegata anche alla Dorsale Sarda, con l'inaugurazione dei tronchi che dallo scalo raggiungevano Giave a sud e la nuova stazione di Ozieri (ribattezzata alcuni lustri dopo Fraigas) a nord. Non essendo pi\u00f9 lo scalo di riferimento di Ozieri, data la maggiore vicinanza della nuova stazione, lo scalo fu ribattezzato in Chilivani, nome ripreso anche dalla frazione che si svilupp\u00f2 in seguito attorno agli impianti ferroviari. Da segnalare come i locali della stazione all'epoca comprendessero anche un ristorante e una locanda per i viaggiatori.\nOltre ad ospitare i treni delle \"Ferrovie Reali\", il 10 febbraio 1891 la stazione vide transitare i primi convogli della linea a scartamento ridotto delle Strade Ferrate Secondarie della Sardegna per Ozieri, linea che nel 1893 sarebbe stata completata giungendo alla stazione di Tirso lungo la Macomer\u2013Nuoro. La Tirso\u2013Chilivani oltre a collegare il Nuorese e la Macomer-Nuoro con lo scalo, facilit\u00f2 l'accesso alla stazione di Chilivani agli ozieresi. Questa ferrovia fu infatti la sola a portare alla costruzione di una stazione nel centro di Ozieri (fu inoltre la terza ed ultima in ordine cronologico a portare il nome del comune), dato che entrambi gli scali ozieresi lungo la Dorsale Sarda (Chilivani e Fraigas) si trovano ad alcuni chilometri di distanza dalla citt\u00e0. Tale realizzazione ridiede allo scalo di Chilivani il ruolo di principale scalo cittadino per quanto riguarda la rete della Compagnia Reale.\nLe Ferrovie Reali concessero alle SFSS la possibilit\u00e0 di costruire nella stazione una banchina e un ulteriore fascio binari con scartamento da 950\u00a0mm, per permettere l'utilizzo della struttura anche da parte dei mezzi delle \"Secondarie\", analogamente a quanto fatto nella stazione di Macomer delle Reali. I binari della linea per Ozieri e Tirso furono quindi collocati nell'area est dello scalo.\nLa stazione, come l'intera rete delle Ferrovie Reali, pass\u00f2 alla propriet\u00e0 delle Ferrovie dello Stato il 1\u00ba gennaio 1920, 12 mesi pi\u00f9 tardi inoltre anche la linea per Tirso cambi\u00f2 gestore, col subentro delle Ferrovie Complementari della Sardegna alle SFSS. Durante la Seconda guerra mondiale lo scalo ozierese venne bombardato dagli Alleati e vi perirono tre ferrovieri, ed in seguito ai gravi danni subiti dalla stazione di Cagliari nel 1943, nell'impianto fu trasferita provvisoriamente la Squadra Rialzo cagliaritana.\nNel dopoguerra il 31 dicembre 1969 la linea per Tirso venne chiusa definitivamente, rimpiazzata da un'autolinea sostitutiva. L'area delle FCS fu smantellata ed i binari a scartamento ridotto (compresa una piattaforma girevole) rimossi, lasciando spazio a un nuovo fascio merci a scartamento ordinario con relativo fabbricato. Cos\u00ec dagli anni settanta in poi furono solo i rotabili delle FS a transitare per Chilivani, nella cui stazione storicamente avviene l'inversione di marcia dei treni diretti da Cagliari a Sassari e Porto Torres e viceversa. Negli anni ottanta la stazione fu dotata di sottopassaggi pedonali, e a met\u00e0 di quel decennio inoltre vari\u00f2 la sua denominazione in Ozieri-Chilivani. \nSempre risalente a quell'epoca \u00e8 la creazione di un raccordo ferroviario che dalla stazione raggiungeva la vicina zona industriale di Chilivani, in cui era presente in quegli anni anche la Convesa, industria che fu attiva nelle manutenzioni di rotabili. Nella parte ovest della stazione inoltre fu smantellata la stella di inversione dell'impianto, che fece posto ad un terminal merci.\nNel 2001 le FS cedettero la gestione della stazione alla propria controllata RFI. L'apertura nel 2006 della cosiddetta \"variante di Chilivani\" a poche centinaia di metri dalla stazione, ha fatto s\u00ec che non sia pi\u00f9 necessario il transito nello scalo e l'inversione per poter entrare nella diramazione sassarese della Cagliari-Golfo Aranci. Ci\u00f2 nonostante solo pochi treni (in particolare i regionali veloci Cagliari-Sassari) usufruiscono della bretella che taglia fuori la stazione.\nIl 23 settembre 2013 i binari 6, 7 ed 8 (compresi i binari secondari collegati a questi), i binari dell'ex fascio riordino carri e il raccordo per la zona industriale sono stati soppressi.\nStrutture e impianti.\nLa stazione di Ozieri-Chilivani \u00e8 realizzata lungo la ferrovia Cagliari\u2013Golfo Aranci, nel punto in cui si questa si innesta la sua diramazione Ozieri-Chilivani\u2013Porto Torres. La conformazione dell'ingresso della linea per Sassari e Porto Torres fa s\u00ec che nello scalo sia necessaria l'inversione di marcia per i mezzi giunti a Chilivani da sud e diretti nella diramazione turritana (e viceversa). Questa operazione, che richiedeva un tempo significativo nel caso fosse necessario la \"giratura\" e il riposizionamento della locomotiva (come nel caso delle locomotive a vapore), con l'introduzione delle carrozze pilota e del materiale leggero bidirezionale richiede minore tempo, essendo necessario solo lo spostamento del macchinista ai comandi posti all'altro capo del treno. Inoltre l'apertura della variante di Chilivani ha eliminato l'obbligo della sosta in stazione per i mezzi interessati a queste relazioni, permettendo ai treni che non devono fermarsi a Chilivani di poter entrare o uscire dalla linea per Porto Torres senza alcuna inversione.\nPer quanto riguarda la configurazione del piazzale binari (tutti a scartamento da 1435\u00a0mm), l'impianto \u00e8 dotato di un fascio principale attrezzato con sei binari, di cui tre passanti (l'uno, il due ed il quattro) in uso per il servizio viaggiatori e tre tronchi (il tre, il cinque ed il sei): tra essi il numero due \u00e8 il binario di corsa per quanto concerne la Dorsale Sarda, mentre il quattro ha la stessa caratteristica per la linea verso Porto Torres; inoltre il binario uno ed il quattro sono dotati di prolungamenti tronchi in direzione Golfo Aranci. I primi cinque binari sono serviti da tre banchine: una attigua all'edificio passeggeri per il binario uno, una comune al due ed al tre ed un'altra condivisa dal quattro e dal cinque. Le banchine sono unite tra loro da un sottopassaggio pedonale, inoltre le prime due sono dotate di pensiline.\nPrima del 2013 a nord di questi ne erano situati altri sette, in uso in particolare per il servizio merci data la presenza di un'area attrezzata per l'intermodalit\u00e0 coi vettori gommati per questo tipo di servizio; dall'ex binario nove aveva inoltre origine il raccordo per la zona industriale, anch'esso dismesso.\nAdiacente al lato nord-est del fabbricato viaggiatori si trova un altro fascio merci, che si dirama dal binario uno: sono presenti tre tronchini, due dei quali sono paralleli ad un piano caricatore con magazzino merci e relativi uffici. Questa parte della stazione fu realizzata negli anni settanta nell'area originariamente occupata dalle SFSS ed in seguito dalle FCS per il servizio passeggeri e merci della ferrovia per la Tirso: per ospitare i treni della linea per il Goceano complessivamente erano presenti nello scalo cinque binari a scartamento ridotto, con due piani caricatori (di cui uno con magazzino merci comune con i binari FS) ed una piattaforma girevole ferroviaria.\nA circa seicento metri dal fabbricato viaggiatori in direzione Cagliari, oltre lo scambio di ingresso per la linea di Porto Torres, sono presenti due ulteriori fasci merci, rispettivamente con nove e sette tronchini, pi\u00f9 un raccordo che termina all'altezza dello scambio di ingresso della bretella per Porto Torres che permette di bypassare la stazione (la cosiddetta \"variante di Chilivani\"). Un ulteriore fascio merci composto da tre binari presente a nord dei fasci precedenti \u00e8 stato anch'esso dismesso nel 2013. Tuttavia anche i fasci merci superstiti sono pressoch\u00e9 inutilizzati, stante la cessazione nel 2008 di un servizio regolare di treni merci in Sardegna.\nAll'altezza del bivio per Porto Torres a sud del binario uno se ne trovano ulteriori utilizzati per il rimessaggio del materiale rotabile, con poco pi\u00f9 ad est la torre dell'acqua della stazione.\nNumerosi gli edifici di cui l'impianto \u00e8 dotato per i fini di servizio, quasi tutti localizzati a ridosso del fabbricato viaggiatori dell'impianto: quest'ultimo \u00e8 dotato di una parte centrale a pianta rettangolare, che si sviluppa su due piani, dotata di tetto a falde in laterizi, con due corpi laterali a pianta pressoch\u00e9 quadrata con sviluppo sul solo piano terra. Qui trovano sede anche i locali della direzione movimento, sebbene le mansioni di gestione del traffico ferroviario nell'impianto siano espletate in remoto dal DCO di Cagliari.\nMovimento.\nLa stazione \u00e8 servita da Trenitalia, i cui convogli permettono il collegamento con le varie stazioni attive sulla Dorsale Sarda e con Ploaghe, Sassari e Porto Torres sulla linea per quest'ultimo centro.\nSino alla fine del 1969 era inoltre collegata via ferrovia con Ozieri e con le altre stazioni della linea per Tirso dai convogli delle FCS.\nServizi.\nPer quanto riguarda la classificazione commerciale RFI, l'impianto \u00e8 collocato in categoria \"silver\", ed \u00e8 accessibile a persone con disabilit\u00e0 di tipo visivo e motorio.\nNel fabbricato viaggiatori sono ospitati diversi servizi all'utenza, tra cui una biglietteria automatica (che ha sostituito quella a sportello presente sino agli anni duemila in stazione), una sala d'attesa ed un bar.\nInterscambi.\nNel piazzale della stazione \u00e8 presente una fermata delle autolinee interurbane dell'ARST; tra esse \u00e8 espletata anche la relazione per Tirso ed Iscra, che effettua il servizio svolto sino al 1969 dai treni della Tirso-Chilivani. Un secondo vettore, le autolinee Caramelli, collega la stazione con Ozieri e con altri centri della provincia di Sassari."}
{"id": "1566927", "revid": "22475", "url": "https://it.wikipedia.org/wiki?curid=1566927", "title": "M\u0103neciu", "text": "M\u0103neciu \u00e8 un comune della Romania di 11.158 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 9 villaggi: Cheia, Chiciureni, Costeni, F\u0103c\u0103ieni, Gheaba, M\u0103neciu-P\u0103m\u00e2nteni, M\u0103neciu-Ungureni, M\u00e2n\u0103stirea Suzana, Pl\u0103ie\u021bu.\nLa sede amministrativa \u00e8 ubicata nell'abitato di M\u0103neciu-Ungureni.\nIl comune ospita una centrale idroelettrica, con una potenza installata di 10 MW, alimentata da un lago artificiale della superficie di circa 2 km\u00b2 creato da una grossa diga situata a nord dell'abitato sul fiume Teleajen."}
{"id": "1566928", "revid": "287204", "url": "https://it.wikipedia.org/wiki?curid=1566928", "title": "Maneciu", "text": ""}
{"id": "1566932", "revid": "841819", "url": "https://it.wikipedia.org/wiki?curid=1566932", "title": "Festa italiana", "text": "Festa italiana \u00e8 stato un programma televisivo italiano di genere talk show, ideato da Giorgio Gambino e andato in onda su Rai 1 dal 12 settembre 2005 al 28 maggio 2010, che si occupava di attualit\u00e0, pettegolezzi e storie raccontate da gente comune.\nIl programma.\nLa trasmissione, condotta da Caterina Balivo, andava in onda dal luned\u00ec al venerd\u00ec in due parti, separate dalla soap opera \"Incantesimo\": durante la prima parte partecipano in studio come ospiti due personaggi noti che commentano le notizie con la conduttrice (14:10-14:45) e nella seconda si d\u00e0 spazio alle storie raccontate dai loro protagonisti (15:15-16:15). Inoltre nella stagione 2007-2008 avviene un cambiamento totale: lo studio \u00e8 molto pi\u00f9 grande, la presenza del pubblico e un maggiore numero di ospiti. Tra gli opinionisti del programma sono soliti Alessandro Rostagno, Marta Flavi, Corrado Tedeschi e Samantha De Grenet. Il programma ha avuto come media il 18% di share con picchi del 30% in alcune puntate.\nEdizioni.\nTerza edizione.\nNella terza edizione \"Festa italiana\", nella puntata del 29 aprile 2008, ebbe tra l'altro come ospiti in esclusiva i Bee Hive, band degli anni '80, in occasione della loro attesa reunion. La puntata registr\u00f2 buoni ascolti, richiamando tanti fans che aspettavano l'arrivo della band fuori dagli studi del Centro di produzione Rai di Via Teulada.\nQuarta edizione.\nIl 15 settembre 2008 \u00e8 partita la quarta edizione della trasmissione che si presenta sotto le vesti di un grande \"variet\u00e0 dei sentimenti\".\nNelle due ore di diretta la conduttrice Caterina Balivo incontra i protagonisti delle quattro rubriche della trasmissione:\nUn'altra novit\u00e0 \u00e8 la presenza in studio di una band che con la musica dal vivo fa da colonna sonora a questa \"festa dei sentimenti\".\n\"Festa italiana\" \u00e8 abbinato in questa quarta edizione alla Lotteria Italia. Il 27 novembre 2008 la trasmissione fa segnare un picco di ascolto storico vicino al 31% di share.\nQuinta edizione.\nIl 14 settembre 2009 ha preso il via la quinta edizione della trasmissione sempre condotta da Caterina Balivo. Lo show dei sentimenti regala nuove emozioni raccontando le storie della gente comune e quelle dei personaggi pi\u00f9 amati dal pubblico. I momenti di spettacolo sono sottolineati dal vivo dalla Festa Band, mentre si rinnova l'appuntamento con \"Ti Cerco\", lo spazio dedicato a tutti coloro che sognano di poter ritrovare qualcuno perso di vista da tanti anni. Ospite fisso della trasmissione \u00e8 il cantante Filippo Merola. Rimane aperta la finestra sul mondo con i servizi filmati legati alle storie d'Italia. \"Per Capirti\" \u00e8 la nuova rubrica di quest'anno: genitori e figli si misurano su piccoli e grandi conflitti generazionali in un momento di riflessione e di confronto per tutti, per capirsi, appunto, ed essere pronti ad attraversare insieme \u201cla linea del cuore\u201d. La trasmissione colleziona ogni giorno buoni ascolti ed il 30 dicembre 2009 fa segnare uno nuovo picco storico del 31,35% di share.\nProgrammi successivi.\nNella stagione 2010-2011 \"Festa italiana\" viene cancellata a causa dell'arrivo nel palinsesto di Rai 1 di \"Se... a casa di Paola\", programma che andr\u00e0 in onda solo per quell'annata, venendo sostituito nel settembre 2011 da \"Buon pomeriggio Italia!\"."}
