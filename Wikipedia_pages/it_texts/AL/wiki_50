{"id": "1503839", "revid": "88740", "url": "https://it.wikipedia.org/wiki?curid=1503839", "title": "Death Busters", "text": " \u00e8 il nome collettivo con il quale vengono indicati i nemici della terza serie animata e del terzo arco narrativo del manga di \"Sailor Moon\" (intitolato \"Infinity\"). Le vicende e il background del gruppo presentano dei leggeri cambiamenti tra anime e manga. Nell'edizione italiana dell'anime anni '90 il gruppo \u00e8 noto anche come l'Esercito del silenzio, dal nome del loro obiettivo finale.\nDescrizione.\nSono un gruppo d'invasori provenienti dalla Nebulosa Tau (dalla lettera dell'alfabeto greco \u03c4), localizzata in un'altra dimensione spazio temporale, che mirano a conquistare la Terra e hanno la loro base nel prestigioso Istituto Mugen (Magen nell'adattamento italiano della serie anni 90). Obiettivo dei Death Busters \u00e8 la resurrezione di \"Mistress 9\", per fare s\u00ec che quest'ultima conduca sulla Terra la creatura conosciuta come Pharaoh 90: la creatura spazzerebbe via ogni forma di vita dal Pianeta realizzando finalmente l'evento da loro chiamato \"silenzio\", cosa che permetterebbe loro di conquistare la Terra. Il gruppo \u00e8 guidato dal malvagio professor \"Soichi Tomoe\", scienziato pazzo la cui identit\u00e0 rimane avvolta nell'oscurit\u00e0 per la maggior parte della storia. Questi \u00e8 assistito nei suoi piani da una donna dall'aspetto seducente e provocante chiamata \"Kaolinite\". Per loro lavora un gruppo di streghe \"scienziate\", meglio conosciute come \"Witches 5\". Tentando di entrare in possesso dei cristalli del cuore contenenti i talismani, esse cercano a tutti i costi di portare a compimento i comandi del professor Tomoe.\nNell'anime, di episodio in episodio, Kaolinite o le Witches 5 si servono di creature chiamate \"Daimon\" per compiere le proprie missioni, le cui peculiarit\u00e0 variano a seconda della strega che li comanda. Esse vengono create impiantando un particolare uovo, creato in laboratorio, dentro un oggetto di uso quotidiano, solitamente collegato alla vittima prescelta. L'oggetto muta e prende vita divenendo un Daimon, fino a che non viene purificato da Sailor Moon ritornando a essere un normale oggetto (da cui fuoriesce l'uovo precedentemente impiantato, che si spezza). Ci\u00f2 che i Death Busters cercano sono i Cristalli del Cuore Puri delle persone, poich\u00e9 all'interno di tre di essi, che si scopriranno essere quelli di Sailor Neptune, Sailor Uranus e Sailor Pluto, si nascondono i talismani che, una volta uniti, fanno apparire il \"Calice Sacro\" (nell'adattamento italiano della serie anni '90 la \"Coppa Lunare\"), il cristallo del cuore pi\u00f9 puro che esista. Esso dar\u00e0 sufficiente energia per fare giungere sulla Terra il loro signore, Master Pharaoh 90.\nNel manga, invece, il loro scopo \u00e8 quello di trovare il Cristallo d'Argento, poich\u00e9 grazie a esso Master Pharaoh 90 potr\u00e0 giungere sulla Terra con il corpo perfetto, da loro chiamato \"ricettacolo\", per poi trasformare il pianeta nella loro seconda dimora. Per fare ci\u00f2 nel manga le Witches 5 danno la caccia alle anime degli esseri umani (da loro chiamate \"hosties\") come fonte di energia da fornire al loro padrone. Inoltre, impiantando le loro uova nei corpi privati delle loro anime, essi si assicurano della sopravvivenza della loro specie. In ci\u00f2 sono anche aiutate dall'ambizione di Tomoe di trasformare l'umanit\u00e0 in un popolo di esseri perfetti (ossia di \"ricettacoli\"), ed essere quindi una sorta di Divinit\u00e0, creatore di una nuova specie. Sempre nel manga, gli antagonisti sono in possesso di un cristallo particolare (il Thiolon Crystal, dalla luce simile a quella del Cristallo d'argento), fonte della loro vita.\nSia nell'anime che nel manga la loro base \u00e8 l'Istituto Mugen, fondato dallo stesso professor Tomoe, che nel manga si trova in prossimit\u00e0 di altri edifici, nella cosiddetta \"Area Infinity\", la terra sacra che essi chiamano \"Zona Omega\", da cui dovrebbe partire l'invasione della Terra. Nell'anime, invece, sar\u00e0 la stessa scuola a essere ribattezzata come \"Zona Omega\" da Mistress 9, dopo che quest'ultima vi ha eretto una barriera di energia oscura.\nConfronto nomi originali e adattati.\nSi noti che tutti i nomi dei nemici derivano da minerali o da pietre. In alcuni casi i nomi usati nell'edizione italiana dell'anime sono stati scelti come assonanza con quelli originali (\u00e8 il caso \"Katia\" per \"Kaolinite\" o di \"Mimma\" per \"Mimete\"), mentre in altri (per esempio \"Tellu\", diventato \"Teruru\") si tratta di traslitterazioni differenti dei caratteri sillabici giapponesi.\nProfessor Soichi Tomoe.\nIl \u00e8 il leader dei Death Busters, e il padre di Hotaru Tomoe, nonch\u00e9 uno dei personaggi la cui caratterizzazione diverge di pi\u00f9 fra manga e anime.\nNel manga si tratta di un personaggio estremamente negativo: uno scienziato pazzo e amorale, schieratosi con gli alieni di sua spontanea volont\u00e0, il cui sogno \u00e8 la creazione di esseri mutanti perfetti chiamati \"super-organismi\", inizialmente con la manipolazione genetica e la somministrazione di farmaci, poi con l'utilizzo della cibernetica e infine attraverso la fusione fra umani e alieni. La sua mancanza di umanit\u00e0 viene spesso evidenziata descrivendo le sue mani fredde come il ghiaccio.\nCirca sette anni prima dell'inizio della serie, dopo essere stato espulso dall'associazione degli scienziati per via dei suoi crudeli esperimenti sugli animali, Soichi scelse di continuare a condurre i suoi esperimenti nell'aerea Infinity, ma un incidente di laboratorio uccise la moglie \"Keiko\" e fer\u00ec gravemente sua figlia Hotaru, cosa che fece decidere allo scienziato di ricostruire il corpo della bambina per realizzare il suo sogno di creare i super organismi. Durante l'esperimento di ricostruzione un fulmine colp\u00ec l'area Infinity e la sua assistente Kaori, e comparvero degli alieni della Nebulosa Tau con le loro uova. La ricostruzione di Hotaru fall\u00ec, ma ebbe una nuova chance poich\u00e9 con le uova pot\u00e9 iniziare a creare dei \"ricettacoli\" per le uova degli alieni. I primi esperimenti riuscirono e videro la creazione di corpi perfetti (le Witches 5), ma i successivi generarono i Daimon, considerati da Tomoe come esperimento mal riuscito (\"creature imperfette e buone a nulla\").\nIl compito di Tomoe \u00e8 consentire a Pharaoh 90 di giungere sulla Terra sotto forma di \"ricettacolo\", ma la sua ambizione pi\u00f9 grande \u00e8 di trasformare tutti gli esseri umani in super-organismi e diventare quindi un Dio. Lui stesso si definisce essere con un corpo perfetto, nello scontro con Super Sailor Moon e le guerriere del sistema solare esterno si trasforma nell'essere mutante , frutto dei suoi esperimenti di fusione fra alieni ed esseri umani, per divorare le guerriere, ma muore nello scontro per mano di Super Sailor Moon.\nNell'anime \u00e8 un personaggio meno negativo, mostrando spesso atteggiamenti bizzarri, ma divertenti. Nella storia dell'anime, quattro anni prima dell'inizio della serie, a seguito di un incidente nel suo laboratorio di ingegneria genetica muore la figlia Hotaru un essere alieno di nome \"Germatoide\" gli propone di salvare la figlia in cambio del suo corpo. L'alieno si insedia quindi nel corpo dello scienziato, il quale verr\u00e0 liberato negli ultimi episodi di \"Sailor Moon S\", quando l'alieno esce dal suo corpo per combattere contro Sailor Uranus e Sailor Neptune.\nVa detto, comunque, che anche sotto il controllo del Germatoide Tomoe ha mantenuto alcuni aspetti della propria personalit\u00e0, compresi quelli del bravo padre amorevole (almeno fino al risveglio di Mistress 9, quando l'alieno prender\u00e0 il sopravvento) che vengono mostrati nei ricordi di Hotaru.\nAlla fine della serie Haruka e Michiru gli affidano la neonata Hotaru, che per\u00f2 verr\u00e0 ripresa all'inizio della quinta serie da Sailor Pluto per fronteggiare la nuova minaccia. Nell'anime quand'\u00e8 posseduto da Germatoid \u00e8 spesso inquadrato con il viso oscurato e un sorriso da scienziato pazzo sul volto.\nNell'anime il Germatoide ha l'aspetto di una pianta demoniaca ed \u00e8 in grado di dividersi in molte parti e di combattere attraverso dei corpi artificiali (creati appositamente per questo scopo) e l'unico modo per batterlo \u00e8 colpire il corpo dove risiede il suo uovo, mentre nel manga l'aspetto di Tomoe trasformato in Germatoide \u00e8 quello di un essere violaceo dalla cui pelle escono vari spuntoni.\nTomoe e il Germatoide sono doppiati nella versione giapponese da Akira Kamiya (serie anni '90) e da Takuya Kirimoto in \"Sailor Moon Crystal\", e nella versione italiana da Federico Danti (serie anni '90) e Stefano Brusa in \"Sailor Moon Crystal\", nel musical del 2015 e interpretato da Y\u016bki It\u014d.\nKaolinite.\n \u00e8 la fedele assistente del professor Tomoe. Abita in casa con lui, dove svolge anche il ruolo di governante per Hotaru sotto il nome di \"Kaori\" e nell'anime \u00e8 segretamente innamorata di Tomoe. Nell'anime tuttavia si mostra sempre indisponente e dispettosa nei confronti di Hotaru, mentre nel manga \u00e8 pi\u00f9 condiscendete e compassionevole. In tutte le versioni della storia \u00e8 il primo emissario dei Death Busters a comparire. \u00c8 doppiata nella versione giapponese da Noriko Uemura (serie anni '90) e da Hikari Yono in \"Sailor Moon Crystal\", e nella versione italiana da Patrizia Scianca (anime anni '90) e da Laura Romano in \"Sailor Moon Crystal\", nel musical del 2015 e interpretata da Kei Oghi.\nNel manga Kaolinite era in principio un'umana di nome Kaori, che divenne un \"ricettacolo\" quando fu coinvolta nell'incidente per la ricostruzione del corpo di Hotaru, dovuto all'arrivo degli alieni. All'interno dell'organizzazione ricopre sia il rango di \"Magus\" (lo stesso a cui aspirano tutte le \"Witches 5\", che, a differenza dell'anime, sono sue dirette sottoposte), che quello di preside dell'istituto Mugen. Privilegio del rango di Magus \u00e8 quello di potere utilizzare il potentissimo Thilon Crystal e di comunicare con Master Pharaoh 90. Sua aspirazione massima \u00e8 quella di essere il partner di Pharaoh 90, al posto di Mistress 9, che, essendo a conoscenza della cosa, la invia a combattere contro le guerriere Sailor. Kaolinite quindi riporta in vita le Witches 5 e lancia un sortilegio contro Sailor Moon e le Inner Senshi, intrappolandole in un labirinto di illusioni, ma le guerriere vengono salvate dalle Outer Senshi. Kaolinite quindi affronta personalmente le guerriere trasformandosi in un daimon e in questa forma viene uccisa dal Rainbow Moon Heartache di Sailor Moon.\nNell'anime Kaolinite compare per la prima volta nell'episodio 90 come assistente del professor Tomoe e a differenza del manga qui le Witches 5 sembrano essere in competizione diretta con lei, a tal punto da arrivare spesso a prenderla in giro davanti a Tomoe.\nNell'episodio 101 scopre la vera identit\u00e0 di Sailor Moon, dopo avere cercato di rubarle il cristallo del cuore per vedere se in esso era situato un talismano, e viene sconfitta nell'episodio successivo da Sailor Uranus, che rivolge contro di lei l'attacco con cui voleva imprigionare le guerriere in blocchi di cristallo.\nSalvata da Tomoe, Kaolite viene riportata in vita dallo scienziato e prende il nome di Kaori. Durante questa sua seconda vita non sembra ricordare niente di quella passata, poich\u00e9 non sembra riconoscere Usagi (a differenza della ragazza) quando questa si reca a casa Tomoe con Chibiusa. Successivamente (dopo che Tomoe le ha detto che pu\u00f2 tornare a occuparsi delle sue vecchie mansioni, e ha smesso i panni di Kaori) viene uccisa non appena Hotaru si trasforma in Mistress 9, da una scarica di energia emanata da quest'ultima, avendo ormai esaurito il suo compito, dopo avere portato Chibiusa da Tomoe in modo che il cuore della bambina risvegliasse il Messia del Silenzio, in modo da poterlo ripagare per averle dato una seconda possibilit\u00e0.\nNel manga Kaolinite \u00e8 solita portare uno scettro con la stella nera come quelli usati delle Witches 5 nell'anime, ed \u00e8 in grado di lanciare incantesimi. Nell'anime invece possiede poteri di levitazione, telecinesi e teletrasporto ed \u00e8 in grado di attaccare gli avversari con i suoi lunghi capelli.\nMaster Pharaoh 90.\n \u00e8 la malvagia entit\u00e0 aliena proveniente dalla Nebulosa Tau, di cui non si sa praticamente nulla, se non (nel manga) che \u00e8 l'ennesima incarnazione di \"Chaos\". Il numero 90 associato al suo nome nella filosofia della Qabbalah moltiplica e amplifica il significato negativo del 9 in quello della sua partner Mistress 9; esso \u00e8 il simbolo dell'apocalisse, del terrore e dei sogni paurosi.\nNel primo adattamento animato il personaggio non parla, mentre nella terza stagione di \"Sailor Moon Crystal\" viene doppiato da Takaya Hashi\nNel manga il suo scopo \u00e8 fondersi con la Terra e farne la sua casa, mentre nell'anime ha intenzione di distruggere il pianeta per realizzare l'obbiettivo da lui chiamato \"silenzio\"\", un evento che porter\u00e0 alla distruzione del Sistema Solare, cancellando per sempre la vita. In entrambe le versioni della storia \u00e8 colui che ha corrotto le menti di Tomoe e dei suoi sottoposti, e che ha fornito loro le \"uova di daimon\". Nell'anime viene annientato dal potere della distruzione di Sailor Saturn, mentre nel manga viene ricondotto su Tau Ceti da Sailor Saturn e sigillato l\u00ec per l'eternit\u00e0 da Sailor Pluto. Nell'anime il suo aspetto \u00e8 quello di un'enorme sfera dotata di tentacoli e composta di pura energia (\u00e8 il Germatoid stesso a definirlo \"fulcro di energia\"), mentre nel manga \u00e8 una massa informe nera che si propaga come un liquido intorno all'istituto \"Mugen\". Nel manga \u00e8 in grado di comunicare con Kaolite attraverso uno specchio d'acqua sito nell'istituto Mugen.\nNell'episodio 120 un ricercatore (vittima designata di Mimete) sostiene che le varie dimensioni parallele sono supervisionate da un essere superiore, \u00e8 quindi probabile che Master Pharaoh 90 lo sia della sua dimensione, ma non ci sono prove.\n\u00c8 doppiato da Takaya Hashi e da Stefano Mondini in \"Sailor Moon Crystal\".\nMistress 9.\n \u00e8 una malefica forma di vita della Nebulosa Tau il cui uovo \u00e8 stato impiantato nel corpo di Hotaru, ma il cui risveglio \u00e8 stato difficoltoso per il fatto che Hotaru \u00e8 anche la reincarnazione di Sailor Saturn. Mistress 9, partner di Master Pharaoh 90 fin da quando i due erano nel loro vecchio mondo, pu\u00f2 permettergli di manifestarsi sulla Terra. Nell'anime storico viene chiamata anche \"Messia del Silenzio\" (\"Creatura del Silenzio\" in Italia), in opposizione al Messia buono che pu\u00f2 salvare il mondo (ovvero Sailor Moon).\nIl nome del personaggio deriva dall'inglese \"Mistress\", letteralmente \"Padrona\" o \"Signora\", che nel linguaggio anglosassone \u00e8 un antico titolo di rispetto e saluto per Donne a capo di famiglia o responsabili in gruppi famigliari (famiglia estesa); in Italia la Mediaset ha scelto di adattarlo con la parola \"Despota\" per richiamare anche la sua natura malvagia; il numero 9 (pronunciato in lingua inglese nella versione originale) deriva dalla Cabala: rappresenta la preparazione a un evento eccezionale, indica solitudine e sofferenza e assume la simbologia dell'imperfetto e dello spirito del male, essendo l'ultima delle unit\u00e0 numeriche e quindi all'opposto del numero 1, che, viceversa, indica Dio e la perfezione.\nNel manga e in Sailor Moon Crystal Mistress 9 si risveglia definitivamente quando ruba il Cristallo d'Argento di Chibiusa e lo ingoia, mentre nell'anime storico quando ingoia il Cristallo del Cuore della piccola senshi. Pi\u00f9 avanti, nell'opera cartacea e nell'ultima saga televisiva, ella si fonde con Pharaoh 90 dopo avere rivelato il suo vero aspetto; dall'essere creatosi emerge Sailor Saturn. Nell'anime storico, invece, viene colpita a morte da uno dei raggi di energia emessi dal suo padrone, per poi essere eliminata del tutto dal risveglio definitivo della guerriera della distruzione.\nMistress 9 usa i suoi lunghi capelli per imprigionare gli avversari. Sulla fronte \u00e8 impressa la stella nera, simbolo dei Death Busters, che nell'anime storico sar\u00e0 letteralmente spezzata dal simbolo di Saturno al momento del risveglio di Sailor Saturn.\nDoppiata in giapponese da Y\u016bko Minaguchi (serie anni '90) e da Yukiyo Fujii in \"Sailor Moon Crystal\", in italiano da Giulia Franzoso (serie anni '90) e da Eleonora De Angelis in \"Sailor Moon Crystal\". Le stesse interpreti, tranne la De Angelis, doppiano anche Hotaru.\nNel musical del 2015 Mistress 9 \u00e8 interpretata da Karin Takahashi, stessa attrice di Hotaru.\nWitches 5.\nLe Witches 5 (ribattezzate nell'edizione italiana dell'anime anni '90 \"Le Cinque Streghe\") \u00e8 un sottogruppo dei Death Busters, formato da cinque giovani streghe agli ordini di Tomoe e Kaolinite (quest'ultima solo nell'edizione fumetto). Nel manga viene svelato che esse sono state create da Tomoe per essere dei \"ricettacoli\" perfetti per le uova di Daimon, e che nascondono la loro identit\u00e0 sotto quelle di cinque studentesse responsabili dei cinque corsi dell'Istituto Mugen (filosofia, belle arti, scienze, educazione fisica e professionale), mentre nell'anime la loro origine non \u00e8 spiegata. A differenza delle sorelle Ayakashi, che sono corrispondenti alle Sailor Senshi per i loro poteri, le Witches 5 lo sono invece per quanto riguarda gli interessi.\nNella porta del loro ufficio c'\u00e8 scritto inizialmente \"Witches 5\". Quando Eudial muore la scritta viene sostituita con \"Witches 4\", mentre quando Mimete muore la scritta viene sostituita con \"Witches 3\".\nEudial.\n \u00e8 la prima delle \"Witches 5\" a entrare in azione in entrambe le versioni della storia. Nell'anime prende momentaneamente il posto di \"Kaolinite\", mentre nel manga \u00e8 una sua subordinata.\nNell'anime \u00e8 la pi\u00f9 anziana e capo delle Witches 5, nonch\u00e9 apparentemente la preferita di Tomoe. \u00c8 una brillante scienziata, in grado di impiantare uova di daimon praticamente in qualsiasi cosa. Ha creato una speciale arma in grado di espellere il cuore puro delle persone, oltre che altre armi come il suo micidiale \"\"Fire Buster\" (ribattezzato in Italia nella serie anni '90 \"Sparafuoco Infernale\")\". Utilizza per muoversi una station wagon, che spunta fuori dai luoghi pi\u00f9 impensabili, e nel cui portabagagli nasconde le sue creazioni. Eudial \u00e8 colei che riesce a trovare i talismani contenuti nei cuori di Sailor Uranus e Sailor Neptune, non riuscendo per\u00f2 a trovare quello che era dentro Sailor Pluto. Viene uccisa da Mimete, che sabota i freni della sua automobile, facendola precipitare in una scarpata.\nNel manga, invece, Eudial \u00e8 la seconda pi\u00f9 debole delle cinque (livello 78) e ha il potere di controllare il fuoco. Assume l'identit\u00e0 segreta di \"Yuko Arimura\", responsabile del galateo del corso di filosofia dell\"'istituto Mugen\" dove ipnotizza gli studenti per rubare le loro anime in modo da trasformarli in \"ricettacoli\" per le uova di Daimon, ma viene scoperta da Sailor Mars e Sailor Jupiter. Durante questo scontro Eudial muter\u00e0 in un mostro dall'aspetto di una gorgone, per poi essere definitivamente sconfitta da Sailor Moon.\nDoppiata nella versione giapponese da Maria Kawamura (serie anni '90) e da Chiaki Takahashi in \"Sailor Moon Crystal\", e nella versione italiana da Lara Parmiani (serie anni '90) e da Monica Vulcano in \"Sailor Moon Crystal\", nel musical del 2015 e interpretata da Saya Chinen.\nMimete.\n \u00e8 la seconda delle \"Witches 5\", a entrare in scena in entrambe le versioni della storia.\nLa meno organizzata, e probabilmente la pi\u00f9 debole, Mimete prende il posto di \"Eudial\" nel recuperare l'energia necessaria al risveglio di \"Mistress 9\". Tuttavia, nel corso delle missioni, non \u00e8 difficile che si distragga dietro a qualche bel ragazzo o perda di vista l'obiettivo primario e i suoi obiettivi sono sempre personaggi famosi di cui \u00e8 fan. Le sue demoni sottraggono i cristalli del cuore risucchiandoli direttamente dalla bocca delle vittime e quando, durante una missione, a seguito di numerosi fallimenti, si inserisce in un megaschermo con l'aiuto di una macchina creata da Eudial, per rendersi immune dagli attacchi delle guerriere Sailor; la \"Witches Electric Warp\" (chiamata nell'edizione italiana della serie degli anni '90 \"Macchina per la Deformazione Elettronica delle Streghe\"). Mimmete scompare letteralmente dopo che Teruru le stacca la presa della corrente dopo che Mimete si \u00e8 messa dentro uno schermo pubblicitario. Come Eudial, anche Mimete spunta fuori dai luoghi pi\u00f9 impensati, solo che lei va a piedi.\nNel manga Mimete \u00e8 la pi\u00f9 debole delle streghe (livello 40) e secondo l'autrice \u00e8 in grado di attirare le vittime in trappola utilizzando il suo fascino. Viene presentata come una famosa idol locale e studentessa dell'Istituto Mugen di nome Mimi Hanyu, responsabile del corso di belle arti. Decide di rubare le anime degli studenti dando un concerto, ma viene interrotta e affrontata da Sailor Venus, ma viene infine distrutta da un attacco a sorpresa di Sailor Uranus.\nSia nell'anime che nel manga suo attacco \u00e8 portato tramite uno scettro giallo con una stella nera al centro e si chiama \"Charm Buster\" (\"Scarica Fatale\" nel doppiaggio italiano della serie anni '90) che consiste nel creare un forte ultrasuono.\nNella versione giapponese e doppiata da Mika Kanai (serie anni '90) e da Yuki Nagaku in \"Sailor Moon Crystal\", nella versione italiana da Emanuela Pacotto (serie anni '90) e da Valeria Vidali in \"Sailor Moon Crystal\", e interpretata nel musical del 2015 da Ayaki Ida.\nTellu.\n \u00e8 la terza delle \"Witches 5\" a entrare in azione nell'anime, mentre \u00e8 la quarta nel manga.\nLa sua storia \u00e8 molto simile sia nell'anime che nel manga: dopo i fallimenti di Eudial e Mimete (e nel manga anche di Viluy) Tellu riceve il compito di raccogliere energia degli umani (rubando nel manga le hosties, nell'anime i cuori puri) e per farlo comincia a vendere (sotto l'identit\u00e0 segreta della responsabile del corso di educazione fisica e del club di giardinaggio dell'Istituto Mugen \"Lulu Teruno\"), delle graziose piante che non necessitano di nessuna cura: le \"tellun\" (chiamate nel doppiaggio italiano della serie anni '90 \"terurun\" per via di una diversa traslitterazione dei caratteri sillabici), ma viene scoperta dalle guerriere Sailor. Nell'anime viene accidentalmente uccisa da una \"tellun\" mutante da lei creata (la \"Hyper-Tellun\") grazie all'intervento di Tuxedo Kamen, mentre nel manga \u00e8 Sailor Pluto a ucciderla dopo averle fatto assumere l'aspetto di Daimond, nonostante sia stata affrontata per prima da Sailor Jupiter. Nel manga il suo livello fra le Witches 5 \u00e8 404, che fa di lei la seconda pi\u00f9 forte del gruppo.\nIl suo attacco (senza nome nella versione italiana dell'anime) \u00e8 il \"Mandragola Buster\" e consiste nel lanciare delle liane dal dorso delle sue mani.\nDoppiata nella versione giapponese da Chieko Honda (serie anni '90) e da Naomi \u014czora in \"Sailor Moon Crystal\" e nella versione italiana da Loredana Nicosia (serie anni '90) e da Roisin Nicosia in \"Sailor Moon Crystal\", e interpretata da Momoko Sadachi nel musical del 2015.\nViluy.\n \u00e8 la quarta delle \"Witches 5\" a entrare in azione nell'anime, mentre \u00e8 la terza nel manga.\nNell'anime Viluy prende il posto di \"Tellu\" dopo la sua dipartita. Il suo piano \u00e8 di rubare l'intensa energia degli studenti dell'istituto \"Mugen\" attraverso i loro computer, e dirige le operazioni tramite un apparecchio multimediale da lei stessa creato; ma il piano viene scoperto e sventato dalle guerriere Sailor, e Viluy \u00e8 quasi sul punto di sconfiggere Sailor Uranus, Sailor Neptune e Sailor Mercury (con la quale si era accesa una forte rivalit\u00e0 intellettuale), se non fosse per il suo potentissimo computer che, danneggiato dal colpo inflittogli da Sailor Moon, le si ritorce contro disintegrandola.\nNel manga la storia \u00e8 essenzialmente la stessa, salvo che Viluy cerca di catturare le anime (\"hosties\") degli studenti e a distruggerla \u00e8 Sailor Uranus. Come potenza \u00e8 la terza pi\u00f9 forte, essendo di livello 202.\nIl suo alter ego in originale si chiama \"Yui Bidoh\" (\"Ilenia\" nella versione italiana, nome condiviso con la madre di Usagi) ed \u00e8 una studentessa modello al pari di Ami, bravissima in astronomia e astronautica e responsabile della classe di scienze. Il suo attacco consiste nell'usare i mini-robot da lei creati e si chiama \"Mosaic Buster\" (\"Scarica Elettrica\" in Italia), mentre nel manga viene detto che \u00e8 in grado di congelare i suoi nemici.\nDoppiata nella versione giapponese da Yoshino Takamori (serie anni '90) e da Rina Hon'Izumi in \"Sailor Moon Crystal\" e nella versione italiana da Marcella Silvestri (serie anni '90) e Valentina Favazza in \"Sailor Moon Crystal\", \u00e8 interpretata da Yui Hasegawa nel musical del 2015.\nCyprine e Ptilol.\n e sono le ultime appartenenti alle \"Witches 5\" a entrare in azione sia nell'anime che nel manga. Ptilol altro non \u00e8 che un'estensione di Cyprine, un suo alter ego. Sono distinguibili dal colore dei capelli: blu per Cyprine, rosso per Ptilol.\nNell'anime Cyprine \u00e8 l'ultima delle \"Witches 5\". \u00c8 solo quando viene affrontata dalle guerriere Sailor che viene rivelata l'altra s\u00e9 stessa, Ptilol. Le due insieme sono quasi invincibili e solo dopo un lungo combattimento le guerriere Sailor faranno in modo che le due si colpiscano l'una con l'altra, uccidendosi.\nNel manga Cyprine \u00e8 la pi\u00f9 forte delle Witches 5 (il suo livello \u00e8 infatti 999) e sembra essere la strega pi\u00f9 fidata di Kaolinite, tanto che la Magus arriva ad affidarle un frammento del Tairon Crystal. Attacca le Outer Senshi e, a seguito dell'intervento delle Inner Senshi, usa il suo potere di manipolare le coscienze altrui, e riesce a fare in modo che le guerriere combattano fra di loro. Quando Sailor Moon tenta di sconfiggerla con il Moon Spiral Heart Attack Cyprine si sdoppia, rivelando il suo alter ego Ptilol. Tuttavia Sailor Moon, immune ai loro incantesimi, riesce a fare rinsavire le sue compagne e a evocare la Coppa Lunare, trasformandosi per la prima volta in Super Sailor Moon. Grazie al suo nuovo potere riesce facilmente a distruggere le due. La copertura di Cyprine all'istituto \u00e8 quella di responsabili del corso professionale (di stregoneria).\nNell'anime degli anni '90 le due sono in grado di usare un attacco chiamato in italiano \"Doppia Scarica Folgorante\" ed \u00e8 portato con scettri simili a quello di Mimete, con la differenza che le stelle sono di colore rossa (per Ptiol) e blu (per Cyprine), mentre nel manga e in Crystal Cyprine usa un attacco con cui manipola le coscienze chiamato \"Ribbon Buster\".\nDoppiate nella versione giapponese da Yuriko Fuchizaki (Cyprine) e Rumi Kasahara (Ptilol) nella serie anni '90 e da Umeka Sh\u014dji in \"Sailor Moon Crystal\", e nella versione italiana sono entrambe doppiate da Nadia Biondini nella serie anni '90 mentre in \"Sailor Moon Crystal\" gli prestano la voce Chiara Oliviero (Cyprine) e Sabine Cerullo (Ptilol), Cyprine e interpretata da Maana nel musical del 2015.\nDaimon (Demoni).\nSi tratta delle creature usate dai Death Busters come \"mostri del giorno\" e vengono creati tramite le cosiddette uova del demone, create in laboratorio dal professor Tomoe nell'anime, portate da Tau Ceti nel manga. Nell'anime vengono impiegati per trovare i cuori puri e vengono fatti fondere con vari oggetti e sono usati da Kaolinite, Eudial e Mimete.\nKaolinite e Mimete usano i Daimon principalmente per asportare il cristallo del cuore alla vittima (quelli di Kaolinite scoprendo una stella nera, mentre quelli di Mimete ingurgitano il cristallo, dopo averlo tirato fuori dalla bocca della vittima), mentre Eudial per i cuori utilizza un fucile apposito e tiene i Daimon come arma nel caso sia attaccata dalle guerriere Sailor, una sorta di guardia del corpo quindi. Mimete utilizza un sistema simile, portandoli in una valigia. I Daimon di Kaoli possono anche fondersi con gli umani (per esempio il professor Tomoe nell'anime). Il primo nemico affrontato insieme da Sailor Uranus e Sailor Neptune era infatti un daimon annidato nel corpo di un ragazzino.\nQuando un Daimon muore (nell'anime) si vede il suo uovo uscire dal corpo dell'oggetto in cui si \u00e8 incarnato e rompersi facendo uscire l'anima dell'essere. Le anime dei Daimon usati da Mimete hanno l'aspetto di un uccello, a differenza di quelle di Eudial e Kaolinite. Ci\u00f2 viene spiegato dal professor Tomoe perch\u00e9 queste demoni utilizzano il sistema di cattura dei cuori puri ispirato al metodo di caccia dei cormorani. Infatti i daimon di Mimete hanno nomi che iniziano con la lettera \"U\" perch\u00e9 in Giappone il metodo di cattura dei cormorani \u00e8 chiamato \"Ukai\".\nNell'anime tutti i Daimon usati come mostri del giorno sono femmine (Germatoid \u00e8 l'unico maschio Daimon a comparire), e nell'adattamento italiano il loro nome viene letteralmente tradotto al femminile, ovvero vengono chiamate \"le demoni\". Il loro vero aspetto \u00e8 quello di esseri gelatinosi. Sempre nell'anime alla loro morte urlano \"Lovley!\", se colpiti con il \"Moon spiral heart attack\" (quindi le Daimon di Kaolinite ed Eudial nonch\u00e9 la Daimon Rangi dell'ultimo episodio) e \"Love Lovely!\", se colpite dal \"Rainbow Moon heart ache/quake\" (nell'adattamento italiano della serie anni '90 urlano semplicemente, ma generalmente dicono \"Per me \u00e8 finita!\" ). Il nome originale, come \u00e8 stato precedentemente anticipato, \"daimon\" (\u03b4\u03b1\u03af\u03bc\u03c9\u03bd) \u00e8 in greco significa appunto Demone la quale nella filosofia greca indicava esseri mezzi divini e mezzi umani, e non dev'essere confusa con i diavoli cristiani (i dem\u00f2ni).\nNel manga invece i Daimon hanno una forma simile a quella del mostro affrontato da Sailor Uranus e Sailor Neptune, e sono ottenuti anche da animali (esempio cani o gatti). Infatti lo scopo dei Death Busters, nel manga, \u00e8 quello di privare la gente delle loro anime per poi inserire in loro i daimon, in modo da completare l'invasione. Rappresentano un fallimento, un esperimento mal riuscito del professor Tomoe. Nel manga anche le Witches 5 sono daimon talmente perfetti da sembrare umani.\nAltri Daimon.\nNell'episodio 127 inoltre compare , ultima Daimon sopravvissuta alla fine dei Death Busters. Il suo uovo \u00e8 rimasto misteriosamente inattivo alla chiamata generale della Mistress 9, che ha risvegliato tutti i Daimon per fargli avvolgere l'istituto Mugen e creare la \"zona Omega\". Dopo la fine di Pharaoh 90 un fulmine cade sui gusci vuoti delle uova delle Daimon, risvegliando quest'ultima dal suo torpore. Essa, esausta, si trascina fino alla macchina che solitamente univa le uova di Daimon con un determinato oggetto, e un altro fulmine permette di fondersi con essa, diventando una vera e propria Daimon, che inizia a svolgere la sua missione standard, cio\u00e8 raccogliere i cuori puri, a centinaia e forse pi\u00f9, che riversa in un gigantesco contenitore trasparente (e la cui finalit\u00e0 rester\u00e0 ignota). I poteri di questa demone sono alquanti semplici, si limita a lanciare scosse elettriche e a usare i cavi della macchina da cui \u00e8 nata, ma risultando molto efficace e pericolosa, non disponendo di intelletto vero ma solo di programmazione automatica per la raccolta di cuori, quasi ossessivamente (ripete, nell'adattamento italiano, solo questa frase per tutto l'episodio \"\"voglio i vostri cuori puri\", in originale semplicemente \"Cuori Puri\"\") e difatti \u00e8 la Daimon che pi\u00f9 ne ha sottratti in tutta la serie."}
{"id": "1503841", "revid": "110157", "url": "https://it.wikipedia.org/wiki?curid=1503841", "title": "Microregione di Chapada do Araripe", "text": "Chapada do Araripe \u00e8 una microregione dello Stato del Cear\u00e1 in Brasile, appartenente alla mesoregione di Sul Cearense.\nComuni.\nComprende 5 municipi:"}
{"id": "1503848", "revid": "287204", "url": "https://it.wikipedia.org/wiki?curid=1503848", "title": "Tour della Nazionale di rugby a 15 della Nuova Zelanda 1987", "text": "Nel 1987, gli All Blacks della nazionale neozelandese di Rugby Union, si recano in tour in Giappone. "}
{"id": "1503852", "revid": "729019", "url": "https://it.wikipedia.org/wiki?curid=1503852", "title": "Tour della nazionale di rugby a 15 della Nuova Zelanda 1986", "text": ""}
{"id": "1503857", "revid": "767487", "url": "https://it.wikipedia.org/wiki?curid=1503857", "title": "Regione Metropolitana di Fortaleza", "text": "Regione Metropolitana di Fortaleza \u00e8 l'Area metropolitana di Fortaleza dello Stato del Cear\u00e1 in Brasile.\nComuni.\nComprende 13 comuni:"}
{"id": "1503862", "revid": "119910928", "url": "https://it.wikipedia.org/wiki?curid=1503862", "title": "Ausidet", "text": "L'Ausidet S.p.A., abbreviazione di Ausiliari per la Detergenza, \u00e8 stata la controllata dell'Ausimont (gruppo Montedison) operante nel settore della produzione e della commercializzazione degli intermedi e degli ausiliari per la detergenza.\nStoria.\nOrigini.\nNacque ufficialmente nel 1982 e ricevette appunto in affitto, dalla stessa Ausimont, la gestione del settore del fosforo e degli intermedi per la detergenza. Nel 1983 la gestione di Ausidet passer\u00e0, tramite la creazione della nuova societ\u00e0 Cledia, dall'Ausimont alla Montedison.\nIl confluimento in Enimont.\nQuest'ultima, nel 1988, conferir\u00e0 le attivit\u00e0 della controllata Ausidet alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 passeranno interamente sotto il controllo dell'EniChem."}
{"id": "1503864", "revid": "1573940", "url": "https://it.wikipedia.org/wiki?curid=1503864", "title": "FLUKA", "text": "FLUKA (FLUktuierende KAskade) \u00e8 un codice Monte Carlo totalmente integrato per la simulazione del trasporto e interazione con la materia di particelle elementari e nuclei. FLUKA trova molte applicazioni nel campo della fisica delle particelle elementari, nel calcolo di radioprotezione, per la progettazione di rivelatori di particelle, fisica dei raggi cosmici, dosimetria, fisica medica e in particolare radioterapia. Una recente linea di sviluppo riguarda l'adroterapia.\nFLUKA \u00e8 disponibile sotto forma di libreria di oggetti pre-compilati per alcune piattaforme di calcolo. Il codice sorgente pu\u00f2 essere reso disponibile alle condizioni specificate nella licenza di FLUKA.\nFLUKA \u00e8 sviluppato con il linguaggio FORTRAN e nel caso del sistema operativo Linux \u00e8 richiesto l'uso del compilatore g77. Dal 2011 \u00e8 disponibile anche la versione a 64 bit compilata in gfortran (per versione superiore alla 4.5).\nAttualmente FLUKA pu\u00f2 essere utilizzato anche mediante l'uso di una interfaccia grafica per l'utente denominata Flair. Questa \u00e8 stata sviluppata usando il linguaggio di programmazione Python ed \u00e8 disponibile nel sito web del progetto.\nQuesto software \u00e8 distribuito e mantenuto dall'INFN e dal CERN, che ne detengono il copyright.\nA volte viene impropriamente utilizzato il nome FLUKA per riferirsi a precedenti versioni della sola parte relativa al generatore di interazioni adroniche che sono state interfacciate ad altri codici. In particolare per il caso di GEANT3 . In questo caso si dovrebbe usare come riferimento, per esempio, il nome GEANT-FLUKA e non FLUKA. Infatti la versione del generatore adronico di FLUKA implementato in GEANT3 \u00e8 del 1993 e non \u00e8 mai stato ulteriormente sviluppato."}
{"id": "1503865", "revid": "729019", "url": "https://it.wikipedia.org/wiki?curid=1503865", "title": "Tour della Nazionale di rugby a 15 della Nuova Zelanda 1988", "text": ""}
{"id": "1503866", "revid": "12995463", "url": "https://it.wikipedia.org/wiki?curid=1503866", "title": "Peuceti", "text": ""}
{"id": "1503870", "revid": "111319", "url": "https://it.wikipedia.org/wiki?curid=1503870", "title": "Cascavel (citt\u00e0)", "text": ""}
{"id": "1503872", "revid": "111409074", "url": "https://it.wikipedia.org/wiki?curid=1503872", "title": "Sacrificio (album)", "text": "Sacrificio \u00e8 il settimo album del complesso musicale italiano Equipe 84.\nIl disco.\nL'album, Sacrificio del 1974, ha di nuovo dei buoni passaggi strumentali, anche se le influenze fondamentali sono sempre di pop melodico. Il gruppo \u00e8 assistito in questo album dal batterista Paolo Siani della Nuova Idea.\nCuriosit\u00e0.\nAll'interno della copertina dell'Album Sacrificio, \u00e8 stata inserita una litografia acquarellata realizzata nel 1974 dal Pittore bergamasco Gianluigi Verdi in edizione numerata e firmata in originale dall'artista stesso."}
{"id": "1503875", "revid": "80339", "url": "https://it.wikipedia.org/wiki?curid=1503875", "title": "Golfo di Shelichov", "text": ""}
{"id": "1503876", "revid": "729019", "url": "https://it.wikipedia.org/wiki?curid=1503876", "title": "Crato", "text": "Geografia.\nCrato si pu\u00f2 riferire a diverse localit\u00e0:"}
{"id": "1503878", "revid": "309289", "url": "https://it.wikipedia.org/wiki?curid=1503878", "title": "Pen\u017eina", "text": "La Pen\u017eina () \u00e8 un fiume della Russia estremo-orientale che scorre nel Pen\u017einskij rajon del Territorio della Kam\u010datka.\nDescrizione.\nNasce dal versante meridionale dei Monti della Kolyma, dirigendosi verso est, bordeggiando a nord i monti I\u010digemskij e forma successivamente un'ampia ansa prendendo direzione sud-occidentale; nel corso inferiore scorre tra l'altopiano Oklanskoe (a nord) e la catena dei monti della Pen\u017eina (a sud). Sfocia dopo 713 km di corso nel Golfo di \u0160elichov, all'estremit\u00e0 settentrionale dell'insenatura alla quale d\u00e0 il nome (baia della Pen\u017eina, in russo \u041f\u0435\u043d\u0436\u0438\u043d\u0441\u043a\u0430\u044f \u0433\u0443\u0431\u0430, Pen\u017einskaja Guba).\nFra gli affluenti, i maggiori sono \u0160ajboveem, Kondyreva e Oklan da destra, Ajanka, \u010c\u00ebrnaja e Belaja da sinistra.\nIl clima molto rigido delle zone attraversate d\u00e0 ragione dei lunghissimi periodi di gelo (in media, da novembre a maggio-primi di giugno) e dell'estrema scarsit\u00e0 di centri abitati."}
{"id": "1503879", "revid": "287204", "url": "https://it.wikipedia.org/wiki?curid=1503879", "title": "Penzina", "text": ""}
{"id": "1503880", "revid": "80339", "url": "https://it.wikipedia.org/wiki?curid=1503880", "title": "Penzhina", "text": ""}
{"id": "1503882", "revid": "640469", "url": "https://it.wikipedia.org/wiki?curid=1503882", "title": "Jardim", "text": "Geografia.\nJardim si pu\u00f2 riferire a diverse localit\u00e0:"}
{"id": "1503883", "revid": "1305772", "url": "https://it.wikipedia.org/wiki?curid=1503883", "title": "Madalena", "text": "Geografia.\nMadalena si pu\u00f2 riferire a diverse localit\u00e0:"}
{"id": "1503885", "revid": "124123", "url": "https://it.wikipedia.org/wiki?curid=1503885", "title": "Karl Ferdinand Gutzkow", "text": "Biografia.\nFece parte del movimento della Giovane Germania. Fu autore di spregiudicati romanzi (\"Willy e la scettica\", 1835), determinanti nel passaggio dal romanticismo al realismo, e di opere teatrali (\"Uriel Acosta\", 1846), che riscossero un notevole successo presso i suoi contemporanei. Alcune sue opere, come \"Willy e la scettica\", incapparono nelle maglie della censura, e suscitarono molto clamore. Il suo lavoro pi\u00f9 riuscito risult\u00f2 \"Uriel Acosta\", incentrato sulla contrapposizione fra un teologo ebreo, raffigurante la libert\u00e0 di pensiero, e i rigidi tradizionalisti e conservatori religiosi della sua citt\u00e0.\nLe tematiche principali dei suoi scritti furono la rivendicazione dei diritti civili, della libert\u00e0 di pensiero, la polemica contro i pregiudizi e contro le religioni, le speranze in un rinnovamento sociale e politico.\nSvolse una significativa carriera come giornalista, durante la quale si distinse come inviato speciale a Parigi nel 1842.\nNel 1848 partecip\u00f2 ai tumulti di Berlino, arringando il popolo, ed evidenziando un intenso impegno politico, che si attenu\u00f2 solo dopo la morte della moglie."}
{"id": "1503891", "revid": "14691", "url": "https://it.wikipedia.org/wiki?curid=1503891", "title": "Moyen-Como\u00e9", "text": ""}
{"id": "1503892", "revid": "339392", "url": "https://it.wikipedia.org/wiki?curid=1503892", "title": "Chi chi", "text": ""}
{"id": "1503893", "revid": "146092", "url": "https://it.wikipedia.org/wiki?curid=1503893", "title": "Palazzo del Cardinale Zapata", "text": "Il palazzo del Cardinale Zapata o palazzo Zapata \u00e8 ubicato in piazza Trieste e Trento.\nVenne eretto nel XVII secolo dal vicer\u00e9 Antonio Zapata e ristrutturato da Carlo Vanvitelli in chiave neoclassica su volont\u00e0 del medico Domenico Cotugno.\nServ\u00ec come sede del potere vicereale durante i lavori per la ricostruzione dell'odierno Palazzo Reale di Napoli. Successivamente fu acquistato del barone Girolamo Sarnelli intimo amico del Zapata. Il 12 settembre 1702 vi nacque il beato Gennaro Maria Sarnelli, figlio del barone di Ciorani Angelo Sarnelli e altro grande santo redentorista che sale agli onori degli altari.\nNell'interno vi sono notevoli decorazioni neoclassiche e novecentesche, come il salone di ricevimento realizzato da Giovanni Battista Comencini nel 1912. Al secondo piano c'\u00e8 il Museo del Circolo Artistico Politecnico che contiene alcune centinaia di opere (dipinti, sculture e disegni) di molti tra i maggiori artisti attivi a Napoli dall'Unit\u00e0 in poi.\nInvece, \u00e8 totalmente andato perso il grande affresco esteso per tutta la volta dell'ingresso del palazzo, rappresentante il paese di Avigliano voluta da don Girolamo Sarnelli."}
{"id": "1503899", "revid": "830939", "url": "https://it.wikipedia.org/wiki?curid=1503899", "title": "Amadio degli Amidei", "text": "Biografia.\nMembro di una nobile e ricca famiglia fiorentina, strinse una forte amicizia con gli altri sei santi. Insieme a loro si ritir\u00f2 in una casetta appena fuori da Firenze. Tuttavia, molti andavano da lui per chiedergli suggerimenti sulle cose da fare, su come farsi perdonare e per risolvere altri dubbi di questo genere. Tutto ci\u00f2 impediva ai Sette di concentrarsi e di pregare. Allora decisero di ritirarsi sul Monte Senario e Amadio si dedic\u00f2 al servizio della Madonna. I sette strinsero un patto in cui dichiararono che se tutti non fossero riusciti a salire in Paradiso, allora nessuno dei sette avrebbe potuto accedervi.\nQuesto, pur conoscendosi i sette e conoscendo la propria forza di volont\u00e0, era un fatto quasi incredibile. Per quel tempo, in cui c'era un rispetto per la vita ultraterrena, cio\u00e8 per l'eternit\u00e0, che era enorme, mettere in gioco una cosa cos\u00ec importante, era praticamente unico. Amadio, come gli altri santi, si dedic\u00f2 all'aiuto dei bisognosi, seguendo la volont\u00e0 di Dio. Abbandon\u00f2 tutte le sue ricchezze ed i suoi possedimenti per potersi sentire pi\u00f9 vicino a Dio, senza essere distolto dai beni terreni. Il 18 aprile del 1266 mor\u00ec e, secondo una leggenda, gli altri padri videro una luce salire al cielo, in segno di questo suo immenso amore per Dio.\nCanonizzazione.\nPapa Leone XIII lo canonizz\u00f2 assieme agli altri sei il 15 gennaio del 1888.\nCulto.\nSant'Amadio degli Amidei \u00e8 festeggiato il 12 febbraio. La ricorrenza dei Sette Santi Fondatori viene celebrata invece il 17 febbraio."}
{"id": "1503908", "revid": "92920", "url": "https://it.wikipedia.org/wiki?curid=1503908", "title": "Avvelenamento da cianuro", "text": " \nLavvelenamento da cianuro \u00e8 una condizione clinica caratterizzata dall'assunzione acuta o cronica di cianuro.\nDefinizione e meccanismo d'azione.\nIl cianuro \u00e8 uno ione (CN\u2212); il veleno propriamente detto \u00e8 il cianuro di potassio, sale di potassio derivato dall'acido cianidrico.\nIl cianuro funziona come inibitore della ferricitocromo-ossidasi mitocondriale formando con essa un complesso relativamente stabile. Viene cos\u00ec impedito il rilascio dell'ossigeno da parte dell'emoglobina al sistema di trasporto degli elettroni.\nIn questo modo l'ossigeno non viene consumato a livello tissutale e si accumula in circolo; infatti con avvelenamento da cianuro, anche il sangue venoso risulta di color rosso brillante.\nGli effetti dell'ipossia si riflettono sul sistema respiratorio; sopraggiunge quindi una rapida depressione dell'attivit\u00e0 cerebrale. La frequenza cardiaca dapprima aumenta per poi diminuire progressivamente.\nLa morte avviene per anossia cerebrale e collasso cardiovascolare.\nAssorbimento.\nIl metodo pi\u00f9 semplice per assorbire tale veleno \u00e8 l'inalazione dell'acido cianidrico gassoso; eventualit\u00e0 che pu\u00f2 verificarsi per esempio in incidenti in ambito chimico (l'idrolisi acida dei cianuri produce acido cianidrico gassoso) o durante la combustione di materie plastiche.\nDose letale.\nLa dose letale per l'uomo \u00e8 200\u2013300\u00a0mg per il cianuro di sodio o di potassio e 50\u00a0mg per l'acido cianidrico. Gli effetti tossici iniziano a manifestarsi entro pochi secondi dall'inalazione ed entro mezz'ora dall'ingestione.\nSintomatologia.\nI primi sintomi che si presentano sono cefalea, ansia, vertigine, bruciore alla bocca e alla faringe, dispnea, tachicardia, nausea, vomito, ipertensione, diaforesi e dolore ai muscoli.\nIn seguito i segni clinici si fanno pi\u00f9 gravi con convulsioni, trisma, paralisi, coma, ipotensione, morte.\nTerapie.\nSubito si inizia con la somministrazione di ossigeno e con decontaminazione gastroenterica.\nLa persona avvelenata deve respirare ogni minuto per trenta secondi nitrito di amile (provoca metaemoglobinemia).\nIn seguito si somministra il nitrito di sodio al 3% con velocit\u00e0 di 2.5-5 ml/min.\nOppure infusione di idrossicobalamina, che lega il cianuro libero o legato alla citocromo ossidasi e forma cianocobalamina (vitamina B12), un composto non tossico ed eliminabile con le urine.\nAltro antidoto somministrabile \u00e8 il tiosolfato di sodio, capace di produrre tiocianato, meno tossico e facilmente eliminabile per via urinaria.\nSuicidio con il cianuro.\nLa possibilit\u00e0 di suicidarsi tramite l'ingestione di cianuro \u00e8 stata resa celebre dagli alti esponenti del NSDAP, ognuno dei quali aveva con s\u00e9 una capsula di cianuro di potassio. Adolf Hitler presumibilmente si suicid\u00f2 con Eva Braun ingerendo una capsula di cianuro e sparandosi nel contempo un colpo di pistola alla tempia. Hermann G\u00f6ring, successivamente alla sentenza di condanna pronunziata nel Processo di Norimberga, riusc\u00ec ad evitare l'esecuzione capitale suicidandosi nella sua cella col cianuro. Anche Heinrich Himmler, Reichsf\u00fchrer delle SS, identificato ed arrestato dai britannici, si uccise con una capsula di cianuro.\nHitler stesso avvelen\u00f2 il suo amato cane da pastore tedesco, Blondi, con questo veleno.\nIl 7 giugno 1954, il matematico britannico Alan Turing si suicid\u00f2 grazie all'avvelenamento da cianuro di potassio, il mattino dopo la sua domestica lo trov\u00f2 privo di vita nel suo letto. Fu trovata una mela non terminata vicino al corpo, non \u00e8 stata effettuata alcuna ricerca per capire se contenesse del veleno. Nonostante ci\u00f2, circolano speculazioni circa l'utilizzo della mela avvelenata per il suicidio.\nEsattamente cinque giorni successivi alla sua condanna all'ergastolo, il 20 marzo 1986, Michele Sindona si uccise bevendo un caff\u00e8 con contenuto al suo interno del cianuro di potassio. Mor\u00ec all'ospedale di Voghera dopo due giorni di coma profondo. Sindona era stato visitato in carcere da Carlo Rocchi che lo aveva rassicurato dell'aiuto degli americani per le sue vicende. La sua morte \u00e8 stata archiviata come suicidio poich\u00e9 il cianuro di potassio ha un odore particolarmente pregnante e quindi ne risulta difficile l'assunzione involontaria; il comportamento e i movimenti di Sindona stesso lo confermavano, facendo pensare a un tentativo di auto-avvelenamento per essere estradato negli Stati Uniti, coi quali l'Italia aveva un accordo sulla custodia di Sindona legato alla sua sicurezza e incolumit\u00e0. Quindi un tentativo di avvelenamento lo avrebbe riportato al sicuro negli Stati Uniti.\nInoltre, nel pi\u00f9 grande suicidio di massa finora documentato, detto il massacro di Jonestown, si utilizz\u00f2 il cianuro come mezzo di morte: Jim Jones, predicatore della setta \"Tempio del popolo\", sentendosi in pericolo, ordin\u00f2 ai suoi 912 seguaci il suicidio proprio tramite un cocktail al cianuro.\nNella finzione, esempi della pratica del suicidio con il cianuro si trovano nella saga letteraria e cinematografica da Ian Fleming \"007-James Bond\" e nella tetralogia di \"Bourne Identity\" con Matt Damon.\nIl 29 novembre 2017 Slobodan Praljak, stando ai primi esami effettuati, si sarebbe ucciso bevendo del cianuro di potassio a 72 anni, subito dopo avere ascoltato la sentenza del Tribunale internazionale per l\u2019ex-Jugoslavia che lo condannava a 20 anni di carcere per crimini di guerra. Prima di ingerire il cianuro, avrebbe detto: \u00abSlobodan Praljak non \u00e8 un criminale di guerra e con sdegno respingo la sentenza\u00bb. Il generale croato \u00e8 morto alcune ore dopo in ospedale."}
{"id": "1503911", "revid": "88812", "url": "https://it.wikipedia.org/wiki?curid=1503911", "title": "Contingentismo", "text": " #RINVIA\u00c9mile Boutroux"}
{"id": "1503916", "revid": "118401728", "url": "https://it.wikipedia.org/wiki?curid=1503916", "title": "Palazzo Pignatelli di Strongoli", "text": "Il Palazzo Pignatelli di Strongoli \u00e8 un palazzo storico di Napoli, ubicato sulla Riviera di Chiaia nell'omonimo quartiere.\nEretto nella seconda met\u00e0 del XVIII secolo e rinnovato in stile neoclassico nel 1820 da Antonio Niccolini, il palazzo \u00e8 noto soprattutto perch\u00e9 nel 1860 il principe Francesco Pignatelli conte di Melissa e principe di Strongoli, spos\u00f2 la nobildonna Adelaide del Balzo, una letterata di spicco e fondatrice di un'accademia di lettere e scienze nel loro palazzo.\nLa del Balzo fu una delle tre donne iscritte all'Accademia Pontaniana. Inoltre divenne ispettrice di molti istituti napoletani dell'epoca.\nOggi \u00e8 un condominio di prestigio, perfettamente conservato e parzialmente abitato ancora dai discendenti."}
{"id": "1503923", "revid": "164044", "url": "https://it.wikipedia.org/wiki?curid=1503923", "title": "Jarkko Hurme", "text": "Carriera.\nClub.\nComincia la carriera nell'OLS Oulu e nell'AC Oulu, squadre della sua citt\u00e0 natale. Trasferitosi al RoPS Rovaniemi, nella Veikkausliiga, la massima divisione del campionato di calcio finlandese, milita nel club nel 2004-2005 e totalizza 20 presenze. Acquistato dall'Udinese il 1\u00ba gennaio 2006, viene inserito nella squadra Primavera e non scende mai in campo con la formazione bianconera. Nell'estate 2007 \u00e8 passato a titolo definitivo al Verona dove per\u00f2 non riesce a trovare molto spazio. Svincolatosi nell'estate 2009 \u00e8 tornato in patria nella sua AC Oulu aiutandoli a vincere la Ykk\u00f6nen. Dopo una stagione nella Veikkausliiga, massima categoria del calcio finlandese, sempre con la maglia dell'AC Oulu, nel 2011 si trasferisce al TPS, altra squadra finlandese militante nella massima serie. Il 18 novembre 2013, firma un contratto biennale con i norvegesi dell'Odd, valido a partire dal 1\u00ba gennaio successivo.\nNazionale.\nNazionale finlandese Under-21, ha partecipato al Campionato mondiale di calcio Under-17 del 2003.\nIl 1\u00ba giugno 2012 debutta nella nazionale maggiore entrando al 62' al posto di Kari Arkivuo durante la gara di Coppa del Baltico contro .\nStatistiche.\nPresenze e reti nei club.\n\"Statistiche aggiornate al 1\u00ba gennaio 2016.\""}
{"id": "1503926", "revid": "229617", "url": "https://it.wikipedia.org/wiki?curid=1503926", "title": "Sergei Vavilov", "text": ""}
{"id": "1503931", "revid": "599013", "url": "https://it.wikipedia.org/wiki?curid=1503931", "title": "Andrzej Bachleda (sciatore 1947)", "text": "Fu uno dei primi atleti dell'Europa orientale (secondo la definizione dell'epoca della Guerra fredda) a ottenere risultati di rilievo nello sci alpino, agli inizi degli anni settanta. Oltre a due medaglie in combinata in due diverse edizioni dei Mondiali, riusc\u00ec ad aggiudicarsi, nel 1972, anche uno slalom speciale di Coppa del Mondo. Fu portabandiera della Polonia durante la cerimonia di apertura degli XI Giochi olimpici invernali di .\nBiografia.\nStagioni 1968-1971.\nBachleda debutt\u00f2 in campo internazionale in occasione dei X Giochi olimpici invernali di , dove si classific\u00f2 26\u00ba nella discesa libera, 13\u00ba nello slalom gigante e 6\u00ba nello slalom speciale. Disput\u00f2 anche la prova di combinata, valida soltanto ai fini dei Mondiali 1968, chiudendo al 4\u00ba posto. Nella stessa stagione ottenne anche il suo primo piazzamento di rilievo in Coppa del Mondo, piazzandosi 5\u00ba nello slalom speciale di Rossland del 29 marzo.\nNel 1969 si piazz\u00f2 al 3\u00ba posto nello slalom speciale della 3-Tre a Madonna di Campiglio, mentre nel 1970 colse il suo primo podio in Coppa del Mondo, arrivando 2\u00ba nello slalom gigante di Kitzb\u00fchel del 17 gennaio, e partecip\u00f2 ai Mondiali della Val Gardena, vincendo la medaglia di bronzo nella combinata e classificandosi 6\u00ba nello slalom gigante e 10\u00ba nello slalom speciale.\nStagioni 1972-1974.\nAgli XI Giochi olimpici invernali di , dopo essere stato portabandiera della Polonia durante la cerimonia di apertura, si classific\u00f2 9\u00ba nello slalom gigante e 10\u00ba nello slalom speciale. Pochi giorni dopo la rassegna olimpica, il 19 febbraio a Banff in slalom speciale, conquist\u00f2 la sua unica vittoria in Coppa del Mondo; chiuse la stagione - la sua migliore nel massimo circuito internazionale - al 6\u00ba posto nella classifica generale e al 2\u00ba in quella della Coppa del Mondo di slalom speciale, staccato di venti punti dal vincitore Jean-No\u00ebl Augert.\nNel 1973 ottenne il suo ultimo podio in Coppa del Mondo, il 28 gennaio nello slalom speciale sulla Ganslern di Kitzb\u00fchel (3\u00ba), mentre nel 1974 prese parte ai Mondiali di Sankt Moritz, vincendo nuovamente una medaglia - ma questa volta d'argento - nella combinata e classificandosi 13\u00ba nello slalom gigante e 7\u00ba nello slalom speciale. Ottenne il suo ultimo piazzamento di rilievo in carriera nella natia Zakopane il 6 marzo di quell'anno, classificandosi 6\u00ba nello slalom gigante di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1503936", "revid": "94308742", "url": "https://it.wikipedia.org/wiki?curid=1503936", "title": "Un amore vale l'altro", "text": "Un amore vale l'altro \u00e8 l'ottavo e ultimo album del gruppo musicale italiano Equipe 84.\nIl disco.\nNato dalla volont\u00e0 di mantenere in vita il progetto Equipe 84, Victor Sogliani propone il disco alla neonata etichetta Rose Rosse e al produttore Walter Mameli che ne sposa il progetto.\nDopo una lunga pre-produzione iniziata negli studi modenesi della Maison Blanche gestita dai fratelli Umberto e Maurizio Maggi (alla quale partecip\u00f2 anche Alessandro Bagnoli in veste di arrangiatore) l'album fu interamente registrato negli allora Medicina Studios di Medicina (Bo), sfruttando il primo importante sistema di registrazione digitale installato in Italia, il Synclavier, messo nelle mani di Marco Sabiu in qualit\u00e0 di sound engineer.\nTutte le canzoni sono state cantate da Victor Sogliani. \nL'ultima canzone simula un live, ma \u00e8 stata il frutto dell'uso del Synclavier..\nI brani principali sono scritti da Sogliani e Ullu, col contributo di Piram e Benvenuto. \nIl disco \u00e8 l'ultimo ricordo del bassista dell'Equipe 84, che \u00e8 morto il 7 ottobre 1995."}
{"id": "1503937", "revid": "12996279", "url": "https://it.wikipedia.org/wiki?curid=1503937", "title": "Killer dello zodiaco", "text": ""}
{"id": "1503943", "revid": "117044066", "url": "https://it.wikipedia.org/wiki?curid=1503943", "title": "Stadio Rajko Miti\u0107", "text": "Lo stadio Rajko Miti\u0107 (serbo \u0421\u0442\u0430\u0434\u0438\u043e\u043d \u0420\u0430\u0458\u043a\u043e \u041c\u0438\u0442\u0438\u045b / \"Stadion Rajko Miti\u0107\"; prima \"stadio Stella Rossa\", serbo \u0421\u0442\u0430\u0434\u0438\u043e\u043d \u0426\u0440\u0432\u0435\u043d\u0430 \u0437\u0432\u0435\u0437\u0434\u0430 / \"Stadion Crvena zvezda\"), noto anche come Marak\u00e0na (con l'accento sulla penultima \"a\"), \u00e8 uno stadio polifunzionale di Belgrado.\nCon una capienza di 55.538 spettatori \u00e8 il pi\u00f9 grande stadio nel paese; l'assonanza \"Marakana\" con quella del celebre stadio brasiliano \u00e8 dovuta alla grande capienza avuta in passato dalla struttura, che, fino alla ristrutturazione avvenuta nella seconda met\u00e0 degli anni novanta per adeguamenti di sicurezza, poteva contenere oltre 100.000 spettatori (record per l'incontro di Coppa delle Coppe 1974/75 Stella Rossa Belgrado-Ferencv\u00e1ros del 23 aprile 1975: 110.000 spettatori).\nOspita le partite di calcio interne della Stella Rossa Belgrado."}
{"id": "1503944", "revid": "729019", "url": "https://it.wikipedia.org/wiki?curid=1503944", "title": "Zooloretto", "text": "Zooloretto \u00e8 un gioco da tavolo in stile tedesco progettato da Michael Schacht. \u00c8 stato pubblicato nel 2007, in lingua tedesca, da Abacus Spiele, e in inglese da Rio Grande Games. Ha vinto diversi premi internazionali, fra cui lo Spiel des Jahres (2007). Le regole generali del gioco possono essere descritte come una variante di quelle del gioco di carte \"Coloretto\", anch'esso progettato da Schacht. L'ambientazione del gioco riguarda l'amministrazione di uno zoo.\nDescrizione.\nI giocatori dispongono ognuno di uno zoo con un certo numero di recinti, e nel corso del gioco acquisiscono tessere che rappresentano animali che possono essere collocati nei recinti. Le regole di acquisizione delle tessere sono mutuate da \"Coloretto\". Gli animali che vengono posti nei recinti contribuiscono al punteggio finale del giocatore; quelli che non possono essere posizionati nei recinti devono essere raccolti nella \"stalla\", e contribuiscono negativamente al punteggio. Ogni recinto pu\u00f2 contenere animali di un'unica specie; di conseguenza, come in \"Coloretto\", il giocatore ha lo scopo di raccogliere quante pi\u00f9 tessere pu\u00f2 di un certo numero di tipi, e quante meno possibile degli altri tipi.\nEspansioni.\nSchacht ha realizzato numerose espansioni per il gioco, la maggior parte delle quali sono liberamente scaricabili dal sito web ufficiale."}
{"id": "1503946", "revid": "339392", "url": "https://it.wikipedia.org/wiki?curid=1503946", "title": "Stadion Crvena Zvezda", "text": ""}
{"id": "1503955", "revid": "729019", "url": "https://it.wikipedia.org/wiki?curid=1503955", "title": "Tour della Nazionale di rugby a 15 della Nuova Zelanda 1989", "text": "Nel 1989, gli All Blacks si recano in tour in Canada e nelle Isole Britanniche.\nIl bilancio lusinghiero \u00e8 di 14 vittorie su 14 partite, compresi due test match con Galles e Irlanda, peraltro all'epoca le due squadre britanniche pi\u00f9 deboli.\nIl team.\n Capitano: Wayne Thomas \"Buck\" Shelford\n Manager: J. Sturgeon\n Coach Alex Wyllie\n TRE QUARTI\nJ. Gallagher (Wellington)\nV.I. Tuigimala (Auckland) \nM. Ridge (Auckland)\nJ.Kirwan (Auckland)\nT.Wright (Auckland)\nC.Innes (Auckland) \nB. McCahill (Auckland) \nJT Stanley (Auckland) \nW. Little (North Harbour) \nW. Schuster (Wellington) \nG.Fox (Auckland) \nBotica (North Harbour) \nG. Bachop (Canterbury) \nJ. Timu (Otago)\nAVANTI\nS. Mc Dowell (Bay of Plenty) \nG. Purvis (Auckland) \nR. Williams (North Harbour) \nR. Loe (Waikato) \nS. Fitzpatrick (Auckland) \nW. Gatland (Waikato) \nG.Whetton (Auckland) \nM. Pierce (Wellington) \nS. Gordon (Waikato) \nI. Jones (North Auckland) \nW. Shelford (North Auckland) \nM. Brewer (Otago) \nA. Earl (Canterbury) \nP. Henderson (Otago) \nA.Whetton (Auckland) \nZ.Brooke(Auckland) \nK. Schuler (Manawatu)"}
{"id": "1503956", "revid": "2072620", "url": "https://it.wikipedia.org/wiki?curid=1503956", "title": "Springfield (Massachusetts)", "text": "Springfield \u00e8 una citt\u00e0 degli Stati Uniti d'America, capoluogo della contea di Hampden nello Stato del Massachusetts. \u00c8 il quarto centro pi\u00f9 popoloso del New England, terzo del suo Stato.\nDal 14 giugno 1870 \u00e8 sede della diocesi di Springfield. \u00c8 attraversata dal fiume Connecticut.\nStoria.\nLa citt\u00e0 \u00e8 stata fondata nel 1636 da William Pynchon, in un'area precedentemente abitata dai nativi pocomtuc. Una parte della popolazione proviene dalle isole irlandesi Blasket, oggi disabitate. Springfield \u00e8 situato vicino al fiume Connecticut, nei pressi della sua confluenza con altri tre affluenti. La citt\u00e0 \u00e8 situata a nord della prima cascata sul fiume Connecticut. Il terreno di Springfield \u00e8 molto fertile per l'agricoltura.\nGeorge Washington fond\u00f2 la \"Springfield Armory\" nel 1777. Per oltre 200 anni la \"Springfield Armory\" ha prodotto armi di piccolo calibro portando avanti innovazioni tecnologiche. Dopo la guerra con il Vietnam, la \"Springfield Armory\" \u00e8 diventato un Parco Nazionale. Nel 1860 viene fondata la Milton Bradley Company, di Milton Bradley, pioniera nel campo dei giochi da tavolo.\nPer diversi anni dopo la guerra civile americana, Springfield \u00e8 stata la citt\u00e0 pi\u00f9 ricca pro capite negli Stati Uniti. Durante questo periodo, furono edificati molti palazzi nella citt\u00e0, perci\u00f2 Sprigfield \u00e8 soprannominata \"La citt\u00e0 dei palazzi\". Il 20 settembre 1893 Charles e Frank Duryea effettuano il primo test su strada dell'automobile a benzina da loro prodotta che porter\u00e0 alla nascita della Duryea Motor Wagon Company.\nA Springfield fu inoltre fondata nel 1900 l'azienda motociclistica \"Indian\". Il 24 novembre 1995 a Springfield Aaron Lewis, Mike Mushok, Johnny April e Jon Wysocki si uniscono nel gruppo alternative metal degli \"Staind\".\nSport.\nA Springfield \u00e8 legata la nascita di uno dei pi\u00f9 popolari sport inventati alla fine dell'Ottocento: la pallacanestro. Ebbe infatti origine il 15 dicembre 1891 dall'idea di James Naismith, che lavorava in citt\u00e0 e doveva trovare uno svago per i suoi studenti.\nIl 17 febbraio 1968 viene aperta in citt\u00e0 la \"Naismith Memorial Basketball Hall of Fame\", in cui sono ricordate le pi\u00f9 grandi personalit\u00e0 legate alla pallacanestro.\nA Springfield hanno sede gli Springfield Armor, squadra che milita nella NBA D-League, e gli Springfield Falcons, squadra della American Hockey League.\nUniversit\u00e0.\nSpringfield \u00e8 situata nel \"Corridoio della conoscenza\" del Massachusetts e Connecticut. All'interno della citt\u00e0 di Springfield ci sono sei universit\u00e0: \"Springfield College\", \"Western New England University,\" \"American International University\" \"Tufts University School of Medicine,\" \"Cambridge College\" e \"Springfield Technical College\".\n15 miglia a nord della citt\u00e0 si trovano i \"Cinque Collegi\", annoverati tra le pi\u00f9 prestigiose istituzioni degli Stati Uniti: \"Amherst College,\" \"Smith College,\" Mount Holyoke College\", \"University of Massachusetts\", e \"Collegio Hampshire.\"\nPer concentrazione di istituti di istruzione superiore degli USA Springfield \u00e8 al secondo posto. Nel \"Corridoio Conoscenza,\" ci sono 32 universit\u00e0 e pi\u00f9 di 160.000 studenti universitari.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Bradley. Si trova 12 miglia a sud di Springfield e 12 miglia a nord di Hartford (Connecticut)."}
{"id": "1503957", "revid": "599013", "url": "https://it.wikipedia.org/wiki?curid=1503957", "title": "David Wilkie (nuotatore)", "text": "Specializzato nella rana ha vinto la medaglia d'oro nei 200\u00a0m rana ai Giochi olimpici di Montreal 1976.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale nei 200\u00a0m rana e 200\u00a0m misti."}
{"id": "1503958", "revid": "115687086", "url": "https://it.wikipedia.org/wiki?curid=1503958", "title": "Sergio Moravia", "text": "Fu professore ordinario di Storia della Filosofia all'Universit\u00e0 degli studi di Firenze.\nBiografia.\nBolognese di nascita, si form\u00f2 in ambiente fiorentino conseguendovi la laurea in Filosofia nel 1962 quale allievo di Eugenio Garin con una tesi su Gian Domenico Romagnosi. Professore incaricato dal 1969, divent\u00f2 poi, nel 1975, ordinario di Storia della Filosofia all'Universit\u00e0 di Firenze. Nel 2008, dopo il pensionamento, fu professore emerito.\nNel corso della sua carriera, si occup\u00f2 dell'illuminismo francese e del pensiero del Novecento, della storia e dell'epistemologia delle scienze umane, con particolare attenzione all'antropologia, alla filosofia della mente e all'esistenzialismo. I suoi studi e le sue ricerche hanno aperto nuove prospettive interdisciplinari fra pensiero filosofico e scienze umane. \nNegli ultimi tempi le sue attenzioni furono rivolte verso l'opera e il pensiero del filosofo tedesco Friedrich Nietzsche del quale, nel 1976, aveva gi\u00e0 pubblicato una celebre antologia dal titolo \"La distruzione delle certezze\" e, nel 1985, una raccolta di saggi intitolata \"Itinerario nietzscheano\". Proprio un nuovo modo di avvicinarsi e concepire il pensiero del filosofo tedesco lo hanno reso uno dei suoi interpreti pi\u00f9 originali e pi\u00f9 discussi. \nGrazie ai suoi studi e contributi filosofici fu \"visiting professor\" presso l'Universit\u00e0 della California a Berkeley, l'Universit\u00e0 del Connecticut a Storrs e il \"Center for the Humanities\" della Wesleyan University. \nConferenziere presso altre sedi universitarie americane (fra le quali Harvard, UCLA, Boston) ed europee (Francia, Belgio, Germania), fu cofondatore della \u201cSociet\u00e0 italiana degli studi sul XVIII secolo\u201d, nonch\u00e9 membro del Comitato direttivo delle Riviste filosofiche \u201cIride\u201d e \u201cParadigmi\u201d. Collabor\u00f2 ai giornali Corriere della Sera, Quotidiano nazionale, La Repubblica.\nSergio Moravia \u00e8 morto nel settembre del 2020, all'et\u00e0 di 80 anni, nella sua abitazione a Firenze."}
{"id": "1503960", "revid": "339392", "url": "https://it.wikipedia.org/wiki?curid=1503960", "title": "Viktor Lvovi\u010d Kor\u010dnoi", "text": ""}
{"id": "1503963", "revid": "729019", "url": "https://it.wikipedia.org/wiki?curid=1503963", "title": "Tour della Nazionale di rugby a 15 della Nuova Zelanda 1990", "text": "Nel 1990 la nazionale di rugby a 15 della Nuova Zelanda si reca in tour in Francia.\nIl bilancio \u00e8 di 6 vittorie su 8 partite, compresi due test match contro la nazionale francese. Le uniche sconfitte sono subite dai rincalzi contro selezioni locali, sconfitte peraltro clamorose perch\u00e9 interrompono una serie di 50 partite senza sconfitte in tour.\nIn squadra tornano due giocatori importanti per la Nuova Zelanda: Michael Jones, dopo un grave infortunio al ginocchio, e Murray Pierce, ritornato dal Sudafrica.\nNuovo capitano \u00e8 Gary Whetton che sostituisce Wayne Shelford dopo il ritiro di quest'ultimo.\nSolo quattro i nuovi giocatori: Rob Gordon, Simon Mannix, L. Hullena e Paul McGahan.\nLa squadra mostrer\u00e0 problemi nei test contro selezioni provinciali (segno di rincalzi non all'altezza) e pi\u00f9 volte sar\u00e0 salvata solo dai calci di Grant Fox. Limiti che saranno la causa della deludente .\nRisultati.\nLa squadra.\nK. Crowley \"(Taranaki)\"\nS. Philpott \"(Canterbury)\"\nJ.Kirwan \"(Auckland)\"\nT. Wright \"(Auckland)\"\nJ. Timou \"(Otago )\"\nV.Tuigamala \"(Auckland)\"\nC. Innes \"(Auckland)\"\nJ. Stanley \"(Auckland)\"\nB. McCahill \"(Auckland)\"\nW. Little \"(North Harbour)\"\nG.Fox \"(Auckland)\"\nSimon Mannix \"(Wellington)\"\nG. Bachop \"(Canterbury)\"\nP. Mc Gahan \"(North Harbour)\"\nW. Gatland \"(Waikato)\"\nS. Fitpatrick \"(Auckland)\"\nL. Hullena \"(Wellington)\"\nS. Mc Dowell \"(Auckland)\"\nG. Purvis \"(Waikato)\"\nR. Loe \"(Waikato)\"\nS. Gordon \"(Waikato)\"\nMurray Pierce \"(Wellington)\"\nG.Whetton \"(Auckland)\"\nI Jones \"(North Harbour)\"\nP. Henderson \"(Otago )\"\nW.R. Gordon \"(Waikato)\"\nM. Brewer \"(Otago )\"\nA. Whetton \"(Auckland)\"\nM.Jones \"(Auckland)\"\nZ.Brooke \"(Auckland)\"\nO. Brown \"(Auckland)\""}
{"id": "1503966", "revid": "486946", "url": "https://it.wikipedia.org/wiki?curid=1503966", "title": "Anatolij Evgenevi\u010d Karpov", "text": ""}
{"id": "1503969", "revid": "695564", "url": "https://it.wikipedia.org/wiki?curid=1503969", "title": "Alexandr Alekhin", "text": ""}
{"id": "1503976", "revid": "237256", "url": "https://it.wikipedia.org/wiki?curid=1503976", "title": "Mikhail Ivanovi\u010d Chigorin", "text": ""}
{"id": "1503977", "revid": "17815", "url": "https://it.wikipedia.org/wiki?curid=1503977", "title": "Suddivisioni del Liechtenstein", "text": ""}
{"id": "1503978", "revid": "229617", "url": "https://it.wikipedia.org/wiki?curid=1503978", "title": "Kirsan Ilijumzhinov", "text": ""}
{"id": "1503979", "revid": "671029", "url": "https://it.wikipedia.org/wiki?curid=1503979", "title": "Tour della Nazionale di rugby a 15 della Nuova Zelanda 1991", "text": "Nel 1991, in vista della , gli All Blacks della nazionale neozelandese di \"rugby a 15\", si recarono due volte in Tour.\nIn Argentina.\nUna prima ed articolata serie di match si svolse in Argentina: 9 match tutti vinti, con due test ufficiali contro i \"Pumas\" .\nIn Australia.\nUn secondo tour assai pi\u00f9 breve, segu\u00ec ad agosto in Australia. Esso si svolse nel quadro dei match per la Bledisloe Cup 1991. Dopo un match di \"riscaldamento\", gli All Blacks vennoro sconfitti dai \"wallabies\" australiani. A questo tour segu\u00ec il secondo match, casalingo per il tradizionale trofeo."}
{"id": "1503982", "revid": "1543377", "url": "https://it.wikipedia.org/wiki?curid=1503982", "title": "Yanga R. Fern\u00e1ndez", "text": "Insieme a Scott S. Sheppard ha co-scoperto il Gruppo di Carme, un gruppo di satelliti naturali di Giove.\nBiografia.\nFern\u00e1ndez \u00e8 nato a Mississauga, Ontario ed \u00e8 cresciuto a New York.\nHa frequentato l'\"high school\" a Fort Myers in Florida. Dopo aver studiato al Caltech, Fern\u00e1ndez ha ricevuto il suo Ph.D. all'Universit\u00e0 del Maryland nel 1999.\nDa studente, nel 1994, ha aiutato il mantenimento di una delle prime liste e-mail usate dagli astronomi per comunicarsi novit\u00e0 sull'impatto della Cometa Shoemaker-Levy 9 su Giove.\nDal 1999 al 2005 ha fatto il post-dottorato presso l'Institute for Astronomy all'Universit\u00e0 delle Hawaii, in seguito ha assunto la posizione di assistente all'University of Central Florida.\nIl suo campo di ricerca si concentra sulle propriet\u00e0 fisiche di asteroidi e comete, e la loro evoluzione.\nL'asteroide 12225 Yanfern\u00e1ndez \u00e8 stato cos\u00ec battezzato in suo onore."}
{"id": "1503983", "revid": "287204", "url": "https://it.wikipedia.org/wiki?curid=1503983", "title": "Yanga R. Fernandez", "text": ""}
{"id": "1503984", "revid": "237256", "url": "https://it.wikipedia.org/wiki?curid=1503984", "title": "Dmitry Jakovenko", "text": ""}
{"id": "1503985", "revid": "73125", "url": "https://it.wikipedia.org/wiki?curid=1503985", "title": "Yanga Roland Fern\u00e1ndez", "text": ""}
{"id": "1503987", "revid": "73125", "url": "https://it.wikipedia.org/wiki?curid=1503987", "title": "Yanga Fern\u00e1ndez", "text": ""}
{"id": "1503988", "revid": "287204", "url": "https://it.wikipedia.org/wiki?curid=1503988", "title": "Yanga Fernandez", "text": ""}
{"id": "1503989", "revid": "1543377", "url": "https://it.wikipedia.org/wiki?curid=1503989", "title": "Shinkendo", "text": " \u00e8 un'arte marziale che insegna la via del combattimento con le armi dei samurai. \"Shin\" pu\u00f2 essere tradotto come \"vero\", \"ken\" come \"spada\" e \"do\" come \"via\", dando origine alla traduzione \"Via della Vera Spada\". La scuola si focalizza principalmente sull'uso della katana;\n \u00e8 sia il fondatore che l'istruttore della . Lo Shinkendo non competitivo e si impara attraverso il Goho Gorin Gogyo (la via dei cinque modi):\nDopo molti anni di studio e l'acquisizione della padronanza di diverse scuole in Giappone, Obata Sensei and\u00f2 in America dove raggrupp\u00f2 i diversi aspetti della scuola di spada giapponese in un'arte completa e globale. Obata Kaiso ha dedicato oltre trent'anni di insegnamento e la ricerca della quasi persa arte della vera scuola di spada giapponese, cos\u00ec come veniva praticata dai Samurai del Giappone nell'epoca feudale.\nLo Shinkendo richiede rigore fisico nella formazione, grande coordinamento e intensa concentrazione, uno dei pi\u00f9 importanti aspetti della Shinkendo \u00e8 l'accento sulla formazione spirituale, che ispira \"Bushi Damashii\" (samurai/spirito guerriero), una qualit\u00e0 che chi pratica Shinkendo dovrebbe mostrare non solo attraverso un forte corpo e una certa forma mentale, ma anche con un senso di calma e con uno spirito chiaro e focalizzato."}
{"id": "1503992", "revid": "339392", "url": "https://it.wikipedia.org/wiki?curid=1503992", "title": "Alexandra Kostenjuk", "text": ""}
{"id": "1503993", "revid": "35813", "url": "https://it.wikipedia.org/wiki?curid=1503993", "title": "Carl van Vechten", "text": ""}
{"id": "1503996", "revid": "273666", "url": "https://it.wikipedia.org/wiki?curid=1503996", "title": "Cecit\u00e0 da neve", "text": "La cecit\u00e0 da neve \u00e8 una patologia all'apparato visivo che si verifica a seguito di esposizione continua e prolungata al riflesso dei raggi ultravioletti dalla superficie della neve.\nI microcristalli che costituiscono i fiocchi di neve riflettono la componente ultravioletta della luce, che colpisce direttamente e ripetutamente la cornea (che funge da lente per l'apparato visivo) e provoca una infiammazione della stessa.\nI sintomi sono lacrimazione eccessiva, dolore fino a cecit\u00e0 parziale o totale momentanea. Tali sintomi non sono generalmente permanenti e regrediscono rapidamente entro una settimana, se si evita l'esposizione alla luce e se si fa uso di occhiali che proteggono integralmente dai raggi UV."}
{"id": "1503997", "revid": "413187", "url": "https://it.wikipedia.org/wiki?curid=1503997", "title": "Navi di superficie a propulsione nucleare", "text": "Le navi di superficie a propulsione nucleare non hanno mai avuto una grande diffusione.\nInfatti, dall'entrata in servizio del rompighiaccio \"Lenin\", nel 1959, sono state costruite in tutto 38 navi di superficie con questo tipo di propulsione, in gran parte militari.\nQuesto \u00e8 accaduto perch\u00e9, per i militari, le considerazioni strategiche fanno spesso passare in secondo piano quelle economiche (in generale, le navi a propulsione nucleare hanno costi operativi pi\u00f9 alti).\nUnit\u00e0 militari.\nGran parte delle unit\u00e0 di superficie militari a propulsione nucleare oggi operative sono di fabbricazione americana. Si tratta in particolare di portaerei (le classe Nimitz).\nCi sono inoltre un paio di incrociatori missilistici in Russia ed una portaerei in Francia.\nNavi civili.\nIn generale, l'utilizzo del nucleare per le navi civili di superficie ha avuto un successo molto limitato, soprattutto a causa degli elevati costi di gestione.\nIn tutto, sono state costruite 13 unit\u00e0 di questo tipo (di cui solo tre in Occidente): quattro navi cargo e nove rompighiaccio.\nAttualmente, sopravvivono i rompighiacci (non tutti operativi) ed il cargo \"Sevmorput\" (che ha lo scafo rompighiaccio).\nCollegamenti esterni.\nLe navi di superficie a propulsione nucleare"}
{"id": "1503998", "revid": "729019", "url": "https://it.wikipedia.org/wiki?curid=1503998", "title": "Tour della Nazionale di rugby a 15 della Nuova Zelanda 1992", "text": "\u00c8 un tour doppiamente storico, sia perch\u00e9 si festeggia il centenario della New Zealand Rugby Union, sia perch\u00e9 la fine dell'apartheid ha riaperto le porte del Sudafrica ai tour delle squadre di rugby.\nLe due sconfitte in 3 match con l'Australia impediranno alla Nuova Zelanda di conservare la Bledisloe Cup."}
{"id": "1504002", "revid": "2033069", "url": "https://it.wikipedia.org/wiki?curid=1504002", "title": "Moonlight (serie televisiva)", "text": "Moonlight \u00e8 una serie televisiva fantasy statunitense creata da Ron Koslow e Trevor Munson. La serie narra le vicende del vampiro Mick St. John (Alex O'Loughlin), detective di Los Angeles. Sua moglie Coraline (Shannyn Sossamon), un'affascinante e secolare vampira lo trasforma in un vampiro 55 anni prima, la prima notte di nozze, senza dare a Mick la possibilit\u00e0 di scegliere. Incapace di accettare il suo nuovo status, dopo primi momenti di smarrimento, Mick metter\u00e0 a disposizione dell'umanit\u00e0 le sue capacit\u00e0, prendendo i panni di un investigatore privato, ma proprio durante un caso la sua vita prender\u00e0 ad avere un nuovo significato, un nuovo scopo, proprio dopo aver salvato una bambina di nome Beth (nel 1985). 22 anni dopo la giovane Beth, brillante reporter per un giornale Online incontrer\u00e0 Mick sulla scena di un crimine e da l\u00ec tutto avr\u00e0 inizio, \"alla luce del sole\".\nIl progetto.\nAgli inizi \"Moonlight\" fu associato ad altri telefilm, in \"primis\" \"Angel\", lo spin-off di \"Buffy l'ammazzavampiri\", infatti entrambi i film narrano di un vampiro che grazie al lavoro di detective privato cerca di aiutare gli umani. Col passare del tempo per\u00f2 la reale natura di \"Moonlight\" si \u00e8 plasmata, annoverandolo in quella schiera di telefilm fantasy/horror nati negli anni 90 con grande successo. A differenza di \"Buffy l'ammazzavampiri\" ed \"Angel\", \"Moonlight\" si distingue per la volont\u00e0 dei produttori di descrivere un mondo dove i tanti vampiri non sono semplici cacciatori in continua ricerca delle loro prede mortali; \"Moonlight\" descrive invece una comunit\u00e0 di vampiri inserita in quella umana, mostrando nel corso delle puntate vampiri che lavorano e vivono nelle maniere pi\u00f9 disparate. Il cast dell'allora \"Moonlight\" era composto da:\nIl pilot fu un vero flop, la storia del Vampiro Investigatore a Los Angeles era una storia vista e i suoi personaggi non erano a tal punto interessanti da poter rendere \"Moonlight\" migliore di \"Angel\". La CBS ritir\u00f2 lo show, ma la fiducia in un progetto che aveva potenziale non venne meno. Il network arruol\u00f2 David Greenwalt autore e co-creatore di \"Buffy\" e \"Angel\", due colossal dei serial vampireschi. Greenwalt svecchi\u00f2 il cast, scegliendo attori decisamente pi\u00f9 affascinanti e carismatici, solo Alex O'Loughlin venne riconfermato (gli altri tre attori principali vennero rimpiazzati da Sophia Myles, Shannyn Sossamon e Jason Dohring). Greenwalt lavor\u00f2 con fatica alla creazione di personaggi particolari, cur\u00f2 maggiormente il carattere di Mick e l'affascinante figura di Josef, fino a che dopo un certo periodo abbandon\u00f2 quello che ora si chiama \"Moonlight\". Voci di corridoio dicono per incomprensioni con la produzione, voci ufficiali parlano di problemi di salute. Joel Silver, nome noto ad Hollywood e produttore di \"Moonlight\" non perse fiducia e fece in modo che lo show venisse portato a termine.\nCancellazione.\nNonostante \"Moonlight\" partisse da un'idea piuttosto interessante e vedesse la partecipazione di attori poco conosciuti, ma ottimi interpreti, la serie non ha avuto grande successo di pubblico, anche se telefilm con ascolti anche inferiori sono stati confermati ed hanno avuto fortuna nelle stagioni successive.. La CBS sembrava essere piuttosto convinta del prodotto se si considera che Alex O'Loughlin (Mick St. John), il protagonista, aveva sottoscritto un contratto di 6 anni con l'emittente. Alla cancellazione del telefilm molti fan hanno portato avanti campagne su larga scala per convincere la CBS a ritornare sui propri passi o in alternativa convincere altre emittenti ad acquistare il prodotto, ma niente di tutto questo ha funzionato.\nCon la quasi certezza della cancellazione le ultime puntate delle 16 totali sono state rivolte a chiudere le varie trame, evitando cos\u00ec che una fine prematura comportasse anche un finale aperto che non sarebbe mai stato chiuso, cos\u00ec i produttori hanno dato una sorta di finale alla serie; questo \u00e8 un grande vanto, perch\u00e9 seppur in 16 puntate e anche se ufficialmente questo telefilm \u00e8 stato un fallimento, l'attaccamento dei fan ha fatto s\u00ec che i pochi episodi fossero pi\u00f9 che sufficienti a dare alla serie un ricordo molto simile a quello che hanno avuto tante altre serie durate anni.\nProdotto dalla Warner Bros. Television and Silver Pictures, la serie ha debuttato in America il 28 settembre 2007, andando in onda il venerd\u00ec sera alle 21.00 sulla CBS, dopo Ghost Whisperer. In Canada la serie \u00e8 stata trasmessa contemporaneamente all'America ed anche l'Australia ne ha iniziato la programmazione, che per\u00f2 \u00e8 stata interrotta dopo l'ottava puntata. La serie \u00e8 finalmente sbarcata in Europa: la Gran Bretagna l'ha trasmetta a partire dal 19 febbraio 2008.\nFinito lo sciopero degli sceneggiatori americani, la CBS ha annunciato che la serie sarebbe tornata il 25 aprile 2008 con almeno 4 nuovi episodi, che avrebbero fatto parte della prima stagione.\nIl 13 maggio 2008 la CBS ha annunciato che \"Moonlight\" \u00e8 stato ufficialmente cancellato. Per un periodo \u00e8 sembrato possibile che un'altra emittente potesse comprare la serie ma, nonostante le campagne dei fan per salvare la serie, il 23 giugno 2008 un comunicato ha ufficialmente detto che i tentativi di vendere la serie sono naufragati e che \"Moonlight\" \u00e8 stato definitivamente cancellato.\nLa serie \u00e8 andata in onda per la prima volta in Italia dal 31 ottobre 2008 sul canale a pagamento Steel di Mediaset Premium ed \u00e8 trasmessa in chiaro dal 27 novembre 2009 su Italia 1 in seconda serata.\nVampiri.\nIn Moonlight un umano viene vampirizzato da un vampiro, che ne diventa il sire, il cui compito \u00e8 istruirlo e aiutarlo durante le prime fasi della sua nuova vita. Il morso di un vampiro non trasforma un umano ma \u00e8 necessario che la persona, vicina alla morte, beva il sangue del sire. La luce del giorno non uccide i vampiri ma li indebolisce sempre di pi\u00f9, inoltre i vampiri devono dormire in congelatori o, in caso di necessit\u00e0, in vasche piene di ghiaccio. L'argento risulta tossico (e in grandi dosi anche mortale) e il fuoco riduce immediatamente in cenere la parte del corpo del vampiro entrata in contatto con le fiamme. Aglio, acqua santa e crocefissi sono inutili. L'immagine di un vampiro non pu\u00f2 essere catturata in modo nitido da camere analogiche contenenti argento emulsionato, come nelle vecchie pellicole, mentre le macchine digitali non hanno problemi di questo tipo. Un vampiro ha pulsazioni, non ha pelle fredda (tranne quando \u00e8 affamato) e non pu\u00f2 trasformarsi in pipistrello. \u00c8 costretto a bere sangue umano per sopravvivere, mentre pu\u00f2 essere ucciso facilmente tramite decapitazione o bruciandolo vivo. Non mangia e non riesce a digerire il normale cibo, che risulta inoltre privo di sapore. Un paletto nel cuore \u00e8 doloroso ma non letale, permette di paralizzare il vampiro finch\u00e9 non viene estratto. I vampiri hanno sensi molto sviluppati, che permettono di udire suoni lontani e sentire odori impercettibili per un essere umano, come l'odore di un suo simile (pi\u00f9 il vampiro \u00e8 antico e pi\u00f9 \u00e8 forte l'odore della putrefazione) sono dotati inoltre di grande forza e velocit\u00e0 e in alcuni casi tramite l'odore del sangue possono scorgere il passato e il probabile futuro. Guariscono quasi immediatamente dalle ferite e, quando si nutrono da un umano, si arrabbiano, devono lottare con un loro simile o vogliono spaventare qualcuno rivelano la loro natura, l'iride degli occhi diventa celeste, la pelle diventa pallida, i canini superiori si allungano, le unghie delle mani diventano affilate e taglienti e la voce diventa pi\u00f9 profonda."}
{"id": "1504004", "revid": "6923", "url": "https://it.wikipedia.org/wiki?curid=1504004", "title": "Kl\u00e9ber de Carvalho Correia", "text": ""}
{"id": "1504005", "revid": "4175", "url": "https://it.wikipedia.org/wiki?curid=1504005", "title": "Susan Polg\u00e1r", "text": ""}
{"id": "1504007", "revid": "114338229", "url": "https://it.wikipedia.org/wiki?curid=1504007", "title": "Triumpilini", "text": "I Trumplini erano un antico popolo alpino stanziato in Val Trompia. \nIl loro nome capita scritto anche nelle forme \"Triumpilini\" o \"Triumplini\", se non \"Valtrumplini\" in epoche posteriori.\nI Trumplini vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C.\nLo storico romano Plinio il Vecchio (23-79 d.C.), rifacendosi alle \"Origines\" di Catone il Censore descrive i Trumplini come una delle varie trib\u00f9 euganee assoggettate dai Romani:\nSi suppone che, a seguito della sconfitta, fossero stati venduti in massa all'incanto\nIl nome degli Trumplini \u00e8 ricordato in prima posizione nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:"}
{"id": "1504008", "revid": "123567", "url": "https://it.wikipedia.org/wiki?curid=1504008", "title": "Triumplini", "text": ""}
{"id": "1504009", "revid": "57342", "url": "https://it.wikipedia.org/wiki?curid=1504009", "title": "Giuseppe Caradonna", "text": "Biografia.\nNacque a Cerignola il 5 ottobre 1891, figlio di Giulio e Giulietta Di Roma. Frequent\u00f2 il ginnasio di Cerignola ed il liceo classico presso il Convitto Nazionale \"Ruggiero Bonghi\" di Lucera, per poi laurearsi in giurisprudenza presso l'Universit\u00e0 Federico II di Napoli. Ader\u00ec alla massoneria.\nNel 1912 part\u00ec volontario al seguito di Ricciotti Garibaldi per combattere in difesa della Grecia contro l'impero ottomano.\nInterventista, partecip\u00f2 alla prima guerra mondiale. Fu assegnato al 117\u00ba reggimento di fanteria del Regio Esercito, con il quale venne decorato con tre medaglie d'argento al valor militare, venendo altrettante volte ferito (ad una gamba, al viso e ad un occhio) e raggiungendo il grado di capitano.\nDi ritorno dal fronte, cominci\u00f2 ad emergere in politica grazie alla locale sezione dell'Associazione Mutilati, di cui fu eletto presidente nel 1919.\nAdesione al fascismo.\nNel 1920 fond\u00f2 la sezione di Cerignola dei Fasci Italiani di Combattimento e nel 1921 fu eletto Deputato al Parlamento.\nUna sera di settembre del 1921, a Mola di Bari, fu alla guida del gruppo di squadristi fascisti che aggredirono il socialista Giuseppe Di Vagno dopo che questi aveva tenuto un comizio nella cittadina. Il deputato venne colpito alla schiena con tre colpi di pistola e mor\u00ec il 25 settembre.\nFu eletto deputato alla Camera per la prima volta nel 1921 con il Partito Nazionale Fascista (PNF) e rieletto fino al 1939.\nPartecip\u00f2 alla Marcia su Roma in qualit\u00e0 di capo delle squadre d'azione pugliesi e di comandante della colonna meridionale. Nel 1922 partecip\u00f2 attivamente anche alla presa di Foggia, guidando le squadre stanziate a Napoli. Nel luglio 1924 fu nominato membro del Gran Consiglio del Fascismo. Fu sottosegretario alle poste del ministro Giovanni Antonio Colonna di Cesar\u00f2 e del ministro Costanzo Ciano (1922-1924).\nEletto presidente del Consiglio Provinciale della Capitanata in occasione delle elezioni amministrative del 1923, si dimise dalla carica nel 1926 in seguito a dissidi sorti con altri gerarchi fascisti. Mussolini gli offr\u00ec la carica di Ministro plenipotenziario presso l'ambasciata italiana a Cuba, al fine di allontanarlo dall'Italia, ma Caradonna rifiut\u00f2, adducendo motivi familiari. Riconfermato deputato nelle elezioni del 1929 e del 1934, gli venne affidata la vicepresidenza della Camera dei deputati.\nNel febbraio del 1936 assunse la presidenza dell'Ente Nazionale Cellulosa e Carta. Nel 1939, in seguito alla riforma della rappresentanza nazionale, non venne riconfermato nella carica di vicepresidente della nuova Camera dei Fasci e delle Corporazioni, di cui entr\u00f2 comunque a far parte come consigliere nazionale. Nel 1940 venne nominato commissario straordinario per il consorzio di bonifica della provincia di Cosenza.\nDal 1934 al 1939 fu vice presidente della Camera dei deputati e Consigliere nazionale dal 1939 al 1943. Ader\u00ec alla Repubblica Sociale Italiana (RSI).\nIl secondo dopoguerra.\nDopo la caduta del fascismo fu spiccato nei suoi confronti un mandato di cattura, e nel marzo del 1946 venne arrestato e condotto nel carcere milanese di San Vittore. Successivamente trasferito nel carcere di Viterbo, venne scarcerato nell'agosto dello stesso anno. Si spense a Roma il 14 marzo 1963.\nSuo figlio, Giulio Caradonna (1927 \u2013 2009), \u00e8 stato parlamentare del Movimento Sociale Italiano (MSI)."}
{"id": "1504015", "revid": "2070864", "url": "https://it.wikipedia.org/wiki?curid=1504015", "title": "Diagnostica prenatale", "text": "La diagnostica prenatale \u00e8 quella branca della medicina ed in particolare dell'ostetricia, che applica e studia le tecniche che svelano la normalit\u00e0 o la presenza di patologie di vario tipo, nel feto.\nTutte le tecniche di diagnostica prenatale si eseguono durante la gravidanza e possono essere invasive o meno.\nEsami invasivi.\nPrevedono l'analisi del cariotipo di cellule fetali ottenute mediante diversi tipi di prelievi invasivi. Il fine \u00e8 quello di evidenziare l'eventuale presenza di malattie cromosomiche a livello fetale ma anche malattie genetiche quali ad esempio talassemia, fibrosi cistica, emofilia, spina bifida, albinismo, distrofia muscolare.\nIl cariotipo da liquido amniotico \u00e8 la tecnica pi\u00f9 utilizzata al giorno d'oggi per la diagnosi prenatale invasiva. Il liquido amniotico viene prelevato mediante amniocentesi.\nLe cellule fetali sospese nel liquido prelevato permettono di ricostruire la mappa cromosomica (o cariotipo) del feto. I test genetici per\u00f2 non sono in grado di riconoscere le caratteristiche fisiche o psichiche del nascituro date dall'interazione fra pi\u00f9 geni e l'ambiente. Sul liquido amniotico sono possibili altri tipi di analisi, pi\u00f9 o meno complesse, ed \u00e8 anche possibile conservare le cellule staminali amniotiche.\nUn'altra tecnica prevede un prelievo di cellule fetali dai villi coriali, mediante la villocentesi. Anche in questo caso si mettono in coltura le cellule per evidenziarne la normalit\u00e0, ma si tratta di cellule prelevate esternamente alla camera gestazionale (villi coriali).\nIn entrambi i casi il cariotipo pu\u00f2 essere eseguito mediante tecnica tradizionale o mediante la tecnica di ibridazione genomica comparativa su microarray (Array CGH), che data la maggiore sensibilit\u00e0, permette di evidenziare un maggior numero di anomalie cromosomiche.\nEsami non invasivi.\nQuelle espresse nel punto \"esami invasivi\" sono due tecniche di tipo invasivo (il liquido si preleva tramite puntura in ambedue i casi), ma esistono anche tecniche non invasive. Lo sviluppo dell'ecografia ad esempio, ha permesso di mettere a punto alcune tecniche diagnostiche ad alta sensibilit\u00e0, al primo trimestre quali il test combinato (bitest + translucenza nucale), il test \"quadruplo\" ed ultimamente lo sca test (unico \"dispositivo\" registrato al Ministero della Salute) , al secondo trimestre tutti basati sulla misurazione ecografica di parametri anatomici e funzionali del feto e sul risultato di esami ematochimici. Questi test sono esami di screening, quindi non danno una risposta certa ma hanno un valore statistico (molto accurato) che pu\u00f2 indirizzare verso esami diagnostici.\nPossono rientrare nelle metodiche di diagnosi prenatale anche l'ecografia del secondo trimestre di gravidanza (detta anche ecografia morfologica) che pu\u00f2 evidenziare eventuali malformazioni o anormalit\u00e0 fetali e l\"'ecocardiografia fetale\" che analizza (sempre ecograficamente) il cuore del feto non solo anatomicamente ma anche dal punto di vista dinamico-funzionale. Questa tecnica non \u00e8 in grado di individuare malattie genetiche.\nUna nuova tecnica sviluppata da un gruppo di ricercatori sostenuto economicamente dal National Institutes of Health sfrutta gli ultrasuoni per monitorare la placenta e l'eventuale alterazione del flusso sanguigno fetale all'inizio della gravidanza.\nDi recente \u00e8 stato proposto un test estremamente sensibile per le aneuploidie pi\u00f9 comuni che va a ricercare ed analizzare il DNA fetale libero circolante nel plasma materno, comunemente noto come NIPT (non invasive prenatal test).\nIl NIPT si basa sul conteggio di frammenti dei cromosomi di interesse (il 21 nel caso della sindrome di Down) presenti nel sangue materno. Pur non rientrando nei test diagnostici ma probabilistici il test \u00e8 in assoluto il pi\u00f9 accurato finora disponibile con valori che si attestano superiori al 99.99% di sensibilit\u00e0 per la trisomia 21 e a meno dello 0.2% di falsi positivi.\nAttualmente in Italia sono presenti 3 tipi di test non invasivi prenatali di recente generazione.\nLa distinzione di questi test fatta su base tecnologica, prende in considerazione 2 parametri: \nIn base al primo parametro \u00e8 possibile distinguere i test tra quelli che si avvalgono di un sequenziamento massivo parallelo - MPS (whole genome shotgun sequencing) e quelli che utilizzano un sequenziamento mirato (targeted sequencing).\nIn base al secondo, invece, si distinguono i test che eseguono il conteggio (counting) di tutte le sequenze prodotte e quelli che invece eseguono un conteggio di determinati polimorfismi a singolo nucleotide (SNPs).\nI test che utilizzano il metodo MPS abbinato al conteggio di tutte le sequenze sono:\nI test che utilizzano il sequenziamento mirato abbinato al conteggio di determinati SNPs:\nI test che utilizzano utilizzano la tecnogia Affimetryx Array (no sequenziamento):\nEsistono poi test in fase di sperimentazione presso numerosi laboratori. In particolare l'ospedale di Pavia, l'ospedale sant'Anna di Torino, mediante un nuovo test su immunofluorescenza proposto dalla Vanadis e distribuito dalla Perkin Elmer, e altri centri privati.\nPer la scelta tra questi test \u00e8 bene affidarsi al consiglio di un medico specialista che sia in grado di spiegare anche le differenze tra questi test (un medico genetista o, in alternativa, va benissimo anche il proprio ginecologo). \nPoich\u00e9 si tratta di tecnologie assolutamente avanzate sono disponibili a con un prezzo importante, perci\u00f2 il fattore economico ha un suo peso.\nTuttavia, questi test, non sempre si equivalgono in termini di versatilit\u00e0 e di risultato, pertanto \u00e8 possibile scegliere in funzione anche di altri parametri, per esempio:\nCerti test misurano in modo accurato la Frazione Fetale (cio\u00e8 la percentuale di DNA del feto che circola liberamente nel plasma materno), anche se alcuni test non riportano sul referto tale dato.\nI test che si avvalgono della metodica di sequenziamento mirato hanno la necessit\u00e0 di misurare tale parametro poich\u00e9 viene utilizzato per calcolare una statistica di rischio, che consiste nel risultato del test.\nI test che si avvolgono della metodica MPS, invece, non necessitano di quantificare la frazione fetale, poich\u00e9 utilizzano come parametro limitante il numero di sequenze fetali effettivamente valutate.\n\u00c8 comunque buona norma che questo parametro venga misurato.\nInfine certe gravidanze hanno condizioni particolari per cui alcuni test non possono essere presi in considerazione, per esempio le gravidanze gemellari, o i casi in cui la gravidanza sia in seguito ad una ovodonazione.\n\u00c8 importante osservare come, di fatto, non sussista, civilisticamente, alcuna responsabilit\u00e0 per il clinico nel caso in cui prescriva un test di screening prenatale finalizzato ad accertare il rischio per trisomia fetale. Infatti, trattandosi di test di screening, e non di diagnosi, il risultato non \u00e8 sicuro per definizione. Nei test disponibili \u00e8 infatti sempre ben riportato, in forma esplicita e ribadita, nei consensi informati, che il risultato, per essere considerato \"diagnostico\", \"deve essere validato sia nel caso di positivit\u00e0 che di negativit\u00e0 attraverso una diagnosi prenatale invasiva (villocentesi o amniocentesi).\" Pertanto, la mancata esecuzione del test di conferma diagnostica, depenalizza totalmente il medico dalle responsabilit\u00e0, per uno screening non aderente alla diagnosi. \u00c8 per\u00f2 fondamentale che il medico abbia correttamente informato i genitori della differenza tra screening \"(fallibile)\" e diagnosi \"(sicura) e\" che costoro abbiano sottoscritto l'accettazione ai limiti dello screening nel consenso informato.\nInfatti, la attuale giurisprudenza ha focalizzato la Responsabilit\u00e0 del medico esercente i test di Diagnosi Prenatale, non gi\u00e0 sulla correttezza diagnostica del test o sulla inosservanza delle norme deontologiche (differenti tipi di test pi\u00f9 o meno riconosciuti validi), ma ritiene che le censure siano fondate sia in quanto alla violazione delle norme di legge (artt. 1218 e 2236 cod. civ.) ma piuttosto e soprattutto in riferimento agli obblighi di informazione sulle potenzialit\u00e0 del test indicato, questi obblighi incombono sul sanitario in forza del contratto stipulato con la paziente. Responsabilit\u00e0 per omessa informazione da parte del medico circa pi\u00f9 efficaci accertamenti diagnostici prenatali ( cfr: Cass. Civ., \"sez\". \"III\", sentenza \"11 maggio 2009, n. 10741\"; . Cass. Civile III. Sentenza 10 gennaio - \"2 ottobre 2012\", \"n\". \"16754\".; Suprema Corte di Cassazione sezione III sentenza \"27 novembre 2015, n. 24220\")\nPer quanto attiene alla marcatura CE-IVD, relativa ai dispositivi diagnostici in vitro, questa recita testualmente che \"\"i dispositivi possano essere immessi in commercio e/o messi in servizio unicamente qualora rispondano ai requisiti prescritti nella direttiva comunitaria\" (98/79/CE) . Questa \u00e8 stata poi modificata, per precisazioni formali, dalla 2007/47/CE. Recentemente il Regolamento (UE) 2017/746 del Parlamento Europeo e del Consiglio del 5 aprile 2017, relativo ai dispositivi medico-diagnostici in vitro, abroga \"progressivamente\" la direttiva 98/79/CE (ad oggi ancora in vigore) e la decisione 2010/227/UE della Commissione e le sostituisce completamente entro il 2023..\nI test utilizzati debbono quindi rispondere ai requisiti prescritti. Praticamente tutti i test oggi disponibili dichiarano la piena \"declaration of conformity\"\", un documento interno oppure, meglio, redatto da un ente privato esterno chiamato \"Organismo Notificato,\" il quale certifica, sotto la propria responsabilit\u00e0, che un determinato test o step diagnostico, rispetti quanto previsto dalla direttiva comunitaria 98/79 al punto 2 riferimento Allegato 8. Esattamente dove questa direttiva recita: \"Il fabbricante o il suo mandatario (Organismo Certificato) redige, per i dispositivi destinati alla valutazione delle prestazioni, una dichiarazione contenente le informazioni di cui al punto 2 e si accerta che siano soddisfatte le disposizioni pertinenti della presente direttiva\".\nLe direttive europee sono valide per tutti i test diagnostici in vitro e, ovviamente, non fanno alcun cenno specifico ai test di screening di Diagnosi Prenatale, pertanto, le \"declaration of conformity\" non debbono ricoprire tutto il work-flow, ma solo parti specifiche di questo, come ad esempio la preparazione delle \"librerie\", oppure il software utilizzato (cfr. Illumina Inc.). Cionondimeno alcuni laboratori, anche se non richiesto, stanno oramai commissionando, all\"'Organismo Notificato\" prescelto, la certificazione di tutto il work-flow producendo, nel documento finale, le varie certificazioni dei successivi step analitici."}
{"id": "1504017", "revid": "110157", "url": "https://it.wikipedia.org/wiki?curid=1504017", "title": "\u00c1guia Branca", "text": "\u00c1guia Branca \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Nova Ven\u00e9cia."}
{"id": "1504018", "revid": "623104", "url": "https://it.wikipedia.org/wiki?curid=1504018", "title": "Pyrrhocoris apterus", "text": "La cimice rosso nera (Pyrrhocoris apterus ), meno comunemente detta cimice carabiniere, \u00e8 un insetto eterottero appartenente alla famiglia Pyrrhocoridae.\nDescrizione.\nQuesto insetto di forma ovale e piana \u00e8 particolarmente riconoscibile dal suo colore rosso acceso e dalle forme geometriche nere distribuite sul suo corpo. Quest'ultime sono condizionate da fattori abiotici come per esempio la temperatura.\nLa testa e le zampe dell'animale sono nere, il pronoto \u00e8 rosso con una grande macchia nera, lo scutello \u00e8 nero e le ali sono rosse con tre macchie nere ciascuna. Questi colori sgargianti e queste forme particolari servono a scoraggiare i suoi predatori. Questa strategia di difesa \u00e8 chiamata aposematismo.\nUn altro meccanismo di difesa adottato dalle larve \u00e8 quello di emanare uno sgradevole odore grazie a tre ghiandole situate sul lato dorsale dell'addome. Questa strategia viene usata per comunicare e per cacciare.\nLa lunghezza di questo animale varia dagli 8 ai 12 millimetri e una differenza morfologica tra i maschi e le femmine \u00e8 poco visibile.\nLe ali e le elitre possono andare incontro ad uno sviluppo totale o parziale. Solamente lo sviluppo totale permette all'animale di volare.\nDistribuzione e habitat.\n\"Pyrrhocoris apterus\" \u00e8 una specie molto diffusa in tutta Europa, in parte dell'America e dell'Asia. Possiamo incontrare questo insetto nelle zone temperate e mediterranee, ma non in alta montagna.\nBiologia.\nIn primavera questa specie ha l'abitudine di formare grandi greggi (dalle decine alle centinaia di individui) ai piedi di tronchi d'albero soleggiati.\nDurante la stagione invernale, possono sopravvivere nascondendosi in rifugi naturali, come ad esempio sotto le foglie morte, nelle fessure dei tronchi d'albero o sotto i sassi.\nQuesto \u00e8 possibile poich\u00e9 le cimicette rallentano il loro metabolismo come in una sorta di ibernazione.\nAlimentazione.\nGrazie al rostro la cimice rosso nera si ciba principalmente di linfa e di semi di piante. Le sue preferite sono le Malvaceae e i tigli, ma non disdegnano i noccioli, le querce, gli oleandri e gli ibiscus. Questi insetti non rappresentano nessuna minaccia per le piante, in quanto non recano alcun danno.\nPu\u00f2 anche nutrirsi di altri animali (zoofago) e di carogne (necrofago); infatti, pu\u00f2 succhiare l'emolinfa di queste ultime.\nRiproduzione.\nA inizio primavera, la femmina copula a tandem con pi\u00f9 partner maschi immagazzinandone lo sperma. Questo pu\u00f2 portare ad una competizione tra gli spermatozoi raccolti. Per questo motivo il maschio allunga il tempo di copulazione con la femmina che pu\u00f2 variare dalle 12 ore ai 7 giorni. In questo modo il maschio si assicura che nella spermateca della femmina il suo sperma sia presente in maniera predominante.\nDopo l'accoppiamento, la femmina cerca un posto umido e protetto per deporre circa 12-60 uova che appaiono di colore nero e sono lunghe circa 1 mm.\nLe neanidi che nasceranno, assomiglieranno morfologicamente agli adulti, ma saranno tutte rosse con un'unica macchia nera vicino alla testa.\nLe larve diventeranno adulte all'inizio dell'inverno dopo aver attraversato 5 diversi stadi dove avverr\u00e0 una progressiva sclerificazione e pigmentazione dei tegumenti.\nStudiando la spermatogenesi della cimicetta rossa nel 1891, il biologo Hermann Henking scopr\u00ec che durante la meiosi un elemento non si divideva come tutte le coppie dei cromosomi omologhi, ma veniva trasmesso direttamente alla cellula figlia. H.Henking decise di chiamare questo elemento X. Negli anni successivi, altri studiosi riuscirono a determinare che l'elemento X non era altro che un cromosoma. I maschi della specie \"Pyrrhocoris apterus\" producono due tipi diversi di spermatozoi: alcuni contengono il cromosoma X e altri no. Dalla fusione di un uovo e di uno spermatozoo pu\u00f2 nascere un individuo con un numero di cromosoma pari (femmine) o dispari (maschi). Questo insetto \u00e8 stato fondamentale per la scoperta dei cromosomi che determinano il sesso in tutte le specie viventi.\nAllevamento.\nEssendo la cimicetta rosso nera un animale inoffensivo e inodore, \u00e8 molto semplice da allevare in terrari e da osservare durante il corso della sua vita."}
{"id": "1504020", "revid": "125420887", "url": "https://it.wikipedia.org/wiki?curid=1504020", "title": "James Gunn (regista)", "text": " \nDopo aver scritto e girato varie opere di genere horror, Gunn si interessa all'ambito dei supereroi, dirigendo \"Super - Attento crimine!!!\" (2010) e successivamente \"Guardiani della Galassia\" (2014), il sequel \"Guardiani della Galassia Vol. 2\" (2017) e \"The Suicide Squad - Missione suicida\" (2021).\nBiografia.\n\u00c8 nato il 5 agosto 1966 a St. Louis, Missouri, in una grande famiglia cattolica irlandese. Suo padre, James F. Gunn, era un avvocato. Insieme a sua madre, Leota, hanno cresciuto lui e i suoi cinque fratelli nella zona di St. Louis. Ha trascorso gran parte della sua infanzia leggendo fumetti e girando film sugli zombi con i suoi fratelli con la sua cinepresa da 8 mm. Ha frequentato il liceo presso la Jesuit St. Louis University High School.\nQuando si \u00e8 diplomato nel 1984, ha frequentato la scuola di cinema della Loyola University Marymount a Los Angeles. Gunn, in quel periodo, scriveva e suonava musica con la sua band, The Icons. Nel mentre, ha scritto simultaneamente fumetti per diverse pubblicazioni underground e universitarie. Alla fine, Gunn \u00e8 tornato al mondo accademico, completando gli studi universitari all'Universit\u00e0 di St. Louis, dopodich\u00e9 ha conseguito il Master of Fine Arts presso la Columbia University.\nRegista.\nHa scritto due cult-movie prodotti dalla casa cinematografica Troma: \"Tromeo and Juliet\" (che ha anche co-diretto, non accreditato, con Lloyd Kaufman) e \"Terror Firmer\". Nel 1998 Gunn scrisse insieme a Lloyd Kaufman il libro \"All I Needed to Know About Filmmaking I Learned from the Toxic Avenger\", autobiografia del fondatore della Troma. Il suo nome \u00e8 diventato noto al grande pubblico grazie alle sceneggiature di \"Scooby-Doo\", del sequel \"Scooby-Doo 2 - Mostri scatenati\" e dell'horror \"L'alba dei morti viventi\".\nNella prima parte di carriera, in veste di regista il suo pi\u00f9 grande successo \u00e8 stato l'horror \"Slither\" del 2006. Nel 2008 \u00e8 stato uno dei tre giudici nel reality show \"Scream Queens\", in veste di regista delle varie prove affidate alle 10 concorrenti, in competizione per ottenere un ruolo nel film \"Saw VI\". Contemporaneamente, con i fratelli Brian e Sean Gunn ha scritto e diretto la webserie comica \"James Gunn's PG Porn\".\nNel 2010, Gunn scrive e dirige \"Super - Attento crimine!!!\", che lo far\u00e0 entrare nel mondo dei cinecomic. \nNel settembre 2012 viene scelto dai Marvel Studios per scrivere e dirigere il film \"Guardiani della Galassia\", basato sull'omonimo fumetto, facente parte del Marvel Cinematic Universe, distribuito nelle sale cinematografiche nell'agosto 2014. Nel luglio 2014 venne confermato alla regia del sequel, \"Guardiani della Galassia Vol. 2\", previsto per fine aprile 2017. Nello stesso mese, Gunn conferma che torner\u00e0 a scrivere e dirigere \"Guardiani della Galassia Vol. 3\". Il 20 luglio 2018 Gunn viene licenziato dalla The Walt Disney Company e dai Marvel Studios dalla regia del film per alcuni vecchi tweet in cui ironizzava su argomenti come lo stupro e l\u2019AIDS. Poco dopo il suo licenziamento, viene assunto da Warner Bros. e DC Films (del gruppo DC Comics) per scrivere e dirigere un sequel/reboot di \"Suicide Squad\", in cui verr\u00e0 riconfermato parte del vecchio cast con l'aggiunta di nuovi personaggi. Il titolo sar\u00e0 \"The Suicide Squad\". Il 15 marzo 2019 la Disney lo riassume per completare la trilogia dei Guardiani della Galassia: il terzo capitolo, a detta di Gunn, entrer\u00e0 in fase di pre-produzione dopo \"The Suicide Squad\". Il 23 settembre 2020 viene confermato come regista e sceneggiatore di \"Peacemaker\", serie sequel di \"The Suicide Squad\" focalizzata sull'omonimo personaggio interpretato nel film da John Cena. La serie sar\u00e0 distribuita sulla piattaforma di streaming HBOMax.\nMusicista.\nGunn ha fondato nel 1989 una band, chiamata The Icons, di alt rock, gothic rock, e new wave in cui ha ricoperto il ruolo di cantante. Le canzoni del gruppo \"Sunday\" e \"Walking Naked\" sono state incluse nella colonna sonora di \"Tromeo and Juliet\". Dopo lo scioglimento del gruppo a met\u00e0 anni novanta Gunn ha continuato a creare musiche da solo componendo parte delle colonne sonore della webserie \"James Gunn's PG Porn\" e dei film \"Scooby-Doo\", \"Scooby-Doo 2 - Mostri scatenati\" e \"Comic Movie\".\nVita privata.\nGunn si \u00e8 sposato nel 2000 con l'attrice Jenna Fischer, conosciuta attraverso il fratello Sean. Dopo sette anni di matrimonio, la coppia ha annunciato la loro separazione in una dichiarazione congiunta il 5 settembre 2007, divorziando nel 2008. \nDal 2015 ha una relazione con l'attrice Jennifer Holland."}
{"id": "1504021", "revid": "185700", "url": "https://it.wikipedia.org/wiki?curid=1504021", "title": "Presidente francese", "text": ""}
{"id": "1504026", "revid": "74801", "url": "https://it.wikipedia.org/wiki?curid=1504026", "title": "Central Esp\u00edrito-Santense", "text": "Central Esp\u00edrito-Santense \u00e8 una mesoregione dello Stato dell'Esp\u00edrito Santo in Brasile.\nMicroregioni.\n\u00c8 suddivisa in 4 microregioni:"}
{"id": "1504027", "revid": "35707", "url": "https://it.wikipedia.org/wiki?curid=1504027", "title": "Bittersweet life", "text": ""}
{"id": "1504028", "revid": "74801", "url": "https://it.wikipedia.org/wiki?curid=1504028", "title": "Litoral Norte Esp\u00edrito-Santense", "text": "Litoral Norte Esp\u00edrito-Santense \u00e8 una mesoregione dello Stato dell'Esp\u00edrito Santo in Brasile.\nMicroregioni.\n\u00c8 suddivisa in 3 microregioni:"}
{"id": "1504030", "revid": "110157", "url": "https://it.wikipedia.org/wiki?curid=1504030", "title": "Noroeste Esp\u00edrito-Santense", "text": "Noroeste Esp\u00edrito-Santense \u00e8 una mesoregione dello Stato dell'Esp\u00edrito Santo in Brasile.\nMicroregioni.\n\u00c8 suddivisa in 3 microregioni:"}
{"id": "1504031", "revid": "1452073", "url": "https://it.wikipedia.org/wiki?curid=1504031", "title": "Giambattista Abati", "text": "Biografia.\nNacque verso la fine del Quattrocento da Matteo, appartenente a un ramo decaduto della casa mantovana degli Abati, di antica nobilt\u00e0: per distinguerla dal ramo ancora in auge, la sua famiglia veniva chiamata degli Abadini o Abbaddini, cos\u00ec che Giambattista venne anche nominato Abbadino.\nGiambattista Abati riusc\u00ec tuttavia emergere grazie alle proprie qualit\u00e0, fino a ottenere, nel 1520, la carica di cancelliere del marchese Ferdinando II Gonzaga, per il quale svolse incarichi diplomatici alla corte di papa Adriano VI nel 1523 e alla corte imperiale di Praga nel 1531; nel 1537 incontr\u00f2 Carlo V e papa Paolo III, il quale sembrava allora intenzionato a tenere a Mantova il concilio \u2013 poi svoltosi a Trento - che avrebbe dovuto affrontare i problemi posti dalla Riforma protestante.\nNel 1556 l'Abati fu nominato consigliere del duca Guglielmo Gonzaga."}
{"id": "1504032", "revid": "110157", "url": "https://it.wikipedia.org/wiki?curid=1504032", "title": "Sul Esp\u00edrito-Santense", "text": "Sul Esp\u00edrito-Santense \u00e8 una mesoregione dello Stato dell'Esp\u00edrito Santo in Brasile.\nMicroregioni.\n\u00c8 suddivisa in 3 microregioni:"}
{"id": "1504037", "revid": "599013", "url": "https://it.wikipedia.org/wiki?curid=1504037", "title": "Volo di notte", "text": ""}
{"id": "1504039", "revid": "182470", "url": "https://it.wikipedia.org/wiki?curid=1504039", "title": "Cartedd\u00e0te", "text": ""}
{"id": "1504047", "revid": "38120", "url": "https://it.wikipedia.org/wiki?curid=1504047", "title": "Un Amore Vale l'Altro", "text": ""}
{"id": "1504048", "revid": "97126", "url": "https://it.wikipedia.org/wiki?curid=1504048", "title": "Gutzkow", "text": ""}
{"id": "1504052", "revid": "98077", "url": "https://it.wikipedia.org/wiki?curid=1504052", "title": "Jura novit curia", "text": ""}
{"id": "1504053", "revid": "36426", "url": "https://it.wikipedia.org/wiki?curid=1504053", "title": "Meningite", "text": "Viene definita meningite una malattia del sistema nervoso centrale, generalmente di origine infettiva, caratterizzata dall'infiammazione delle meningi (le membrane protettive che ricoprono l'encefalo e il midollo spinale); \u00e8 la pi\u00f9 frequente sindrome infettiva del sistema nervoso centrale. Qualora l'infiammazione coinvolga anche il parenchima cerebrale, si definisce meningoencefalite.\nPu\u00f2 essere causata da batteri, virus o altri microrganismi, e meno frequentemente riconosce un'eziologia neoplastica, autoimmune o iatrogena (da farmaci). Pu\u00f2 essere altres\u00ec classificata a seconda del suo andamento in acuta, subacuta o cronica; le varie forme riconoscono cause in genere differenti. La gravit\u00e0 di una meningite \u00e8 molto variabile: da forme asintomatiche o subcliniche, per esempio nel contesto di malattie sistemiche, a episodi fulminanti, che mettono a rischio immediatamente la vita, e si configurano come emergenze mediche.\nIl quadro clinico di una meningite acuta si fonda sulla classica triade costituita da febbre, cefalea e rigidit\u00e0 nucale; a questi sintomi si aggiungono, con diversa frequenza, contratture muscolari, vomito a getto, alterazioni dello stato di coscienza, incapacit\u00e0 di tollerare la luce (fotofobia) e i rumori (fonofobia), convulsioni. La sintomatologia varia in base all'agente causale, alla velocit\u00e0 di insorgenza e allo stato del paziente: a volte, nei bambini piccoli possono essere presenti solo alcuni sintomi aspecifici, come irritabilit\u00e0 e sonnolenza.\nLa diagnosi di meningite trova il suo cardine nell'analisi chimico-fisica e microbiologica del liquido cefalorachidiano, il fluido racchiuso tra le meningi e il sistema nervoso centrale, che pu\u00f2 essere prelevato con l'esecuzione di una puntura lombare e l'inserimento di un ago nel canale vertebrale.\nIl trattamento usuale per la meningite acuta \u00e8 la somministrazione precoce di farmaci antibiotici e, talvolta, antivirali. In alcune situazioni si pu\u00f2 anche ricorrere alla somministrazione di corticosteroidi per prevenire i danni derivanti dalla risposta infiammatoria. Una meningite batterica non trattata prontamente pu\u00f2 essere letale, o pu\u00f2 portare a gravi conseguenze permanenti, come sordit\u00e0, epilessia, idrocefalo e deficit cognitivi. Alcune forme di meningite, come quelle causate da meningococchi, \"Haemophilus influenzae\" di tipo B, pneumococchi o da virus della parotite, possono essere prevenute con le apposite vaccinazioni.\nStoria.\nAlcuni autori suggeriscono che gi\u00e0 Ippocrate potrebbe essersi reso conto dell'esistenza della meningite, e sembra che il meningismo fosse gi\u00e0 noto ai medici di epoca pre-rinascimentale come Avicenna. La descrizione della meningite tubercolare, allora chiamata \"idropisia nel cervello\" (cio\u00e8 accumulo di liquidi sierosi nell'encefalo), \u00e8 spesso attribuita al medico di Edimburgo Sir Robert Whytt e a uno scritto apparso postumo nel 1768. Tuttavia il legame con la \"tubercolosi\" e il suo agente patogeno non fu riconosciuto fino al secolo successivo.\nSembra che l'epidemia di meningite sia un fenomeno relativamente recente. Il primo focolaio epidemico di una certa importanza fu registrato a Ginevra nel 1805. In seguito sono state descritte molte altre epidemie in Europa e negli Stati Uniti, mentre la prima segnalazione di un'epidemia in Africa \u00e8 del 1840. Nel corso del XX secolo le epidemie africane sono divenute molto pi\u00f9 comuni, a partire da una grande epidemia che colp\u00ec la Nigeria e il Ghana tra il 1905 e il 1908.\nIl primo rapporto relativo a un'infezione batterica come causa di meningite si ebbe per merito del batteriologo austriaco Anton Weichselbaum che nel 1887 descrisse il meningococco. I primi studi erano unanimi nel riportare un'elevata mortalit\u00e0 da meningite, con punte oltre il 90%.\nNel 1906 lo scienziato statunitense Simon Flexner svilupp\u00f2 un approccio terapeutico a partire da un antisiero (un siero contenente anticorpi specifici e ottenuto dal sangue di animali precedentemente inoculati con antigeni specifici della meningite) prodotto dai cavalli. Il trattamento ebbe successo e la mortalit\u00e0 per la forma meningococcica della malattia fu marcatamente ridotta.\nNel 1944, la penicillina era considerata molto efficace nel trattare la meningite e, con l'introduzione dei vaccini alla fine del XX secolo, si \u00e8 avuto un netto calo di casi dovuti all'agente patogeno \"Haemophilus\". Nel 2002 \u00e8 stato evidenziato come il trattamento con steroidi potrebbe migliorare la prognosi della meningite batterica.\nEpidemiologia.\nAnche se la meningite \u00e8 una malattia soggetta a obbligo di denuncia in molti paesi, l'esatto tasso di incidenza non \u00e8 noto. Nei paesi occidentali la meningite batterica si verifica in circa 3 persone su ogni anno. Lo studio sulla popolazione ha dimostrato che la meningite virale \u00e8 la forma pi\u00f9 comune, pari a 10,9 per persone e si verifica pi\u00f9 spesso in estate. In Brasile il tasso di meningite batterica \u00e8 pi\u00f9 elevato, 45,8 per ogni anno. L'Africa subsahariana \u00e8 stata colpita da grandi epidemie di meningite meningococcica per oltre un secolo e questo andamento l'ha portata a essere identificata come la \"fascia della meningite\": le epidemie si verificano in genere durante la stagione secca (da dicembre a giugno) e un'ondata epidemica pu\u00f2 durare due o tre anni; i casi si riducono drasticamente durante la stagione delle piogge. In questa regione il tasso di meningite registra livelli elevatissimi, pari a 100-800 casi annui ogni persone. La zona \u00e8 anche estremamente arretrata dal punto di vista della possibilit\u00e0 di accesso alle cure sanitarie. La pi\u00f9 grande epidemia mai registrata nella storia ha colpito l'intera regione subsahariana nel 1996-1997, causando oltre casi e morti.\nLa meningite meningococcica si presenta in forma epidemica in zone dove molte persone sono costrette a convivere per la prima volta. \u00c8 ci\u00f2 che accade nelle caserme durante il servizio militare obbligatorio di leva, richiami per esercitazioni oppure nel corso di mobilitazioni, nei campus universitari e in corso di pellegrinaggi annuali, tra cui il pellegrinaggio islamico alla Mecca denominato Hajj. Anche se non si \u00e8 ancora ben compreso il modello seguito dai cicli di epidemia in Africa, sono diversi i fattori che sono stati chiamati in causa per lo sviluppo di epidemie nella fascia della meningite. Essi includono: condizioni mediche (suscettibilit\u00e0 immunologica della popolazione), condizioni demografiche (viaggi e spostamenti di popolazione di grandi dimensioni), condizioni socio-economiche (le condizioni di vita con sovraffollamento e povert\u00e0), condizioni climatiche (siccit\u00e0 e tempeste di sabbia) e le infezioni concomitanti (infezioni respiratorie acute).\nCi sono differenze significative nella distribuzione locale delle cause di meningite batterica. Per esempio, mentre la \"Neisseria meningitidis\" di gruppo B e C colpisce prevalentemente in Europa, il gruppo A si trova in Asia e continua a predominare in Africa, dove causa la maggior parte delle grandi epidemie di meningite, che rappresentano circa l'80% di 85% dei casi documentati di meningite meningococcica a livello mondiale.\nEziologia.\nLa meningite \u00e8 solitamente causata da un'infezione: la maggior parte delle infezioni sono dovute a virus, ma sono cause comuni anche i batteri, i funghi e i protozoi. Pu\u00f2 anche derivare da varie cause non infettive.\nIl termine meningite asettica si riferisce genericamente a tutti i casi di meningite in cui nessuna infezione batterica pu\u00f2 essere dimostrata. \u00c8 generalmente dovuta a virus ma pu\u00f2 essere anche il risultato di infezione batteriche che sono gi\u00e0 state parzialmente trattate, con scomparsa dei batteri dalle meningi, o da infezione presente in uno spazio adiacente alla meningi (sinusite ad esempio).\nL'endocardite, infezione delle valvole cardiache con la diffusione di piccoli gruppi di batteri attraverso il flusso sanguigno, pu\u00f2 causare meningite asettica. Questa pu\u00f2 anche derivare da infezioni causate da spirochete, un tipo di batteri che comprende \"Treponema pallidum\" (la causa della sifilide) e \"Borrelia burgdorferi\" (noto per causare la malattia di Lyme). La meningite si pu\u00f2 incontrare nei casi di forme cerebrali di malaria o nella meningite amebica, una forma dovuta all'infezione con amebe, come la \"Naegleria fowleri\", per via del contatto con fonti d'acqua dolce in cui il parassita \u00e8 presente.\nBatteri.\nLa meningite batterica \u00e8 causata da batteri, la cui tipologia varia a seconda della fascia di et\u00e0 dei pazienti.\nUn recente trauma cranico offre una potenziale via di accesso allo spazio meningeo ai batteri che si trovano nella cavit\u00e0 nasale. Allo stesso modo, pazienti con uno shunt cerebrale, un drenaggio extraventricolare o un serbatoio di Ommaya hanno un aumentato rischio di infezione attraverso questi dispositivi. In questi casi, le infezioni da stafilococchi sono pi\u00f9 probabili, cos\u00ec come le infezioni da \"Pseudomonas\" e altri batteri Gram-negativi. Gli stessi agenti patogeni sono inoltre pi\u00f9 comuni negli individui con sistema immunitario compromesso. In una piccola percentuale di persone, un'infezione alla testa e al collo, come l'otite media o la mastoidite, pu\u00f2 portare a meningite. I portatori di impianti cocleari hanno un rischio aumentato di meningite da pneumococco.\nTendenzialmente, chi \u00e8 sottoposto a interventi neurochirugici a seguito di un trauma, \u00e8 pi\u00f9 soggetto al rischio di incorrere in meningite da stafilococco o da batteri Gram-negativi. Pazienti sottoposti all'inserimento di corpi estranei, come cateteri ventricolari, sono pi\u00f9 a rischio di meningite provocata da agenti che si trovano sulla cute, come stafilococchi coagulasi negativi o \"Propionibacterium acnes\". Le meningiti batteriche contratte durante un periodo di degenza in ospedale, vengono chiamate \"meningiti nosocomiali\".\nLa meningite tubercolare \u00e8 causata dall'infezione da \"Mycobacterium tuberculosis\", e si riscontra pi\u00f9 frequentemente nei pazienti provenienti da paesi in cui la tubercolosi \u00e8 comune, ma si trova anche in quelli con deficit del sistema immunitario, come nei casi di AIDS.\nRicorrenti meningiti batteriche possono verificarsi qualora vi siano persistenti difetti anatomici, congeniti o acquisiti, o gravi disturbi del sistema immunitario. I difetti anatomici permettono una continuit\u00e0 tra l'ambiente esterno e il sistema nervoso. La causa pi\u00f9 comune di meningite ricorrente \u00e8 una frattura del cranio, in particolare quelle che interessano la base del cranio o si estendono verso i seni paranasali e le rocche petrose. Circa il 59% dei casi \u00e8 dovuto a tali anomalie anatomiche, il 36% deriva da carenze del sistema immunitario e il 5% da infezioni in corso in zone adiacenti alle meningi.\nVirus.\nI virus sono una causa frequente di infezioni del sistema nervoso centrale (SNC) e possono causare una meningite che talvolta viene indicata con il termine improprio di \"meningite asettica\", in opposizione alle forme di meningite batteriche.\nI virus che con maggiore frequenza rappresentano una possibile causa di meningite sono gli \"enterovirus\", l'\"herpes simplex\" di tipo 2 (e pi\u00f9 raramente di tipo 1), il \"virus varicella zoster\" (noto anche per causare la varicella e il fuoco di Sant'Antonio), gli adenovirus, il virus della parotite, l'HIV, il virus della coriomeningite linfocitaria, i flavivirus e gli arbovirus, tra cui \u00e8 degno di menzione il Toscana virus (TOSV).\nFunghi.\nVi sono un certo numero di fattori di rischio della meningite causata da funghi, tra cui l'uso di immunosoppressori (ad esempio dopo il trapianto di organi), l'AIDS e i deficit del sistema immunitario associati all'invecchiamento. L'evento \u00e8, tuttavia, molto raro nelle persone che dispongono di un normale sistema immunitario. L'insorgenza dei sintomi \u00e8 in genere graduale, con cefalea e febbre presente per almeno un paio di settimane prima della diagnosi. La meningite fungina \u00e8 pi\u00f9 frequentemente causata dal \"Cryptococcus neoformans\". In Africa, la meningite criptococcica \u00e8 stimata essere la causa pi\u00f9 comune di meningite rappresentando il 20-25% delle morti correlate all'AIDS. Altri agenti micotici comuni includono \"Histoplasma capsulatum\", \"Coccidioides immitis\", \"Blastomyces dermatitidis\" e le specie di \"Candida\".\nParassiti.\nQuando nel liquido cerebrospinale si riscontra una predominanza di eosinofili, un tipo di globuli bianchi, si pu\u00f2 ipotizzare una causa parassitaria. I parassiti pi\u00f9 comunemente implicati nell'infezione delle meningi sono il \"Gnathostoma spinigerum\", lo \"Schistosoma\", la \"Naegleria fowleri\", il \"Toxoplasma gondii\" e il \"Trypanosoma brucei\" nonch\u00e9 le condizioni di toxocariasi, paragonimiasi e neurocisticercosi, quest'ultima dovuta all'attraversamento della parete intestinale delle larve di \"Taenia solium\" e alla loro localizzazione nel SNC e nello spazio subaranoideo, dove possono rimanere silenti per anni. Quando le larve muoiono si innesca una risposta infiammatoria che pu\u00f2 causare una meningite cronica con idrocefalo.\nL\"'Angiostrongylus cantonensis\" \u00e8 un altro parassita responsabile di una meningite eosinofila comune in Estremo Oriente, Nuova Guinea e in alcune isole del Pacifico.\nCause non infettive.\nLa meningite si pu\u00f2 verificare anche come risultato di diverse cause non infettive, come la diffusione alle meningi di neoplasie o l'assunzione di alcuni farmaci, per lo pi\u00f9 FANS, antibiotici e immunoglobuline per via endovenosa.\nPu\u00f2 anche essere causata da diverse condizioni infiammatorie come la sarcoidosi, che in tal caso prende il nome di neurosarcoidosi, malattie del tessuto connettivo, come il lupus eritematoso sistemico, e alcune forme di vasculite (infiammazione della parete dei vasi sanguigni) come la Sindrome di Beh\u00e7et. Cisti epidermoidi e cisti dermoidi possono causare meningite rilasciando materiale nello spazio subaracnoideo. La meningite di Mollaret \u00e8 una sindrome caratterizzata da episodi ricorrenti di meningite asettica. Raramente l'emicrania pu\u00f2 essere causa di meningite e tale diagnosi pu\u00f2 essere fatta solo quando le altre possibili cause sono state scartate.\nInfine vi sono alcune procedure mediche invasive che possono associarsi a complicanza meningitica, fra cui le tecniche di anestesia spinale e peridurale e gli interventi neurochirugici.\nPatogenesi.\nLe meningi comprendono tre membrane che, insieme con il liquido cerebrospinale, racchiudono e proteggono il cervello e il midollo spinale, che insieme costituiscono il sistema nervoso centrale.\nLa pia madre \u00e8 una membrana molto delicata, ma impermeabile, che si oppone al passaggio di globuli rossi, cellule infiammatorie e diverse molecole.\nQuesta membrana aderisce saldamente alla superficie dell'encefalo seguendone tutti i contorni minori, per formare il rivestimento esterno dei vasi meningei nello spazio subaracnoideo. L'aracnoide, cos\u00ec chiamata per via della sua forma a ragnatela, \u00e8 un sacco che racchiude la parte superiore della pia madre. Lo spazio subaracnoideo, che separa l'aracnoide e la pia madre, contiene il liquido cerebrospinale. La membrana pi\u00f9 esterna, la dura madre, \u00e8 una membrana spessa fissata tra l'aracnoide e il cranio.\nNella meningite batterica, i batteri raggiungono le meningi da uno dei due percorsi principali: o attraverso il sangue o attraverso il contatto diretto tra le meningi e la cavit\u00e0 nasale o la pelle. Una volta che i batteri sono entrati nel flusso sanguigno, possono entrare nello spazio subaracnoideo attraverso punti dove la barriera emato-encefalica \u00e8 vulnerabile, ad esempio nel plesso coroideo.\nNella pratica clinica solo pochi batteri sono in grado di raggiungere lo spazio subaracnoideo. Tra questi \"Neisseria meningitidis\" \u00e8 quella che, quando \u00e8 presente nel sangue, realizza questa penetrazione in modo relativamente costante. Probabilmente l'invasione meningea \u00e8 conseguenza di una stretta interazione tra meningococco e alcune cellule endoteliali cerebrali. Verosimilmente questa interazione, mediata da appendici proteiche filamentose note come pili, nel caso particolare di \"Neisseria meningitidis\" da pili di tipo IV, comporta successivamente la formazione di microcolonie sulla superficie apicale delle citate cellule endoteliali cerebrali, cui fa seguito la successiva apertura delle giunzioni intercellulari.\nLa meningite si verifica nel 25% dei neonati con infezioni del sangue dovute a streptococchi di gruppo B. Questo fenomeno \u00e8 meno comune negli adulti in cui la contaminazione diretta del liquido cerebrospinale avviene per via di dispositivi permanenti impiantati nell'encefalo, a seguito di fratture del cranio o a causa di infezioni della rinofaringe. Talvolta si trovano difetti congeniti della dura madre responsabili del passaggio dell'agente patogeno nelle meningi.\nL'infiammazione che si verifica nello spazio subaracnoideo durante la meningite, non \u00e8 una conseguenza diretta dell'infezione batterica ma pu\u00f2 essere in larga parte attribuita alla risposta del sistema immunitario all'ingresso di batteri nel sistema nervoso centrale. Quando i componenti della membrana cellulare batterica sono identificati dalle cellule immunitarie del cervello (astrociti e microglia), esse rispondono rilasciando grandi quantit\u00e0 di citochine, molecole che funzionano da mediatori reclutando altre cellule immunitarie. La barriera emato-encefalica diventa pi\u00f9 permeabile, con conseguente edema cerebrale \"vasogenico\" (rigonfiamento del cervello a causa di passaggio di liquido dai vasi sanguigni al parenchima cerebrale). Un gran numero di globuli bianchi entra nel liquido cefalorachidiano causando infiammazione delle meningi e portando a edema \"interstiziale\" (caratterizzato dall'aumento del liquido presente fra le cellule). Inoltre, le pareti stesse dei vasi sanguigni si infiammano (vasculite cerebrale), portando a una diminuzione del flusso sanguigno e a un terzo tipo di edema, definito \"citotossico\". Le tre forme di edema cerebrale conducono tutte all'aumento della pressione endocranica. Ci\u00f2, sommato alla pressione sanguigna pi\u00f9 bassa riscontrabile frequentemente nell'infezione acuta, comporta una maggior difficolt\u00e0 all'ingresso del sangue nel cervello e dunque impoverisce le cellule cerebrali del sufficiente apporto di ossigeno necessario alla loro sopravvivenza.\nSi \u00e8 riscontrato che la somministrazione di antibiotici pu\u00f2, inizialmente, peggiorare il processo sopra descritto, aumentando la quantit\u00e0 di prodotti batterici rilasciati attraverso la distruzione degli stessi batteri. Trattamenti particolari, come l'uso di corticosteroidi, sono finalizzati a smorzare la risposta del sistema immunitario per prevenire questo fenomeno.\nComplicanze.\nLe persone affette da meningite possono sviluppare, nelle prime fasi della malattia, ulteriori problemi che possono richiedere un trattamento specifico e talvolta sono indice di una condizione grave e di una prognosi peggiore. L'infezione pu\u00f2 portare a sepsi, una sindrome da risposta infiammatoria sistemica che comporta ipotensione, tachicardia, respiro affannoso, febbre o, raramente, ipotermia. La riduzione della pressione arteriosa pu\u00f2 verificarsi precocemente, soprattutto ma non esclusivamente nell'infezione meningococcica. Ci\u00f2 pu\u00f2 portare a un insufficiente apporto di sangue ai vari organi. La coagulazione intravascolare disseminata, una sindrome caratterizzata da eccessiva attivazione dei meccanismi di coagulazione del sangue, pu\u00f2 essere causa sia dell'ostruzione del flusso di sangue agli organi, sia di un paradossale aumento del rischio di sanguinamento. Nella meningite da meningococco pu\u00f2 presentarsi gangrena degli arti. Gravi infezioni da meningococco e da pneumococco, possono provocare emorragia delle ghiandole surrenali, con conseguente sindrome di Waterhouse-Friderichsen, spesso letale.\nIl parenchima cerebrale pu\u00f2 gonfiarsi, con aumento della pressione intracranica e rischio di erniazione. Ci\u00f2 pu\u00f2 essere notato da un calo del livello di coscienza, dalla perdita del riflesso pupillare alla luce e da una postura anomala. L'infiammazione del tessuto cerebrale pu\u00f2 anche ostacolare il normale flusso del liquido cerebrospinale nel cervello causando idrocefalo. Nei bambini gli episodi convulsivi sono frequenti nelle prime fasi di meningite (30% dei casi) e possono essere il risultato di un aumento della pressione nelle aree di infiammazione del tessuto cerebrale.\nL'infiammazione delle meningi pu\u00f2 coinvolgere i nervi cranici, quel gruppo di nervi derivanti dal tronco cerebrale e dall'encefalo che, tra le altre funzioni, controlla i muscoli degli occhi, del viso e dell'apparato uditivo. Sintomi visivi e perdita dell'udito possono persistere anche a seguito di un episodio di meningite. L'infiammazione del cervello (encefalite) o dei suoi vasi sanguigni, cos\u00ec come la formazione di coaguli di sangue nelle vene (trombosi venosa cerebrale), possono portare a debolezza, perdita di sensibilit\u00e0, o alterazioni del movimento della parte del corpo che viene controllata dalla zona del cervello interessata dall'infezione.\nAnatomia patologica.\nLa meningite pu\u00f2 essere diagnosticata anche durante un'autopsia e i reperti \"post-mortem\" pi\u00f9 comuni sono solitamente segni di infiammazione diffusa degli strati pia madre e aracnoide delle meningi. La meningite batterica \u00e8 quella che dimostra il maggior numero di reperti anatomopatologici. \u00c8 sempre presente un essudato la cui localizzazione varia in base all'agente eziologico: in quella da \"H. influenzae\", ad esempio, \u00e8 solitamente basale, mentre in quella da pneumococco si trova in prevalenza sulle circonvoluzioni vicine al seno sagittale. Nei casi fulminanti si pu\u00f2 estendere ai ventricoli cerebrali e l'infiammazione pu\u00f2 estendersi tramite le vene meningee al parenchima cerebrale, causando una meningoencefalite. I vasi sono classicamente congesti e, lungo il loro decorso, possono essere osservate strie suppurative. I reliquati, solitamente caratteristici dei casi non precocemente trattati, sono generalmente di tipo fibrotico e localizzati a pia madre e aracnoide, e possono, soprattutto nella forma da pneumococco, causare un'aracnoidite cronica adesiva. Nelle forme virali, invece, non vi sono particolari alterazioni macro o microscopiche, con l'esclusione di eventuali segni di edema e, talvolta, un infiltrato linfocitario lieve o moderato.\nClinica.\nSegni e sintomi.\nNegli adulti, un forte mal di testa, che si verifica in quasi il 90% dei casi di meningite batterica, \u00e8 il sintomo di esordio pi\u00f9 comune di meningite, seguito dalla rigidit\u00e0 del collo, ovvero dall'incapacit\u00e0 di flettere passivamente il collo in avanti, a causa di un aumento del tono muscolare. La classica triade di segni diagnostici consiste in: rigidit\u00e0 nucale, febbre alta improvvisa e alterazione dello stato mentale. Tuttavia, tutte e tre le caratteristiche sono presenti solo nel 44-46% di tutti i casi di meningite batterica. Se nessuno dei tre segni \u00e8 presente, la meningite \u00e8 estremamente improbabile. Altri segni comunemente associati alla meningite comprendono la fotofobia (intolleranza alla luce) e la fonofobia (intolleranza a rumori forti). I bambini piccoli spesso non manifestano i sintomi sopra descritti e, nei neonati fino a 6 mesi di et\u00e0, pu\u00f2 essere presente il rigonfiamento della fontanella bregmatica. Altre caratteristiche che possono distinguere, nei bambini piccoli, la meningite da malattie meno gravi sono il dolore alle gambe, le estremit\u00e0 fredde e un colore anomalo della cute.\nIl rischio di sviluppare una meningite nel neonato \u00e8 inversamente proporzionale al peso alla nascita e direttamente proporzionale al tempo intercorso tra la rottura delle membrane e il parto.\nLa rigidit\u00e0 nucale si verifica nel 70% dei casi di meningite batterica negli adulti. Altri segni di meningismo comprendono la presenza del segno di Kernig o del segno di Brudzinski. Il segno di Kernig viene valutato con la persona sdraiata supina, con l'anca e il ginocchio flessi a 90 gradi: in una persona con un segno di Kernig positivo, il dolore limita l'estensione passiva del ginocchio. Il segno di Brudzinski, invece, \u00e8 positivo quando la flessione del collo provoca la flessione involontaria del ginocchio e dell'anca. Anche se il segno di Kernig e il segno di Brudzinski sono entrambi comunemente usati per individuare la meningite, la sensibilit\u00e0 di questi test appare limitata. Essi, tuttavia, hanno una specificit\u00e0 molto buona per la meningite dal momento che sono raramente positivi in altre malattie. Normalmente il paziente assume un decubito obbligato laterale che viene definito a \"cane di fucile (\"il capo \u00e8 esteso sul tronco, le cosce flesse sull'addome e le gambe flesse sulle cosce; tale posizione tende a ridurre lo stiramento delle radici dei nervi spinali\").\"\nEsami di laboratorio e strumentali.\nSe si sospetta un caso di meningite, vengono immediatamente effettuati gli esami del sangue per la ricerca dei marcatori di infiammazione (ad esempio, la proteina C reattiva e la formula leucocitaria), cos\u00ec come la coltura.\nL'esame pi\u00f9 importante per individuare o escludere la meningite \u00e8 l'analisi del liquido cerebrospinale, ottenuto attraverso la puntura lombare. Tuttavia, la puntura lombare \u00e8 controindicata se vi \u00e8 una massa nel cervello (tumore o ascesso) o se la pressione intracranica risulta elevata, in quanto pu\u00f2 essere causa di un'ernia cerebrale. Se un individuo \u00e8 a rischio per ipertensione intracranica, che si riscontra nel 45% di tutti i casi negli adulti, l'esecuzione di una tomografia computerizzata (TC) o di una risonanza magnetica (RM) \u00e8 raccomandata prima della puntura lombare. Se si rileva la necessit\u00e0 di eseguire una TC o una RM prima della puntura lombare o se quest'ultima si dimostra di difficile esecuzione, le linee guida suggeriscono la somministrazione precoce di antibiotici per evitare ritardi nel trattamento, soprattutto se l'attesa per la TC o la RM \u00e8 superiore a 30 minuti. Spesso la TC o la RM vengono eseguite in una fase successiva per valutare le complicazioni della meningite e per escludere la presenza di focolai ascessuali, ventricoliti, ependimiti ed empiemi.\nNelle forme gravi di meningite, il monitoraggio degli elettroliti del sangue pu\u00f2 essere importante. Ad esempio, l'iponatriemia \u00e8 comune in caso di meningite batterica, a causa di una combinazione di fattori, tra cui la disidratazione, l'escrezione inadeguata dell'ormone antidiuretico o per l'eccessiva somministrazione di liquidi per via endovenosa.\nLa puntura lombare nella diagnosi di meningite.\nLa puntura lombare viene eseguita, posizionando il paziente di solito disteso sul fianco, applicando un'anestesia locale e inserendo un ago nel sacco durale per raccogliere il liquido cerebrospinale. Quando il liquido viene raggiunto, la sua pressione viene misurata con un manometro. \nIl paziente pu\u00f2 essere anche disposto in posizione seduta: questa postura permette di eseguire la procedura in modo tecnicamente pi\u00f9 semplice, in quanto i punti di repere anatomici risultano meno ambigui, ma presenta lo svantaggio di non permettrere un'accurata misurazione della pressione di apertura. La pressione del liquor ha un valore normalmente compreso tra i 6 e i 18\u00a0cm di acqua (cmH2O). In caso di meningite batterica la pressione \u00e8 in genere elevata, mentre nella meningite criptococcica, la pressione intracranica \u00e8 marcatamente elevata. L'aspetto iniziale del liquido pu\u00f2 fornire un'indicazione sulla natura dell'infezione: un liquido cefalorachidiano torbido indica alti livelli di proteine, globuli bianchi e rossi e/o batteri e quindi pu\u00f2 suggerire la presenza di una meningite batterica.\nIl campione di liquor viene esaminato per la presenza e il tipo di globuli bianchi, globuli rossi, contenuto proteico e livello di glucosio. Nel caso di meningite batterica la colorazione di Gram del campione pu\u00f2 mostrare i batteri, ma l'assenza di batteri non esclude la meningite batterica in quanto questi sono visibili solo nel 60% dei casi; questo valore si riduce di un ulteriore 20% se gli antibiotici sono stati somministrati prima del prelievo del campione. La colorazione di Gram \u00e8 anche meno affidabile in particolari infezioni, ad esempio nella listeriosi. La coltura microbiologica del campione \u00e8 pi\u00f9 sensibile e identifica il microrganismo nel 70-85% dei casi, ma i risultati possono richiedere fino a 48 ore per essere disponibili. Il tipo di globuli bianchi indica se la meningite \u00e8 batterica (in tal caso solitamente i neutrofili sono predominanti) o virale (prevalgono i linfociti, ma nelle fasi iniziali della malattia non rappresentano sempre un indicatore affidabile). Meno comunemente vi \u00e8 una predominanza di eosinofili, ci\u00f2 suggerisce un'eziologia parassitaria o fungina.\nLa concentrazione di glucosio nel liquido cefalorachidiano \u00e8 normalmente inferiore del 40% rispetto a quella nel sangue mentre nella meningite batterica \u00e8 in genere pi\u00f9 bassa. Il livello di glucosio nel liquor pu\u00f2 essere diviso per il livello di glucosio nel sangue fornendo il rapporto glucosio nel liquor/glicemia. Un rapporto \u2264 0,4 \u00e8 indicativo di meningite batterica. Nel neonato, i livelli di glucosio nel liquido cerebrospinale sono normalmente pi\u00f9 elevati e un valore inferiore a 0,6 viene quindi considerato anomalo. Gli alti livelli di lattato nel liquido cerebrospinale indicano una maggiore probabilit\u00e0 di meningite batterica, cos\u00ec come un pi\u00f9 alto numero di globuli bianchi. Se i livelli di lattato sono meno di 35\u00a0mg/dL e non \u00e8 stata somministrata una terapia antibiotica, si pu\u00f2 escludere la meningite batterica.\nVari esami maggiormente specifici possono essere utilizzati per distinguere tra i vari tipi di meningite. Un test di agglutinazione al lattice pu\u00f2 essere positivo in caso di meningite causata da \"Streptococcus pneumoniae\", \"Neisseria meningitidis\", \"Haemophilus influenzae\", \"Escherichia coli\" e streptococchi di gruppo B. Il suo uso di routine non tuttavia incoraggiato in quanto porta raramente a una modifica della terapia, ma pu\u00f2 essere utilizzato se gli altri test non forniscono risultati diagnostici.\nAnalogamente, il Limulus test pu\u00f2 essere positivo nella meningite causata da batteri Gram-negativi, ma il suo utilizzo \u00e8 limitato ai casi in cui gli altri test non siano utili. La reazione a catena della polimerasi (PCR) \u00e8 una tecnica utilizzata per amplificare le piccole tracce di DNA allo scopo di rilevare la presenza di DNA batterico o virale nel fluido cerebrospinale. \u00c8 un test altamente sensibile e specifico poich\u00e9 agisce solo sulle tracce del DNA dell'agente infettante. Permette di identificare i batteri in caso di meningite batterica e pu\u00f2 aiutare a distinguere le varie cause di meningite virale. L'identificazione degli anticorpi anti-virus mediante tecniche sierologiche pu\u00f2 essere utile nella diagnosi di meningite virale. Se si sospetta una meningite tubercolare, sul campione viene effettuata una colorazione di Ziehl-Neelsen, che ha una bassa sensibilit\u00e0 e che richiede molto tempo; sempre pi\u00f9 spesso viene utilizzata la PCR. La diagnosi di meningite criptococcica pu\u00f2 essere effettuata a basso costo utilizzando inchiostro d'India (nigrosina); tuttavia, i test per l'antigene criptococcico nel sangue o nel liquido cerebrospinale sono pi\u00f9 sensibili, soprattutto nelle persone con AIDS.\nUna difficolt\u00e0 diagnostica e terapeutica si ha nei casi di meningite parzialmente trattata, dove si riscontrano i sintomi della meningite successivamente alla somministrazione di antibiotici. Quando questo accade, i risultati dell'analisi del liquido cefalorachidiano sono simili a quelli della meningite virale, ma pu\u00f2 essere necessario continuare il trattamento antibiotico fino a quando non si arriva a una diagnosi definitiva di causa virale.\nDiagnosi differenziale.\nLa meningite causata dal batterio \"Neisseria meningitidis\" (conosciuta come meningite da meningococco) pu\u00f2 essere distinta dalle altre dalla presenza di un rash petecchiale a rapida diffusione, che pu\u00f2 precedere gli altri sintomi. L'eruzione cutanea \u00e8 costituita da numerose piccole macchie irregolari, viola o rosse, sul tronco, sugli arti inferiori, sulle membrane mucose, sulla congiuntiva e, occasionalmente, sui palmi delle mani o sulle piante dei piedi. Sebbene questa eruzione non sia necessariamente presente nella meningite meningococcica, \u00e8 relativamente specifica per la malattia. Tuttavia, talvolta si verifica nella meningite causata da altri batteri. Altri indizi sulla natura dell'agente eziologico della meningite possono essere segni cutanei della malattia sulle mani, piedi e bocca e la presenza di herpes genitale. Entrambi possono essere associati a diverse forme di meningite virale.\nTrattamento.\nTrattamento farmacologico.\nLa meningite \u00e8 potenzialmente pericolosa per la vita e, se non trattata, presenta un alto tasso di mortalit\u00e0. Inoltre, il ritardo nel trattamento \u00e8 associato a una prognosi maggiormente negativa, tanto che la somministrazione di antibiotici ad ampio spettro dovrebbe essere intrapresa anche durante la fase di conferma della diagnosi. Se si sospetta un'infezione meningococcica, le linee guida raccomandano l'assunzione immediata di benzilpenicillina prima del ricovero in ospedale. Se vi sono segni di ipotensione o shock, devono essere somministrati liquidi per via endovenosa. Dato che la meningite pu\u00f2 causare una serie di gravi complicanze, un controllo medico periodico \u00e8 consigliato per limitarle e, se si ritiene necessario, pu\u00f2 essere utile il ricovero in un'unit\u00e0 di terapia intensiva.\nLa ventilazione meccanica pu\u00f2 rendersi necessaria, se il livello di coscienza \u00e8 molto basso o se vi \u00e8 evidenza di insufficienza respiratoria. Se vi sono segni di ipertensione endocranica, devono essere prese adeguate misure di controllo della pressione intracranica. Le convulsioni sono trattate per mezzo di farmaci anticonvulsivanti. Il verificarsi di idrocefalo pu\u00f2 richiedere l'inserimento di un dispositivo di drenaggio temporaneo o a lungo termine, come uno shunt cerebrale.\nMeningite batterica.\nLa terapia antibiotica empirica, ovvero in assenza di una diagnosi definitiva, deve essere intrapresa immediatamente, prima ancora che i risultati della puntura lombare e dell'analisi del liquido cefalorachidiano siano noti. La scelta del trattamento iniziale dipende dal tipo di batteri responsabili di meningite caratteristici di in un determinato luogo. Per esempio, nel Regno Unito la terapia empirica consiste nella somministrazione di una cefalosporina di terza generazione come cefotaxime o ceftriaxone. Negli Stati Uniti invece, dove la resistenza degli streptococchi alle cefalosporine \u00e8 in crescita, \u00e8 raccomandata l'aggiunta di vancomicina. Il cloramfenicolo, solo o in combinazione con ampicillina, tuttavia, sembra funzionare ugualmente bene.\nLa terapia empirica pu\u00f2 essere scelta anche in base all'et\u00e0 della persona, se l'infezione \u00e8 stata preceduta da una ferita alla testa, se la persona ha subito un intervento neurochirurgico recente e se vi \u00e8 uno shunt cerebrale. Nei bambini piccoli e negli individui oltre i 50 anni, cos\u00ec come negli immunocompromessi, si raccomanda l'aggiunta dell'ampicillina per coprire la possibile infezione da \"Listeria monocytogenes\". Una volta che i risultati della colorazione di Gram sono disponibili e il tipo batterico \u00e8 noto, \u00e8 possibile cambiare antibiotico scegliendone uno specifico per il gruppo di agenti patogeni presunti.\nPer i risultati della coltura del liquido cefalorachidiano sono necessari tempi lunghi, generalmente dalle 24 alle 48 ore. Una volta disponibili, la terapia empirica pu\u00f2 essere modificata in terapia antibiotica mirata per lo specifico agente eziologico e in funzione della sua sensibilit\u00e0 ai diversi antibiotici. Un antibiotico, per essere efficace in caso di meningite, non deve solo essere attivo contro il batterio patogeno, ma deve anche essere in grado di raggiungere le meningi in concentrazioni adeguate. Alcuni antibiotici presentano un'inadeguata capacit\u00e0 di penetrazione e quindi scarsa utilit\u00e0 in caso di meningite. La maggior parte degli antibiotici utilizzati per curare la condizione non sono stati testati direttamente su pazienti affetti da meningite durante gli studi clinici, tuttavia le loro propriet\u00e0 sono state derivate per lo pi\u00f9 da studi di laboratorio su cavie. La meningite tubercolare richiede un trattamento prolungato con antibiotici: mentre la tubercolosi polmonare \u00e8 solitamente trattata per sei mesi, i casi di meningite tubercolare sono in genere trattati per pi\u00f9 di un anno.\nLa terapia adiuvante con corticosteroidi (di solito desametasone) ha mostrato alcuni vantaggi, come la riduzione della perdita di udito, e migliori risultati neurologici a breve termine, negli adolescenti e negli adulti provenienti da paesi ad alto reddito, con bassa prevalenza di HIV. Inoltre, i corticosteroidi appaiono essere utili nei pazienti con meningite tubercolare, almeno in quelli che sono negativi all'HIV.\nLe linee guida, quindi, consigliano di cominciare la somministrazione di desametasone o di un corticosteroide simile poco prima della dose iniziale di antibiotico e di continuare la terapia per quattro giorni. Dato che la maggior parte dei benefici del trattamento \u00e8 limitata ai pazienti con meningite pneumococcica, alcune linee guida suggeriscono che il desametasone debba essere interrotto se viene identificata un'altra causa di meningite. Il meccanismo pi\u00f9 probabile del loro funzionamento \u00e8 la soppressione dell'infiammazione iperattiva.\nCorticosteroidi adiuvanti hanno un ruolo diverso nei bambini rispetto agli adulti. Anche se il beneficio dei corticosteroidi \u00e8 stato dimostrato negli adulti e nei bambini provenienti da paesi ad alto reddito, il loro uso nei bambini provenienti da paesi a basso reddito non \u00e8 supportata da elementi di prova. La ragione di questa discrepanza non \u00e8 chiara. Anche nei paesi ad alto reddito, il beneficio dei corticosteroidi si rileva solo quando vengono somministrati prima della dose iniziale di antibiotici ed \u00e8 maggiore nei casi di meningite da \"H. influenzae\", la cui incidenza \u00e8 fortemente diminuita in seguito all'introduzione del vaccino Hib. I corticosteroidi sono dunque raccomandati per il trattamento della meningite pediatrica se la causa \u00e8 \"H. influenzae\" e solo se vengono somministrati prima della dose iniziale di antibiotici.\nMeningite virale.\nLa meningite virale in genere richiede solo una terapia di supporto, difatti la maggior parte dei virus responsabili della meningite non risultano suscettibili a un trattamento specifico. La meningite virale tende ad avere un decorso pi\u00f9 benigno rispetto alla meningite batterica. L'\"Herpes simplex virus\" e l'\"Human herpesvirus 3\" possono rispondere al trattamento con farmaci antivirali, come l'aciclovir, ma non vi sono studi clinici che hanno provato se questo trattamento sia efficace. I casi lievi di meningite virale possono essere trattati senza ricovero in ospedale e tramite misure conservative, come la somministrazione di fluidi e analgesici e con il riposo a letto.\nMeningite fungina.\nLa meningite fungina, come la meningite criptococcica, viene trattata con lunghe somministrazioni di alte dosi di antimicotici, come l'amfotericina B e la flucitosina. L'aumento della pressione intracranica \u00e8 comune nel caso di meningite fungina e perci\u00f2 vengono raccomandati frequenti punture lombari, circa una al giorno, per ridurre la pressione o, in alternativa, il posizionamento di un drenaggio lombare.\nPrognosi.\nLa letalit\u00e0 della malattia \u00e8 molto elevata in soggetti molto giovani e molto anziani. Nei neonati mediamente il valore si aggira attorno al 20-30% dei casi di meningite batterica. Gi\u00e0 durante l'adolescenza questa scende drasticamente al 2% per poi crescere nuovamente al 19-37% negli adulti. Il rischio di morte per\u00f2 non \u00e8 solamente influenzato dall'et\u00e0 del soggetto, ma anche dalla natura del patogeno e dalla durata in cui questo \u00e8 stato presente nel liquor. Ad esempio l'\"H. influenzae\" e il meningococco hanno una prognosi migliore rispetto agli streptococchi di tipo B, ai batteri Gram-negativi e allo \"S. pneumoniae\". Negli adulti, la meningite da meningococco ha una minor mortalit\u00e0 (3-7%) rispetto alla meningite da pneumococco.\nNei bambini numerose possono essere le disabilit\u00e0 a carico del sistema nervoso dovute all'infezione. Epilessia, sordit\u00e0 e disturbi irreversibili dell'apprendimento sono riportati in circa il 15% dei soggetti sopravvissuti. Negli adulti la prognosi \u00e8 positiva nel 66% dei casi in cui si registra assenza o disturbi di lieve entit\u00e0; la sordit\u00e0 viene riportata nel 14% dei casi, i disturbi cognitivi nel 10%.\nPer quanto riguarda il meningococco, esistono 13 diversi sierogruppi, ma solo 5 causano meningite. In Europa i sierogruppi 2 e 3 sono i pi\u00f9 frequenti. I sintomi sono sovrapponibili a quelli delle altre meningiti batteriche. Tuttavia nel 10-20% dei casi il decorso della malattia risulta rapido e acuto portando talvolta, in poche ore, a un esito fatale anche in presenza di una adeguata terapia.\nPrevenzione.\nPer alcune forme di meningite, la vaccinazione pu\u00f2 essere una prevenzione efficace. Inoltre qualche accorgimento comportamentale pu\u00f2 rivelarsi efficace.\nLe meningiti batteriche e virali sono contagiose, tuttavia non lo sono come il raffreddore comune o l'influenza. Possono essere trasmesse attraverso le goccioline di secrezioni respiratorie, durante uno stretto contatto come il bacio, uno starnuto o un colpo di tosse verso qualcuno, ma la meningite non pu\u00f2 essere diffusa semplicemente respirando l'aria in cui sia stata presente una persona affetta. La meningite virale \u00e8 generalmente causata da enterovirus e si diffonde pi\u00f9 comunemente attraverso la contaminazione fecale. Il rischio di infezione pu\u00f2 essere ridotto modificando i comportamenti che portano alla trasmissione.\nLa contagiosit\u00e0 del meningococco risulta essere bassa, con rari casi secondari. Tuttavia il meningococco pu\u00f2 essere responsabile di focolai epidemici. Per evitare la trasmissione, si consiglia un trattamento profilattico con antibiotici per tutte le persone che hanno avuto contatti stretti con i malati. Differentemente, la meningite da pneumococco si presenta in forma sporadica per cui la profilassi antibiotica non \u00e8 raccomandata. Nei casi di meningite da \"Haemophilus influenzae\" di tipo b, \u00e8 invece indicata la profilassi antibiotica per chi ha avuto contatti stretti.\nVaccinazione.\nDal 1980, molti paesi hanno incluso l'immunizzazione contro l'\"Haemophilus influenzae\" di tipo B nei loro schemi di vaccinazione infantile di routine. Ci\u00f2 ha praticamente eliminato in tali paesi questo patogeno come causa di meningite nei bambini. Nei paesi in cui la frequenza della malattia \u00e8 pi\u00f9 alta, il vaccino \u00e8 ancora troppo costoso. Allo stesso modo, la vaccinazione contro la parotite ha portato a una netta diminuzione del numero di casi di meningite da parotite, che prima della vaccinazione si verificava nel 15% dei casi.\nPer il meningococco esistono vaccini contro i sierotipi A, C, W135 e Y. Nei paesi in cui \u00e8 stato introdotto il vaccino contro il meningococco di gruppo C, i casi provocati da questo patogeno sono diminuiti considerevolmente. Esiste un vaccino quadrivalente che comprende tutti e quattro i vaccini e l'immunizzazione con esso \u00e8 ormai un obbligo per ottenere il visto necessario a compiere l'Hajj. Lo sviluppo di un vaccino contro il meningococco di gruppo B si \u00e8 rivelato molto pi\u00f9 difficile, in quanto le sue proteine di superficie, che vengono normalmente usate per creare il vaccino, suscitano una debole risposta del sistema immunitario. Tuttavia, alcuni paesi (Nuova Zelanda, Cuba, Norvegia e Cile) hanno messo a punto vaccini contro i ceppi locali di meningococco di gruppo B che hanno mostrato buoni risultati e che sono utilizzati in programmi di immunizzazione locale. Due nuovi vaccini, entrambi approvati per la commercializzazione nel 2014, paiono essere efficaci contro uno spettro pi\u00f9 ampio di ceppi di meningococchi del gruppo B. In Africa, l'approccio per la prevenzione e il controllo delle epidemie da meningococco \u00e8 basata sulla diagnosi precoce della malattia e sulla vaccinazione di massa di emergenza della popolazione a rischio.\nLa vaccinazione di routine contro lo \"Streptococcus pneumoniae\" con il vaccino pneumococcico coniugato (PCV), che \u00e8 attivo contro sette sierotipi comuni di questo patogeno, riduce in modo significativo l'incidenza della meningite pneumococcica. Il vaccino pneumococcico polisaccaridico, che copre 23 ceppi, viene somministrato solamente ad alcuni gruppi di persone (ad esempio quelli che hanno subito una splenectomia, la rimozione chirurgica della milza), ma non suscita una risposta immunitaria significativa in tutti i destinatari, come ad esempio nei bambini piccoli. \u00c8 stato riportato come la vaccinazione dei bambini con il bacillo di Calmette-Gu\u00e9rin sia in grado di ridurre significativamente il tasso di meningite tubercolare, ma la sua efficacia cala nell'et\u00e0 adulta e perci\u00f2 si \u00e8 alla ricerca di un vaccino migliore.\nChemioprofilassi.\nLa profilassi antibiotica \u00e8 un altro metodo di prevenzione a breve termine, in particolare per la meningite meningococcica. In caso di meningite meningococcica, il trattamento profilattico con l'assunzione di antibiotici (per esempio rifampicina, ciprofloxacina o ceftriaxone) pu\u00f2 ridurre il rischio di contrarre la malattia, ma non protegge contro le possibili infezioni future. In seguito al suo uso \u00e8 stato notato un aumento della resistenza alla rifampicina, che ha portato alla raccomandazione di considerare l'uso di altri farmaci. Nonostante gli antibiotici siano frequentemente utilizzati nel tentativo di prevenire la meningite negli individui con una frattura della base cranica, non vi sono dati sufficienti per determinare se questi siano utili o dannosi. Ci\u00f2 vale per i pazienti sia con, sia senza una perdita di liquido cefalorachidiano."}
{"id": "1504056", "revid": "838137", "url": "https://it.wikipedia.org/wiki?curid=1504056", "title": "Vladimir Nikolov", "text": "Giocava nel ruolo di opposto. Allena il ."}
{"id": "1504066", "revid": "1504506", "url": "https://it.wikipedia.org/wiki?curid=1504066", "title": "Langraviato", "text": ""}
{"id": "1504068", "revid": "2008079", "url": "https://it.wikipedia.org/wiki?curid=1504068", "title": "Dolore toracico", "text": "Il dolore toracico \u00e8 un sintomo a cui possono essere associate numerose anomalie e malattie, generalmente viene considerato un'emergenza per via dell'angina instabile o dell'infarto miocardico acuto. Quando il dolore toracico non \u00e8 attribuibile a patologie a carico del cuore tale dolore prende il nome di \"dolore toracico non cardiaco\".\nLe recenti linee guida raccomandano di attribuire in fase di triage il codice rosso ad un dolore toracico di sospetta origine cardiaca.\nEziologia.\nEsistono numerose cause di tale dolore, alcune estremamente gravi altre meno, in ogni caso una patologia gastroesofagea include pi\u00f9 del 40% dei casi.\nClinica.\nSegni e sintomi.\nDai sintomi e i segni clinici riscontrati si pu\u00f2 avere una prima idea sull'eziologia dell'evento.\nSe il dolore origina da uno sforzo o da un'emozione intensa, allora la causa pu\u00f2 essere cardiaca. L'irradiamento del dolore toracico al braccio sinistro, in regione epigastrica o al collo pu\u00f2 indirizzare verso l'ipotesi di una patologia ischemica.\nEsami di laboratorio e strumentali.\nL'elettrocardiogramma a 12 derivazioni serve a dare una prima indicazione sul coinvolgimento del cuore nell'eziologia del dolore. L'ECG non \u00e8 da considerarsi definitivo, non sono infrequenti falsi negativi, e va peraltro confermato da esami di laboratorio (mioglobina, troponina, ed altri marker cardiaci).\nAltri esami sono l'imaging del torace e gli esami di laboratorio del sangue.\nTrattamento.\nVaria a seconda della causa scatenante il dolore."}
{"id": "1504072", "revid": "144796", "url": "https://it.wikipedia.org/wiki?curid=1504072", "title": "Principe-Elettore", "text": ""}
{"id": "1504073", "revid": "144796", "url": "https://it.wikipedia.org/wiki?curid=1504073", "title": "Principe-Vescovo", "text": ""}
{"id": "1504075", "revid": "123169780", "url": "https://it.wikipedia.org/wiki?curid=1504075", "title": "Melbourne Storm", "text": "I Melbourne Storm sono un club professionistica australiano di rugby a 13 con sede a Melbourne. La squadra \u00e8 interamente posseduta e gestita da News Limited.\nIl club venne fondato nel 1998 per aderire alla neonata National Rugby League. Giocano le loro partite casalinghe all'Olympic Park Stadium, della capienza di 18.500 posti. Il presidente della societ\u00e0 \u00e8 Brian Waldron, l'allenatore Craig Bellamy, il capitano Cameron Smith."}
{"id": "1504085", "revid": "842", "url": "https://it.wikipedia.org/wiki?curid=1504085", "title": "Videogioco in stile rogue", "text": ""}
{"id": "1504086", "revid": "767487", "url": "https://it.wikipedia.org/wiki?curid=1504086", "title": "Roberto Dinamite", "text": "Come politico \u00e8 stato consigliere comunale della citt\u00e0 di Rio de Janeiro e ha ricoperto 4 volte la carica di \"Deputado estadual\" per lo Stato di Rio. Dal 2008 al 2014 \u00e8 stato il presidente del Vasco da Gama.\nSuo figlio Rodrigo ha giocato nelle giovanili del Vasco da Gama con Romarinho, figlio di Rom\u00e1rio e con Andrei, figlio di Geovani.\nCarriera.\nIn incontri ufficiali tra club e nazionale ha messo a referto 507 gol in 826 presenze (media di 0,61 reti a partita).\nClub.\nVera e propria leggenda del Vasco da Gama, attaccante estremamente prolifico, aveva un tiro cos\u00ec potente che gli valse il soprannome di \"Dinamite\"; segn\u00f2 754 gol nel corso della sua carriera (1198 partite), di cui 708 in totale nel Vasco. Nella sua breve parentesi europea, con la maglia del Barcellona fece in tempo a giocare, perdendo contro gli inglesi del Nottingham Forest, la finale di Supercoppa UEFA del 1979. Ha inoltre giocato 1022 gare nel Vasco da Gama, primato per il club carioca.\nNazionale.\nNella nazionale brasiliana Dinamite and\u00f2 in rete 27 volte in 49 presenze tra partite ufficiali e amichevoli; invece nelle sole gare ufficiali segn\u00f2 20 gol in 38 incontri."}
{"id": "1504091", "revid": "309289", "url": "https://it.wikipedia.org/wiki?curid=1504091", "title": "Gus'", "text": "Il Gus () \u00e8 un fiume della Russia europea centrale, affluente di sinistra dell'Oka (bacino idrografico del Volga).\nDescrizione.\nNasce nei pressi della cittadina di Arsamaki, nel Gus'-Chrustal'nyj rajon (oblast' di Vladimir), attraversa il bassopiano paludoso della Me\u0161\u010d\u00ebra e confluisce nell'Oka dopo quasi 150 km di corso, presso il porto di Zabelino nel Kasimovskij rajon (oblast' di Rjazan'). La direzione del fiume, dapprima meridionale, diventa gradatamente sud-orientale. Il fiume scorre principalmente in mezzo ai boschi. Ha una lunghezza di 147\u00a0km. L'area del suo bacino \u00e8 di 3\u00a0910\u00a0km\u00b2. La larghezza va da 5 a 10 metri, a volte, in curva, fino a 20\u00a0m. Gela da novembre ad aprile.\nNella parte superiore del fiume ci sono due bacini artificiali: uno vicino al villaggio di Aleksandrovka e uno nella citt\u00e0 di Gus'-Chrustal'nyj. Oltre a quest'ultima citt\u00e0, il fiume attraversa anche Gus'-\u017deleznyj a pochi chilometri dalla foce."}
{"id": "1504099", "revid": "767487", "url": "https://it.wikipedia.org/wiki?curid=1504099", "title": "Gharb-Chrarda-B\u00e9ni Hssen", "text": "Gharb-Chrarda-B\u00e9ni Hssen era una delle 16 Regioni del Marocco, istituita nel 1997 e soppressa nel 2015.\nLa regione, al 2009, comprendeva le province di:"}
{"id": "1504101", "revid": "287204", "url": "https://it.wikipedia.org/wiki?curid=1504101", "title": "Leptothecata", "text": "Leptothecata \u00e8 un ordine di Hydrozoa. Queste meduse sono dette anche tecati per via della caratteristica teca: si tratta di un involucro (o guscio) nel quale il polipo si ritrae."}
{"id": "1504103", "revid": "2048534", "url": "https://it.wikipedia.org/wiki?curid=1504103", "title": "Polarizzazione del transistor a giunzione bipolare", "text": "In elettronica il problema della polarizzazione del transistor \u00e8 di notevole importanza perch\u00e9 la determinazione e la stabilit\u00e0 del punto di lavoro del componente \u00e8 indispensabile per poterci lavorare. La polarizzazione del transistor \u00e8 un metodo per determinare e fissare il punto di lavoro del transistor, che invece non rimane fermo sia perch\u00e9 varia al variare della temperatura, sia perch\u00e9 se vogliamo che il segnale di ingresso sia amplificato con meno distorsione possibile, sappiamo che i disturbi e il rumore influiscono, spostando il punto di lavoro.\nRete autopolarizzante.\nIl metodo pi\u00f9 usato per la polarizzazione del transistor \u00e8 l'utilizzo della rete autopolarizzante, come in figura, applicata al caso del transistor bjt a emettitore comune. Vogliamo che il transistor lavori in regione attiva per cui la giunzione di emettitore deve essere polarizzata direttamente. La prima figura mostra che se formula_1 aumenta (per qualsiasi motivo), per esempio perch\u00e9 aumenta formula_2 (la corrente di saturazione inversa) che ha una forte dipendenza dalla temperatura, la corrente che scorre in formula_3 aumenta, e di conseguenza aumenta la caduta di tensione su formula_3, con diminuzione della corrente di base formula_5, diminuendo a sua volta l'aumento di formula_1, cio\u00e8 formula_1 aumenta meno di quanto non aumenterebbe se la rete autopolarizzante non esistesse. \nVediamo come analizzare la rete autopolarizzante. Prendiamo a tale scopo l'equivalente di Thevenin della rete autopolarizzante nella seconda figura (si tenga presente che formula_8). Se applichiamo la legge di Kirchhoff delle tensioni alla maglia di collettore si ha:\nSiccome la caduta di tensione ai capi di formula_3 dovuta a formula_5 \u00e8 molto minore della caduta di tensione dovuta a formula_1, cio\u00e8 formula_13 (generalmente formula_1 \u2248 100formula_5), ovvero\nsi pu\u00f2 scrivere pi\u00f9 semplicemente:\nche \u00e8 l'equazione della retta di carico nella terza figura della caratteristica di uscita, in rosso, con pendenza formula_18 che intercetta l'asse formula_19 con formula_20.\nPer l'equivalenza di Thevenin si ha che:\nOra applicando la legge di Kirchhoff delle tensioni alla maglia di ingresso:\nda cui si ricava:\nche sostituita nella (1) ci fornisce un'equazione detta curva di polarizzazione che intercetta la retta di carico che definisce il punto di lavoro formula_25 del transistor, come riportato in blu nella terza figura. Per ogni valore di formula_5 si ricava il corrispondente valore di formula_27.\nDeterminazione tramite formula_28.\nSpesso non si conoscono le caratteristiche di uscita del transistor bjt ma solo l'amplificazione formula_28. Si pu\u00f2 utilizzare la rete autopolarizzante per determinare il punto di lavoro sapendo che la relazione generale:\ne dalle equazioni (6) e (7) si possono determinare sia formula_1 che formula_5 (infatti \u00e8 nota formula_33).\nEsempio.\nSupponiamo che un transistor al Silicio abbia caratteristiche di uscita come nella terza figura e i componenti della rete siano formula_34, formula_35, formula_36, formula_37, formula_38 e si conosce formula_39.\nRicaviamo il punto di lavoro sostituendo l'equivalente di Thevenin, dalla (3) e (4):\nApplichiamo Kirchhoff alle due maglie di collettore e di ingresso dell'equivalente di Thevenin:\ndove ricordiamo che formula_43 \u00e8 fissato inizialmente a scelta. Ricaviamo formula_1 dalla seconda:\ne sostituiamo nella prima ottenendo l'equazione della curva di polarizzazione:\nDa questa si ricavano i valori di formula_27 in funzione di formula_5 e si trova il punto di lavoro tramite l'intersezione con la retta di carico in maniera grafica e si deduce formula_1 e successivamente formula_5, il che avviene per formula_51 e formula_52.\nSe invece si conosce solo formula_28, per formula_54 possiamo utilizzare la (7) approssimata:\ne si inserisce formula_56 nella formula_42 ottenendo:\nrisolvendo rispetto a formula_1 otteniamo:\ne \nformula_61\ne dalla formula_41 si pu\u00f2 ricavare:"}
{"id": "1504104", "revid": "121405", "url": "https://it.wikipedia.org/wiki?curid=1504104", "title": "The Rime of the Ancient Mariner", "text": ""}
{"id": "1504105", "revid": "29244", "url": "https://it.wikipedia.org/wiki?curid=1504105", "title": "Leptothecatae", "text": ""}
{"id": "1504107", "revid": "29244", "url": "https://it.wikipedia.org/wiki?curid=1504107", "title": "Leptomedusae", "text": ""}
{"id": "1504109", "revid": "287204", "url": "https://it.wikipedia.org/wiki?curid=1504109", "title": "Grande Casablanca", "text": "Grande Casablanca era una delle 16 Regioni del Marocco, istituita nel 1997 e soppressa nel 2015. \nLa regione rappresenta il cuore economico del paese.\nLa regione comprendeva 4 province e prefetture:"}
{"id": "1504112", "revid": "83549", "url": "https://it.wikipedia.org/wiki?curid=1504112", "title": "Timerosal", "text": ""}
{"id": "1504114", "revid": "287204", "url": "https://it.wikipedia.org/wiki?curid=1504114", "title": "Aglaopheniidae", "text": "Aglaopheniidae \u00e8 una famiglia di Hydrozoa."}
{"id": "1504115", "revid": "640277", "url": "https://it.wikipedia.org/wiki?curid=1504115", "title": "Explorer 6", "text": "L'Explorer 6 fu un satellite statunitense appartenente al Programma Explorer, fu il secondo di una nuova generazione di macchine, il primo esemplare non raggiunge mai l'orbita.\nLa missione.\nExplorer 6 fu lanciato il 7 agosto 1959 tramite il vettore Thor-Able.\nFu immesso in orbita senza problemi e inizi\u00f2 la sua missione la quale consisteva nello studio dei raggi cosmici, del geomagnetismo, della propagazione radio nell'alta atmosfera e del flusso di micrometeoriti. In pi\u00f9 esegu\u00ec dei test su un dispositivo atto a fotografare le condizioni climatiche della Terra.\nIl satellite smise di trasmettere il 6 ottobre 1959 a causa dell'inefficienza delle batterie a bordo.\nExplorer 6 fu utilizzato, sempre nel 1959, come bersaglio per il test di un missile antisatellite americano, il quale pass\u00f2 con successo a meno di 6,4\u00a0km dalla sonda (non era previsto l'abbattimento).\nExplorer 6 rientr\u00f2 nell'atmosfera il 1\u00ba luglio 1961.\nIl satellite.\nExplorer 6 era un piccolo satellite all'incirca sferico, dal quale fuoriuscivano quattro pannelli solari atti a ricaricare le batterie.\nTutti gli apparati scientifici, eccetto il sistema fotografico, potevano inviare i dati sia in formato digitale che analogico.\nUn trasmettitore UHF veviva utilizzato per la telemetria digitale e per l'invio delle immagini, mentre due trasmettitori VHF erano utilizzati per i dati analogici. Dei quattro pannelli solari, solo tre si dispiegarono e questo spiega perch\u00e9 i dati digitali furono trasmessi solo per poche ore al giorno.\nDa segnalare che la bassa potenza elettrica disponibile creava anche dei disturbi nella trasmissione dei dati in VHF."}
{"id": "1504116", "revid": "228587", "url": "https://it.wikipedia.org/wiki?curid=1504116", "title": "Graham Smith", "text": "Specializzato nella rana, ha vinto la medaglia d'argento nella staffetta 4x100\u00a0m misti alle Olimpiadi di Montreal 1976.\n\u00c8 stato primatista mondiale nei 200\u00a0m misti.\nIl fratello George Smith e le sorelle Rebecca \"Becky\" Gwendolyn Smith e Susan Evelyn Smith sono stati tutti nuotatori olimpici."}
{"id": "1504118", "revid": "933835", "url": "https://it.wikipedia.org/wiki?curid=1504118", "title": "Incitatus", "text": ""}
{"id": "1504120", "revid": "767487", "url": "https://it.wikipedia.org/wiki?curid=1504120", "title": "Jilavele", "text": "Jilavele \u00e8 un comune della Romania di 3.633 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Jilavele e Sl\u0103tioarele."}
{"id": "1504123", "revid": "767487", "url": "https://it.wikipedia.org/wiki?curid=1504123", "title": "Maia (Ialomi\u021ba)", "text": "Maia \u00e8 un comune della Romania di 1.843 abitanti, ubicato nel distretto di Ialomi\u021ba, nella regione storica della Muntenia."}
{"id": "1504131", "revid": "2075278", "url": "https://it.wikipedia.org/wiki?curid=1504131", "title": "Unicoop Firenze", "text": "Unicoop Firenze \u00e8 una delle sette grandi cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia, in cui, insieme a Coop Centro Italia e a Unicoop Tirreno (nonch\u00e9 ad oltre 75 piccole e medie cooperative toscane), aderisce al Distretto Tirrenico.\nStoria.\nUnicoop Firenze \u00e8 nata nel 1973 dalla fusione tra Unicoop Empoli e Toscocoop (gi\u00e0 Casa del Popolo di Sesto Fiorentino), entrambe a loro volta nate da una lunga serie di incorporazioni di piccole cooperative monospaccio. Come presidente \u00e8 stato eletto Turiddo Campaini, gi\u00e0 direttore dell'Unicoop Empoli e tutt'oggi presidente onorario della cooperativa.\nLa nuova cooperativa aveva 131 spacci, la stragrande maggioranza dei quali tradizionali, con un solo supermercato a Firenze di 655\u00a0m\u00b2, alcune superettes nonch\u00e9 alcuni negozi singoli come macellerie, ortofrutta e mobili.\nNel 1975, come gi\u00e0 in altre cooperative, ci fu l'impatto della crisi petrolifera, che aveva prodotto una perdita pari al 5% del fatturato, ma si reag\u00ec velocemente con un forte processo di risanamento, motivando il gruppo dirigente e i soci, e gi\u00e0 nel 1977 il bilancio and\u00f2 in utile\nNel 1975 inizi\u00f2 anche un primo ammodernamento della rete di vendita, con una riduzione degli spacci tradizionali e l'aumento dei supermercati oltre i 400\u00a0m\u00b2, e i punti vendita vennero ridotti a 84.\nNel 1976 sbarc\u00f2 nella citt\u00e0 di Siena, dov'era gi\u00e0 presente Unicoop Senese (ora Coop Centro Italia), assorbendo uno spaccio aziendale, e successivamente anche un'azienda privata dalla quale furono rilevati due supermercati e un discount, e nel 1978 venne aperto a Pistoia il primo grande supermercato integrato della cooperativa, con 3.000\u00a0m\u00b2 di area di vendita. Fu portato avanti l'ammodernamento e nel 1983 si arriv\u00f2 all'apertura in totale di 15 grandi supermercati, e i punti vendita si ridussero a 78 con 1.687 dipendenti.\nNel 1988 apr\u00ec il primo Ipercoop della cooperativa, tra i primi in Italia, nel centro commerciale \"Montecatini\" di Massa e Cozzile (PT), che venne gestito tramite una societ\u00e0 controllata, la Sic. Ad esso ne seguiranno altri 5: Montevarchi (AR) nel 1994, Lastra a Signa (FI) nel 1997, Arezzo nel 1998, Cascina (PI) nel 1999 e Sesto Fiorentino (FI) nel 2003. La Sic \u00e8 stata incorporata in Unicoop Firenze nel 2004.\nNel 1998 fu realizzata, dopo lunghe trattative iniziate nel 1993, la fusione per incorporazione in Unicoop Firenze dell'Unicoop Pontedera - Cooperative Pisane Riunite, una cooperativa molto ramificata in provincia di Pisa, che aveva 19 punti vendita di cui 6 supermercati e 13 superettes. I supermercati confluirono direttamente nella capogruppo, mentre le superettes vennero gestite da una societ\u00e0 controllata, la Smc, creata \"ad hoc\" per gestire le piccole superfici. Unicoop Firenze fu cos\u00ec la prima cooperativa a creare un canale distinto per i piccoli supermercati, e ad adottare l'insegna \"InCoop\". La Smc \u00e8 confluita nella capogruppo nel 2004 e le piccole superfici sono ora gestite da un'apposita divisione aziendale.\nIl 2001 ha visto il trasferimento della sede logistica dagli storici magazzini di Sesto Fiorentino alla nuova sede edificata nel comune di Scandicci. In questa sede hanno confluito anche quasi tutti gli uffici amministrativi e formativi, ad eccezione di pochi altri e della presidenza, situati in centro a Firenze, a Villa Meyer. A partire dall'inaugurazione della nuova sede, la cooperativa ha iniziato ad esternalizzare le attivit\u00e0 logistiche dei magazzini. Questo orientamento ha di fatto creato alcuni periodi di tensione tra dirigenza e sindacati.\nNegli anni successivi fu dato il via ad un processo di ristrutturazione di numerosi punti vendita, tra i quali negli ultimi anni si possono ricordare i supermercati di Fucecchio, Borgo San Lorenzo e l'InCoop di Sovigliana (FI) nel 2006 e la ristrutturazione di 3 supermercati a Firenze, di quelli di Sansepolcro (AR), di Poggibonsi (SI), dell'InCoop di Vicchio (FI) nel 2007 e del supermercato di Pontassieve (FI) nel 2008.\nUna grande apertura \u00e8 stata il Centro*Empoli di Empoli (FI) il 25 ottobre 2007, un grande complesso con un superstore Coop di rilevanti dimensioni, insieme a diverse altre attivit\u00e0 commerciali, artigianali, un poliambulatorio della Asl e la sede della Polizia Stradale. Sulla scia di Empoli sono stati inaugurati due nuovi centri commerciali con grande supermercato Coop: il Parco*Prato di Prato il 16 novembre 2009 e il Centro*Pontedera di Pontedera (PI) il 22 novembre 2009.\nNell'ottobre 2010 Unicoop Firenze ha acquisito dal Gruppo Luciani (affiliato GS - Carrefour), tramite una nuova societ\u00e0 costituita ad hoc, 8 supermercati di cui due superstore gi\u00e0 a marchio GS e D\u00ec per D\u00ec, situati a Roma e provincia. Il Gruppo Luciani detiene una quota residuale del 5% nella nuova societ\u00e0, per questo motivo i punti vendita non portano ancora l'insegna Coop ma l'insegna fantasia Doc*.\nAl termine di un periodo di transizione, Unicoop Firenze acquisir\u00e0 l'intero capitale sociale della newco e i punti vendita passeranno a insegna Coop. Unicoop Firenze, seppur indirettamente, si affianca cos\u00ec a Unicoop Tirreno nella presenza di Coop in provincia di Roma.\nIl 7 ottobre 2010 \u00e8 stato aperto un nuovo supermercato Coop a Monsummano Terme (PT), il 17 novembre 2010 ne \u00e8 stato aperto uno a Montemurlo (PO) e il 6 dicembre 2010 uno a Quarrata (PT).\nIl 10 maggio 2011 \u00e8 stato aperto un nuovo supermercato Coop a Santa Maria a Monte (PI) e il 24 novembre uno a Figline Valdarno (FI).\nNel maggio 2012 viene inaugurato il supermercato di Firenze Novoli, a insegna \"Coop.fi\", che dedica molto spazio ai freschi, e viene ristrutturato l'InCoop di Montevarchi (AR).\nNel 2012 il presidente Turrido Campaini, illustrando la nuova strategia di sviluppo di Unicoop Firenze, ha dichiarato l'uscita della Cooperativa dal canale ipermercati, rinunciando alle nuove aperture e decidendo di convertire in superstore i punti vendita gi\u00e0 operanti. Il primo ipermercato ad essere \"declassato\" \u00e8 stato quello di Montecatini Terme (PT), con il quasi dimezzamento della superficie di vendita (da oltre 9\u00a0000\u00a0m\u00b2 a 5.500). A Montecatini \u00e8 seguito poi Sesto Fiorentino (FI). Lo spazio libero lasciato da Unicoop \u00e8 stato occupato da grandi superfici specializzate.\nIl 7 marzo 2013 \u00e8 stato inaugurato un nuovo supermercato a marchio \"Coop.fi \"nel contesto della riqualificazione dell'area ex Saint-Gobain nel quartiere Porta a Mare di Pisa.\nIl 14 giugno 2014, al rinnovo delle cariche, lo storico presidente del consiglio di sorveglianza \u00e8 stato sostituito nel suo incarico da Daniela Mori, assumendo il ruolo di presidente onorario.\nAssetto societario.\nDal 2 gennaio 2008 Unicoop Firenze si \u00e8 data una struttura duale che per\u00f2 poggia su tre organi che ordinati per gerarchia sono:\nI soci.\nAl 31 dicembre 2013 i soci erano 1.225.000, organizzati in 38 Sezioni Soci territoriali. \nI soci prestatori, ovvero titolari di libretto di prestito sociale, al 31 dicembre 2013 erano 247.779 (circa 4500 in meno rispetto agli anni appena precedenti) ed hanno in deposito un totale di circa 2,2 miliardi di euro. Da aprile 2011 Unicoop Firenze ha introdotto il \"Prestito Sociale Vincolato\", che permette di avere interessi pi\u00f9 elevati vincolando quote del proprio prestito sociale per 18 mesi.\nUnicoop Firenze realizza circa l'80% delle sue vendite con i suoi soci.\nUnicoop Firenze dispone di una propria rivista denominata \"Informatore\", che viene distribuita gratuitamente a tutti i soci nei punti vendita e i cui articoli, dai numeri del 1998, vengono mantenuti consultabili online.\nUnicoop Firenze utilizza come carta socio non la classica tessera con la scritta \"SocioCoop\" su sfondo azzurro, ma un prato verde con sopra un cielo poco nuvoloso con in basso a sinistra la dicitura \"Socio\" e in basso a destra il logo di Unicoop Firenze.\nProgetti.\nFondazione Il cuore si scioglie.\nNasce nel 2010 per proseguire le iniziative di solidariet\u00e0 e raccolta fondi gi\u00e0 portate avanti dalla cooperativa, in particolare nel campo delle adozioni a distanza. Con il tempo ha intrapreso progetti di solidariet\u00e0 verso le fasce pi\u00f9 svantaggiate di popolazione, nazionale ed internazionale, lavorando per far incontrare bisogno e solidariet\u00e0\nBiblio Coop.\nDal 2014, Unicoop Firenze ed Unicoop Tirreno, in collaborazione con la Regione Toscana, hanno promosso l'istituzione di un servizio gratuito di prestito libri all'interno delle strutture commerciali denominato \"BiblioCoop\", con lo scopo di promuovere la biblioteca e la lettura; l'iniziativa si rende possibile per l'adesione delle biblioteche comunali di Firenze, Arezzo, Lucca, Pistoia, Pisa, Prato, Siena e quelle dei comuni nelle relative province, che forniscono i libri e il materiale multimediale che va in prestito. Con la collaborazione di volontari, in 27 punti vendita, ognuno dei quali fa capo una sezione soci, sono stati allestiti degli angoli dedicati ai libri (Bibliocoop, appunto), con i servizi di ricerca, ordinazione e ritiro dalle biglioteche comunali, e lettura libri, lettura di giornale, noleggio DVD e tesseramento alla biblioteca di riferimento. Al servizio si aggiungono iniziative periodiche di promozione della lettura.\nCollaborazioni.\nUnicoop Firenze ha due strette collaborazioni:\nLa rete di vendita.\nUnicoop Firenze conta attualmente 104 punti vendita, divisi tra 40 minimercati a insegna InCoop, 12 supermercati tradizionali e 52 superstore a insegna Coop, dopo aver ridimensionato i 5 ipermercati a insegna Ipercoop.\nQuesto \u00e8 il dettaglio della rete di vendita:\nAlla rete gestita direttamente bisogna aggiungere 14 punti vendita a insegna Doc* di cui 12 supermercati e 2 superstore situati nella provincia di Roma.\nCome si pu\u00f2 notare, Unicoop Firenze \u00e8 in un'area ad intensa sovrapposizione cooperativa: in nessuna provincia dove \u00e8 presente \u00e8 l'unica cooperativa di consumatori. Infatti, oltre alle sovrapposizioni in provincia di Lucca e Siena con Unicoop Tirreno e quelle in provincia di Siena ed Arezzo con Coop Centro Italia, nelle province di Pisa, Pistoia, Prato, Firenze, Siena ed Arezzo sono presenti numerose piccole cooperative.\nPersonaggi chiave di Unicoop Firenze.\nQuesta azienda cooperativa, che ha notevolmente segnato il panorama commerciale della Toscana, ha avuto ed ha al suo interno personalit\u00e0 che ne hanno fatto la storia. Tra queste, degne di rilievo sono le figure di:"}
{"id": "1504132", "revid": "767487", "url": "https://it.wikipedia.org/wiki?curid=1504132", "title": "Manasia", "text": "Manasia \u00e8 un comune della Romania di 4.719 abitanti, ubicato nel distretto di Ialomi\u021ba, nella regione storica della Muntenia."}
{"id": "1504134", "revid": "599013", "url": "https://it.wikipedia.org/wiki?curid=1504134", "title": "Gary Hall (1951)", "text": "Specializzato nella farfalla e nei misti, ha vinto tre medaglie in tre edizioni diverse delle Olimpiadi: un argento nei 400\u00a0m misti a Citt\u00e0 del Messico 1968, un argento nei 200\u00a0m farfalla a Monaco 1972 e un bronzo nei 100\u00a0m farfalla a Montreal 1976. \u00c8 il padre di Gary Hall Jr., anche lui vincitore di numerose medaglie olimpiche.\n\u00c8 diventato uno dei Membri dell'International Swimming Hall of Fame. \n\u00c8 stato primatista mondiale nei 200\u00a0m dorso, 200\u00a0m farfalla, 200\u00a0m e 400\u00a0m misti e nella staffette 4x200\u00a0m sl."}
{"id": "1504139", "revid": "1776051", "url": "https://it.wikipedia.org/wiki?curid=1504139", "title": "M\u0103rcule\u0219ti (Ialomi\u021ba)", "text": "M\u0103rcule\u0219ti \u00e8 un comune della Romania di 1.641 abitanti, ubicato nel distretto di Ialomi\u021ba, nella regione storica della Muntenia."}
{"id": "1504141", "revid": "287204", "url": "https://it.wikipedia.org/wiki?curid=1504141", "title": "Marculesti", "text": ""}
{"id": "1504144", "revid": "599013", "url": "https://it.wikipedia.org/wiki?curid=1504144", "title": "Zolt\u00e1n Verraszto", "text": ""}
{"id": "1504145", "revid": "827882", "url": "https://it.wikipedia.org/wiki?curid=1504145", "title": "No. 1's", "text": "No. 1's \u00e8 un album raccolta del gruppo musicale hard rock/heavy metal tedesco Scorpions pubblicata il 23 maggio 2006 con l'etichetta EMI. Il doppio CD contiene perlopi\u00f9 canzoni degli anni 80, 90 e 2000. Non sono presenti nuove tracce."}
{"id": "1504152", "revid": "767487", "url": "https://it.wikipedia.org/wiki?curid=1504152", "title": "Mihail Kog\u0103lniceanu (Ialomi\u021ba)", "text": "Mihail Kog\u0103lniceanu \u00e8 un comune della Romania di 3.263 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Hagieni e Mihail Kog\u0103lniceanu.\nMihail Kog\u0103lniceanu porta questo nome in onore dell'omonimo uomo politico."}
{"id": "1504153", "revid": "1494169", "url": "https://it.wikipedia.org/wiki?curid=1504153", "title": "Corrida (disambigua)", "text": ""}
{"id": "1504154", "revid": "1305772", "url": "https://it.wikipedia.org/wiki?curid=1504154", "title": "Adriano Gransinigh", "text": "Biografia.\nDiscendente da una storica famiglia di origini polacche stabilitasi in Friuli sin dalla seconda met\u00e0 del XVII secolo, ascritta alla nobilt\u00e0 di Gemona del Friuli nel XVII secolo e sul finire del XVIII, in un suo ramo, alla nobilt\u00e0 di Tra\u00f9, nacque nel 1932 a Tavagnacco da Fioravante Gransinigh e dalla signora Angela del Fabbro.\nUfficiale degli Alpini svolse attivit\u00e0 di comando di reparto ai battaglioni alpini \"\u201cL'Aquila\u201d\", \"\u201cTolmezzo\u201d\", \"\u201cMondov\u00ec\u201d\", \"\u201cVal Tagliamento\u201d\" e, ancora presso il \"Distretto militare di Bolzano\" e alla \"Regione Militare Nord Est\".\nRicopr\u00ec inoltre incarichi di Stato Maggiore dell'Esercito al \"Comando Truppe Carnia\u00a0\u2013 Cadore\", al comando del IV Corpo d'armata Alpino e, quale insegnante, alla Scuola di Guerra e alla Scuola Ufficiali dei Carabinieri.\nEgli seppe esprimere le sue capacit\u00e0 anche come storico e scrittore. Uomo di stampo antico contribu\u00ec con la sua esperienza alla crescita della Sezione Carnica dell'Associazione Nazionale Alpini, ricoprendo la carica di presidente per tre annualit\u00e0 (1987-1988-1990). Nel primo anno di Presidenza (nel novembre del 1987) fond\u00f2 il periodico \"Carnia Alpina\", del quale poi segu\u00ec con particolare impegno la parte storica.\nFu presidente dell'Associazione Amici delle Alpi Carniche, ente che cura e gestisce il Museo della Grande Guerra con sede a Timau di Paluzza in provincia di Udine e il museo all'aperto sul monte Freikofel.\nContribu\u00ec attivamente affinch\u00e9 venisse concessa la medaglia d'oro al Valor Militare alla memoria della portatrice carnica Maria Plozner Mentil. In quella circostanza, il 1\u00ba ottobre 1997, il Presidente della Repubblica Oscar Luigi Scalfaro gli confer\u00ec la commenda dell'Ordine al Merito della Repubblica Italiana.\nPer il suo interesse e impegno nel campo della storia regionale e per le numerose pubblicazioni di valore storico divenne socio attivo, dell'Accademia Udinese di Scienze Lettere ed Arti.\nOnorificenze.\nGenerale di Corpo d'armata\nFonti.\nLe fonti alle quali si \u00e8 attinto sono tutt'oggi conservate presso:"}
{"id": "1504156", "revid": "1318658", "url": "https://it.wikipedia.org/wiki?curid=1504156", "title": "I'm So Tired", "text": "I'm So Tired \u00e8 una canzone scritta dai Beatles, la seconda traccia del lato due del disco uno del \"White Album\", pubblicato nel 1968.\n\u00c8 accreditata come sempre a Lennon/McCartney, ma la canzone venne scritta dal solo John Lennon, che la compose nel ritiro di Rishikesh, durante il corso di meditazione trascendentale in cui era obbligato all'inerzia fisica che gli causava uno stato di insonnia.\nIl brano.\nStoria.\nI Beatles, dopo il fiasco al botteghino del loro ultimo film, \"Magical Mystery Tour\", avevano bisogno d'ispirazione e di ritrovare se stessi. George Harrison consigli\u00f2 quindi al resto della band di accompagnarlo nel suo viaggio spirituale in India dal Maharishi Mahesh Yogi. Fu in questo lasso di tempo che i Beatles ebbero un'esplosione di creativit\u00e0 e scrissero, in quei luoghi, la stragrande maggioranza del \"White Album\". \nDopo tre incessanti settimane di meditazioni e conferenze, Lennon si ritir\u00f2 nel suo studio per riposarsi, ma non riusciva a prendere sonno. Fu cos\u00ec che gli venne l'idea di scrivere una canzone sulla propria condizione di insonnia.\nRegistrazione.\nLa canzone venne registrata negli studi di Abbey Road la notte dell'8 ottobre 1968. Il fatto che essa venne registrata alle tre del mattino rafforza ulteriormente lo spirito del brano. \nLa canzone cita anche il nome del famoso autore ed esploratore inglese Sir Walter Raleigh in un contesto ironico, viene infatti chiamato uno \"stupid get\" (\"stupido bastardo\") per aver portato la pianta del tabacco, e quindi il vizio del fumo, in Inghilterra.\nCollegamenti con la leggenda della morte di Paul McCartney.\nAlla fine della canzone si sente mormorare Lennon qualcosa come \"\u00abMih ssim, mih ssim, mih ssim. Nam ded see lope\u00bb\". Secondo molti, suonata al contrario, una voce spaventata direbbe: \"\u00abPaul is dead man. Miss him, miss him, MISS HIM!\u00bb\". Anche se la cosa \u00e8 stata naturalmente oggetto di forte scetticismo, esiste una versione pi\u00f9 verosimile secondo la quale Lennon in realt\u00e0 direbbe: \"\u00abMonsieur, monsieur, monsieur, how about another one?\u00bb\" (\"Monsieur, monsieur, monsieur, che ne dici di un'altra?\"). \nUlteriore clamore tra i sostenitori della leggenda della morte di Paul McCartney ha suscitato l'uscita di una versione primitiva della canzone con un missaggio differente sul documentario \"Anthology\" nel 1996. L'esecuzione della canzone termina con la strofa \"\u00abI'd give you everything I've got for a little peace of mind\u00bb\" ripetuta per tre volte inframezzate da brevi colpi di batteria. Sopra l'ultimo colpo di grancassa, prima dell'ultima ripetizione della frase, si sente Lennon mormorare di nuovo qualcosa di incomprensibile. Questo nuovo borbottio, suonato al contrario, sembra la voce di John che dice: \"\u00abAre you listening?\u00bb\" (\"State ascoltando?\"). Quindi, prima Lennon sembra chiedere l'attenzione del pubblico, per poi dire pochi secondi dopo, come gi\u00e0 detto, \"\u00abPaul is a dead man. Miss him. Miss him. MISS HIM!\u00bb\" (\"Paul \u00e8 morto. Mi manca. Mi manca. MI MANCA!\"). Curioso \u00e8 il fatto che questo nuovo mormorio compaia solo nel documentario video e sia stato eliminato nella versione del brano presente sul disco \"Anthology 3\".\nFormazione.\nThe Beatles\nCrediti"}
{"id": "1504157", "revid": "125649321", "url": "https://it.wikipedia.org/wiki?curid=1504157", "title": "Corigliano Calabro", "text": "Corigliano Calabro (IPA: , \"Cureggh\u00ecene\" in dialetto locale, ) \u00e8 una frazione di abitanti di Corigliano-Rossano nella provincia di Cosenza .\nLa frazione di Cantinella fa parte della minoranza albanese d'Italia, che mantiene viva la lingua e il rito bizantino.\nIl 22 ottobre 2017, tramite referendum, ha avuto inizio il processo di fusione con il vicino comune di Rossano, che \u00e8 culminato il 31 marzo 2018 nell'istituzione del nuovo comune di Corigliano-Rossano.\nOrigini del nome.\nSecondo alcune interpretazioni, il toponimo deriva dal latino \"Corellianum\" con il significato di \"podere di Corellio\"; secondo altre ipotesi il nome sarebbe da ricondurre a quello di altri toponimi del Mezzogiorno d'Italia quali Corigliano d'Otranto, e quindi dal termine greco bizantino \"\u03c7\u03c9\u03c1\u03af\u03bf\u03bd\" (traslitterato \"chor\u00edon\"), rispettivamente all'etimologicamente relazionato termine \"\u03c7\u03ce\u03c1\u03b1\" (\"ch\u00f3ra\"), col significato di \"villaggio\", \"paese\", \"podere\", \"terra\" o \"luogo\". \nStoria.\nLa questione relativa alle origini di Corigliano ha da sempre suscitato vivaci dibattiti. I termini della discussione, recentemente sintetizzati, hanno messo in evidenza quattro ipotesi relative all\u2019accrescimento, avvenuto tra Et\u00e0 antica e Alto medioevo, della realt\u00e0 urbana coriglianese. La prima vide protagonisti Ausoni ed Enotri: dai primi il sito avrebbe tratto il nome \u201cAusonia\u201d. La seconda fase, svoltasi nel noto quadro storico legato alla nascita di Sibari (VIII-VII secolo a.C.), port\u00f2 una forte grecizzazione del territorio circostante. Il terzo periodo si contraddistinse invece per il trasferimento sulla collina del Serratore di un gruppo di esuli sibariti dopo la distruzione della loro citt\u00e0. I loro discendenti, federati con i nuovi abitanti della citt\u00e0 di Thurii e per tale fatto appellati anch\u2019essi turini, avrebbero accolto il romano Gaio Marzio, detto Coriolano per aver espugnato la capitale dei Volsci. Il condottiero in esilio, per ricambiare l'ottima ospitalit\u00e0 ricevuta, volle lasciare agli Ausoni-Turini il vittorioso appellativo di cui si fregiava, cos\u00ec il nome della cittadina divenne Ausonia, \"civitas Coriolanensium\". La quarta e ultima fase \u0336 sembrerebbe la pi\u00f9 attendibile \u0336 \u00e8 legata alle scorrerie saracene del X secolo e alla distruzione del casale di San Mauro (si veda Luigi De Luca, Corigliano Medievale, dalle origini alla fine del XII secolo, \"con una nuova lettura della carta rossanese\", Cosenza, 1985).\nI maggiori documenti disponibili, sino alla dominazione sveva, provengono da casali o roccaforti che oggi fanno parte del comune di Corigliano: Apollinara, Santo Mauro e Crepacore. Questi erano gestiti prevalentemente da due importanti monasteri, Santa Maria del Patir di Rossano e Santa Maria de Ligno Crucis ubicato nel castro di Crepacore.\nIl primo feudatario di Corigliano, di cui si ha notizie certe, \u00e8 il noto Andrea Cicala, fedele di Federico II. Gi\u00e0 dal 1246 sembra che non possedesse pi\u00f9 l\u2019odierno centro della Sibaritide in quanto fu coinvolto nella Congiura di Capaccio contro l\u2019imperatore svevo.\nCon l\u2019avvento degli Angioini i cavalieri francesi divennero i feudatari di Corigliano fino alla fine del Duecento quando subentr\u00f2 nel feudo prima il nobile romano Stefano Colonna, poi Ruggero Sangineto che divenne nel 1299 il primo conte di Corigliano. Tra il XIV e la prima met\u00e0 del XV secolo l\u2019egemonia della famiglia Sangineto venne pian piano spodestata dai Sanseverino, i quali per volere degli Aragonesi, nuovi dominatori del Mezzogiorno d\u2019Italia, ricevettero il titolo di \u201cprincipe di Bisignano\u201d.\nNel 1532 il numero degli abitanti crebbe quasi a 4.000 e nel 1538 la citt\u00e0 riusc\u00ec a respingere l'attacco del pirata saraceno Barbarossa.\nI Sanseverino ebbero il dominio su Corigliano fino alla morte dell'ultimo Sanseverino, il prodigo Niccol\u00f2 Bernardino, principe di Bisignano. Nel 1616, per rifarsi dai debiti lasciati dal Sanseverino, il governo dispose la vendita dei suoi beni feudali e tra questi Corigliano, che fu acquistato da Agostino e Giovan Filippo Saluzzo, ricchi finanzieri impegnati nelle attivit\u00e0 economiche del Regno di Napoli. Dopo alcuni passaggi ereditari la signoria si consolid\u00f2 progressivamente nelle mani di Giacomo Saluzzo, presidente della \"Regia Camera della Sommaria\", che dispose del feudo in favore del figlio Agostino. Questi, dopo aver sostenuto un lungo assedio nel Castello e aver respinto le forze repubblicane del duca di Guisa (1647-48), ottenne l'8 maggio del 1649 il titolo di duca di Corigliano da parte di Filippo IV di Spagna.\nDurante il XVII secolo i Saluzzo non riuscirono a fermare la progressiva decadenza economica: molte delle terre della pianura erano state abbandonate ed erano divenute paludose, provocando un'accentuazione della malaria, a cui si aggiunse un'epidemia di peste nel 1656.\nNel XVIII secolo si ebbe un miglioramento delle condizioni, grazie alle opere di bonifica intraprese dai duchi e alla produzione della liquirizia. Gli abitanti raggiunsero la cifra di 6.800 nel 1743 e la citt\u00e0 si svilupp\u00f2 con nuovi quartieri fuori della mura (\"Gradoni Sant'Antonio\" e \u201cSan Francesco\u201d).\nI Saluzzo alienarono i loro beni coriglianesi nel 1828 al barone Giuseppe Compagna, (1780-1834), che abilmente ricompose nelle mani proprie e dei suoi eredi Luigi (1823-1872) e Francesco (1848-1925), il potere economico che era stato dei duchi.\nTra il 1814 e il 1951 gli abitanti passarono da poco pi\u00f9 di 8.000 a circa 21.000: lo sviluppo si deve alla riforma agraria e alla bonifica della pianura, dove vennero impiantati vasti agrumeti. Crebbero considerevolmente le varie frazioni, alcune delle quali si svilupparono come localit\u00e0 turistiche (Piano Caruso).\nNel 1863 Corigliano prese la denominazione di \"Corigliano Calabro\" per evitare la confusione con Corigliano d'Otranto.\nSimboli.\nLo stemma era costituito da un calice contenente un cuore, in campo azzurro, con la scritta , contornato da due cornucopie e sormontato da una corona, con la scritta sull'azzurro.\nMonumenti e luoghi d'interesse.\nArchitetture religiose.\nIl centro storico coriglianese vanta oltre 16 chiese che conservano al loro interno archivi, reperti, dipinti e sculture di vario tipo. Tra queste, le pi\u00f9 rilevanti sono:\nArchitetture militari.\nIl castello ducale.\nLa Torre Mastio coincide con il primitivo nucleo risalente al 1073. La torretta ottagonale \u00e8 seicentesca.\nAlla met\u00e0 XIV secolo fu trasformato come residenza nobiliare dal conte di Corigliano Roberto Sanseverino.\nFu confiscato alla fine del XV secolo per un breve periodo dagli Aragonesi e furono edificate nuove opere di fortificazione.\nAmmodernamenti alla residenza furono ancora eseguiti dai Sanseverino e soprattutto dai Saluzzo, a partire dalla prima met\u00e0 del XVII secolo, con la costruzione di una torretta ottagonale sopra il mastio del castello, della cappella di Sant'Agostino e delle rampe di accesso dal cortile interno, e con la nuova decorazione degli ambienti interni.\nDopo la vendita a Giuseppe Compagna nel 1828 il figlio Luigi fece costruire una quarta ala inglobando la cappella di Sant'Agostino e un secondo piano di ambienti. Il fossato sul lato nord venne ceduto al Comune che vi costru\u00ec sopra la via Tricarico e furono demolite anche le scuderie. Anche gli altri lati del fossato vennero colmati per allestirvi un giardino.\nIl castello fu venduto nel 1971 all'arcivescovato di Rossano e da questo al Comune di Corigliano nel 1979.\nCastello di San Mauro.\nEdificato nel 1515 sulle rovine di un preesistente monastero di origine medievale ad opera di Bernardino Sanseverino, principe di Bisignano e conte di Corigliano dal 1495 al 1517.\nSituato ai margini di una delle pianure pi\u00f9 fertili del territorio, divenne presto un importante centro di raccolta e di smistamento per i prodotti agricoli dell'intera zona.\nFu abbellito per ospitare, dal 9 al 12 novembre del 1535, Carlo V reduce dalla campagna di Tunisi. Nel 1616 i Saluzzo comprarono il feudo di Corigliano e San Mauro e quest'ultimo divenne la loro meta preferita per le stagioni invernali e primaverili. Con i Compagna, subentrati ai Saluzzo nel 1822, per San Mauro cominci\u00f2 una lenta decadenza.\nSan Mauro \u00e8 attualmente di propriet\u00e0 privata e circondato da agrumeti.\nSociet\u00e0.\nEvoluzione demografica.\nDal 2005 al 2011, la popolazione \u00e8 cresciuta del 4,6 % (+1782 individui) mentre, al contrario, le popolazioni dell'intera provincia e della regione rimangono pressoch\u00e9 invariate (+0,04% per la provincia di Cosenza e +0,01% per la regione Calabria).\nPiuttosto significativo anche il dato sul numero degli stranieri residenti che, dal 2005 al 2011, si \u00e8 praticamente quadruplicato passando da 560 a 2.245 unit\u00e0 (+1.685 individui). Tale dato, pur sottostimando la reale portata della popolazione straniera presente nel territorio, rappresenta comunque un buon \u201ctermometro\u201d della situazione. Di fatto, la percentuale di stranieri residenti nel comune di Corigliano Calabro, che attualmente \u00e8 pari al 5,5% di tutta la popolazione residente, risulta essere la pi\u00f9 alta tra quelle registrate nei comuni della provincia di Cosenza superiori ai 15.000 abitanti. Anche a Corigliano Calabro, come nel resto dell'Italia, il fenomeno dell'aumento dei cittadini stranieri \u00e8 stato principalmente correlato all'entrata di Romania e Bulgaria nell'Unione Europea dal primo gennaio 2007. Questi due paesi, hanno potuto usufruire, fin dal momento del loro ingresso nell'Unione, delle nuove norme sulla libera circolazione e soggiorno applicate in Italia dall'aprile 2007. Il maggior incremento della popolazione straniera infatti \u00e8 avvenuto tra il 2007 e il 2008 in cui la popolazione \u00e8 passata rispettivamente da 686 a 1344 individui per poi crescere costantemente di anno in anno. A ci\u00f2, si lega il dato sulla nazionalit\u00e0 degli stranieri residenti con il prevalere di quella rumena (di tale nazionalit\u00e0 sono infatti il 41,9% dei cittadini stranieri residenti) seguita da quella ucraina (12,3%), polacca (9,7%), bulgara (9,3%) e marocchina (6,9%).\nLe dinamiche che hanno contribuito alla variazione numerica della popolazione sono legate, oltre che al flusso migratorio dei cittadini stranieri, anche al saldo naturale (differenza tra il numero di iscritti per nascita e il numero di cancellati per decesso) ed al saldo migratorio interno (differenza tra il numero di iscritti da altri comuni italiani e il numero di cancellati per altri comuni italiani). Il saldo naturale, ad esempio, \u00e8 risultato costantemente in attivo negli ultimi dieci anni (circa +200) per effetto di una natalit\u00e0 superiore alla mortalit\u00e0. Questo, che di primo acchito pu\u00f2 sembrare un dato scontato, di fatto non lo \u00e8. Basti pensare che in Italia, cos\u00ec come nell'intera regione Calabria (e in media nel resto della provincia di Cosenza), il saldo naturale \u00e8 risultato negativo negli ultimi cinque anni per effetto, essenzialmente, della riduzione del tasso di natalit\u00e0, evento questo interdipendente con il progressivo invecchiamento della popolazione. La popolazione Coriglianese, rispetto alla media provinciale e regionale, \u00e8 pi\u00f9 giovane e con una maggiore rappresentativit\u00e0 della classe di et\u00e0 0-14 anni e di quella in et\u00e0 attiva sotto il profilo lavorativo (convenzionalmente considerata tra i 15 e i 64 anni) e con una pi\u00f9 bassa percentuale di anziani.\nGeografia antropica.\nFrazioni.\nSchiavonea \u00e8 sorta come borgo di pescatori e approdo (\"Marina del Cupo\") utilizzato per il commercio dei prodotti agricoli (in particolare granaglie e oli). Prima del 1583 era stata eretta la \"Torre del Cupo\" in funzione anticorsara e un magazzino (\"Taverna\") di propriet\u00e0 prima dei Sanseverino e poi dei Saluzzo. Nel 1615 gli abitanti eressero la piccola chiesa di San Leonardo.Nel 1648 in seguito ad un'apparizione miracolosa inizi\u00f2 l'erezione del santuario della Madonna della Schiavonea o \"Madonna della Guida\" (o \"Madonna nera\", per il colore scuro del viso), al posto della chiesetta precedente, che venne consacrato nel 1665. Nel 1850 Luigi Compagna vi fece erigere su progetto dell'ingegner Francesco Bartholini di Cosenza, il Palazzo delle Fiere nel quale si svolgeva la Fiera del Primo maggio, che oggi invece si svolge sul lungomare la prima domenica di maggio.\nNella seconda met\u00e0 del XIX secolo si costruirono le case in muratura. Dopo i lavori per il porto di Corigliano, iniziati nel 1968 si ebbe un'intensa crescita edilizia negli anni settanta.\nPatrona della frazione \u00e8 la Madonna della Neve, che si celebra il 5 agosto. In questa occasione alcune barche di pescatori partono al tramonto dal porto di Corigliano e costeggiano la riva fino a localit\u00e0 Fabrizio, trasportando su una di esse la statua della Madonna.\nEconomia.\nSul mare Jonio, centro vitale e commerciale, produzioni agricole: arance, clementine, olive, olio, e la produzione di latticini.\nDelle clementine, Corigliano, assieme agli altri comuni della Piana di Sibari, rappresenta quasi la met\u00e0 (esattamente il 47%, ultimo dato disponibile) dell\u2019intera produzione nazionale.\nLa pesca \u00e8 un altro aspetto molto importante dell'economia di Corigliano Calabro con l'importante porto peschereccio nella frazione Schiavonea e la sua flotta peschereccia tra le maggiori del meridione; cos\u00ec come un forte volano per l'economia e lo sviluppo \u00e8 dato dal turismo, con la naturale posizione strategica di Corigliano che, affacciata sul mare, \u00e8 a pochi chilometri dai boschi della Sila e da Massiccio del Pollino, nell'omonimo parco.\nSport.\nNel comune hanno sede le seguenti societ\u00e0 di calcio: A.S.D. Corigliano, A.S.D. Marina di Schiavonea 1960, A.S.D. Atletico Corigliano.\nA Corigliano Calabro \u00e8 nato il difensore e centrocampista italiano Gennaro Gattuso nel 1978, vincitore con la Nazionale italiana dei Mondiali 2006\nPer quanto riguarda il calcio a 5, in citt\u00e0 ha sede l'FC5 Corigliano Futsal.\nDal 2008 la squadra di pallavolo cittadina \u00e8 il Corigliano Volley. In precedenza era il Volley Corigliano, societ\u00e0 attiva dal 1993 al 2008.\nNote.\n18 - Luigi De Luca, Corigliano medievale (dalle origini alla fine del XII secolo) con una nuova lettura della carta rossanese, Cosenza, 1985"}
{"id": "1504162", "revid": "767487", "url": "https://it.wikipedia.org/wiki?curid=1504162", "title": "Milo\u0219e\u0219ti", "text": "Milo\u0219e\u0219ti \u00e8 un comune della Romania di 2.904 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 3 villaggi: Milo\u0219e\u0219ti, Nicole\u0219ti, Tov\u0103r\u0103\u0219ia."}
{"id": "1504164", "revid": "287204", "url": "https://it.wikipedia.org/wiki?curid=1504164", "title": "Milosesti", "text": ""}
{"id": "1504169", "revid": "1776051", "url": "https://it.wikipedia.org/wiki?curid=1504169", "title": "Moldoveni (Ialomi\u021ba)", "text": "Moldoveni \u00e8 un comune della Romania di 1.367 abitanti, ubicato nel distretto di Ialomi\u021ba, nella regione storica della Muntenia."}
{"id": "1504171", "revid": "709565", "url": "https://it.wikipedia.org/wiki?curid=1504171", "title": "Will Keenan", "text": "Biografia.\nHa debuttato nel 1996, interpretato Tromeo nel cult movie della Troma \"Tromeo and Juliet\". Nel 1999 e nel 2000 ha partecipato ad altri due film della casa di produzione indipendente, \"Terror Firmer\" e \"\". In veste di regista ha diretto tre film. "}
{"id": "1504173", "revid": "767487", "url": "https://it.wikipedia.org/wiki?curid=1504173", "title": "Aglaophenia kirchenpaueri", "text": " Aglaophenia kirchenpaueri \u00e8 una specie di idrozoo del genere \"Aglaophenia\".\nHabitat e distribuzione.\nMar Mediterraneo, Oceano Atlantico, Oceano Pacifico indo-occidentale. Comune nelle zone esposte alle correnti, su roccia o substrato duro, da 1 a circa 5 metri di profondit\u00e0.\nDescrizione.\nOrganismo coloniale di colore giallo, dalle tipiche \"piume\". Fino a 5 centimetri di altezza."}
{"id": "1504177", "revid": "29244", "url": "https://it.wikipedia.org/wiki?curid=1504177", "title": "Aglaophenia septifera", "text": ""}
{"id": "1504178", "revid": "327773", "url": "https://it.wikipedia.org/wiki?curid=1504178", "title": "Carta da parati", "text": "La carta da parati \u00e8 una carta usata per il rivestimento di pareti e superfici verticali, anche di mobili e accessori. Pu\u00f2 essere composta di vari materiali, come lino, cellulosa, PVC, nylon e altre fibre; anche il supporto pu\u00f2 essere di diversi tipi. \nStoria.\nSin dai tempi pi\u00f9 antichi, l'uomo ha sentito la necessit\u00e0 di ornare le pareti (esterne e interne) degli edifici; in tutte le civilt\u00e0, poi, le classi pi\u00f9 agiate decoravano le pareti delle proprie abitazioni con tendaggi, affreschi, rivestimenti in legno, stucco o cuoio. Durante il Medioevo in Europa si diffuse la tradizione araba degli arazzi, cio\u00e8 particolari tappeti che ornavano le pareti dei palazzi e dei castelli di tutte le pi\u00f9 importanti corti europee; l'arazzo, pertanto, pu\u00f2 essere considerato come il pi\u00f9 vicino parente della carta da parati.\nVerso il XII secolo, durante la rivoluzione commerciale, in Europa si inizi\u00f2 a importare la carta dalla Cina e col tempo essa divenne un valido sostituto dei costosissimi arazzi, per questo si inizi\u00f2 l'usanza di dipingerla per poi applicarla alle pareti; l'invenzione della carta da parati come la conosciamo noi oggi, per\u00f2, \u00e8 da attribuire al settecentesco incisore su legno francese Jean Papillon il Giovane, in un'epoca dove la decorazione avveniva ancora a mano o utilizzando complicati rulli artigianali. Solo nell'Ottocento, con le pi\u00f9 moderne tecniche industriali, il prodotto divenne largamente diffuso e accessibile a un pubblico molto maggiore. Oggi la carta da parati si acquista in rotoli, ciascuno dei quali ha delle misure standard, fissate dall'IGI (normalmente sono larghezza = 0,53\u00a0m e lunghezza = 10,05\u00a0m), per quanto esistano diverse eccezioni secondo il tipo, il supporto e la materia prima utilizzata. Nel corso degli anni anche la carta da parati \u00e8 stata oggetto di mode che seguono le correnti artistiche e culturali del periodo, proprio come l'abbigliamento: se tra fine Ottocento e gli inizi del Novecento era il Liberty a influenzare le decorazioni, nel recente passato, soprattutto dal secondo dopoguerra, si pass\u00f2 a fantasie geometriche dai pi\u00f9 svariati colori. Negli anni settanta si ebbe il periodo di maggior diffusione di questa tecnica di rivestimento delle pareti domestiche, anche in Italia dove per\u00f2 attualmente sono poche le aziende di produzione ancora attive: quasi tutte le collezioni, infatti, sono di provenienza europea o extra europea.\nCaratteristiche.\nLa carta da parati pu\u00f2 essere costituita da materiali differenti: \nLa carta da parati pu\u00f2 essere pi\u00f9 costosa della comune tinteggiatura a vernice, tuttavia se \u00e8 di buona qualit\u00e0 \u00e8 senza dubbio molto pi\u00f9 duratura. Se la superficie \u00e8 in vinilico, pu\u00f2 essere facilmente lavata e smacchiata anche ad alcool. Esistono poi in commercio anche carte da parati con certificazione al fuoco, che vengono utilizzate nelle camere di hotel e nei luoghi pubblici, ma che possono essere utilizzate anche in casa quando si vuole una sicurezza in pi\u00f9 in caso di incendio. Per determinare la qualit\u00e0 della carta da parati \u00e8 utile sapere che ogni collezione riporta i dati tecnici e le caratteristiche del prodotto, con le eventuali certificazioni conseguite, ove esistenti. La carta da parati quindi pu\u00f2 essere una scelta estetica, di gusto e anche di praticit\u00e0. Inoltre esistono le carte da parati in paglia che sono a tutti gli effetti un prodotto naturale e un prodotto ecologico. La carta da parati, oltre a essere utilizzata come elemento decorativo, sta iniziando ad acquisire sempre pi\u00f9 importanza anche dal punto di vista del design, arrivando a ispirare e condizionare la scelta di arredi e complementi d'arredo.\nFino a pochi decenni fa, l'unica carta da parati esistente era quella in rotoli, da applicare mediante incollaggio, con il fondo in cellulosa o in TNT e la parte superiore decorata. Poteva essere lavabile o vinilica, ma la stampa era comunque sempre eseguita meccanicamente. Da un decennio circa invece, ha fatto la sua comparsa una nuova carta da parati, cio\u00e8 quella con stampa digitale. \u00a0Attualmente quindi esistono due tipologie di stampa per la carta da parati:\nCarta da parati con stampa digitale.\nLa carta da parati con stampa digitale viene prodotta con un tipo di stampa elettronica, eseguita mediante macchine che lavorano tramite software e stampano con speciali inchiostri, su supporti lisci o con leggere strutture tipo canvas o tela di iuta. La particolarit\u00e0 della carta da parati con stampa digitale \u00e8 di\u00a0poter sviluppare disegni su grandi dimensioni, che si esprimono sull'intera parete e non si ripetono. La stampa in questo caso \u00e8 eseguita su pi\u00f9 pannelli che vengono assemblati, in fase di posa in opera,\u00a0per poter formare il disegno completo. La stampa della carta da parati digitale ha anche il vantaggio di poter creare una carta personalizzata anche per un singolo ambiente, rendendo quindi illimitata la personalizzazione.\u00a0 \u00a0\nCarta da parati con stampa meccanica tradizionale.\nLa carta da parati con stampa classica viene eseguita su rotoli di larghezza variabile da 53 a 106 cm\u00a0con il decoro vincolato a questa larghezza. Di conseguenza,\u00a0la carta da parati stampata con metodo \"tradizionale\" \u00e8 forzatamente un decoro che si ripete. \nLa carta da parati tradizionale permette anche di fare lavorazioni in rilievo, utilizzando la tecnica della \"goffratura\". Questi effetti goffrati vengono ottenuti mediante un processo produttivo che imprime sul parato una lavorazione che rende il rivestimento molto materico. Le carte da parati tradizionali con lavorazioni goffrate rendono pi\u00f9 incisivo il decoro,\u00a0che diventa tattile oltre che visivo. La carta da parati con stampa goffrata a rilievo \u00e8 quella che permette\u00a0la massima espressione a livello di struttura. Queste tipologie di carte da parati sono il frutto di ore di progettazione e studio. Disegni, colorazioni e lavorazioni sono studiati da designer\u00a0che conoscono a fondo il prodotto, ne studiano il comportamento, per inventare\u00a0parati che rendono al massimo delle loro capacit\u00e0, sia negli effetti cromatici, sia nei\u00a0decori.\nApplicazioni.\nL'applicazione della carta da parati normalmente richiede un professionista tappezziere. Tuttavia, se si ha una buona manualit\u00e0 e si seguono alcuni accorgimenti importanti, pu\u00f2 essere posata in autonomia. I punti salienti per una corretta posa in opera sono i seguenti:"}
{"id": "1504180", "revid": "767487", "url": "https://it.wikipedia.org/wiki?curid=1504180", "title": "Rock Galaxy", "text": "Rock Galaxy \u00e8 una raccolta della band Hard rock/Heavy metal tedesca Scorpions.\nIl disco contiene solo brani pubblicati quando la band era promossa dalla casa discografica RCA ed alla chitarra c'era Ulrich Roth, periodo che va dal 1973 al 1978."}
{"id": "1504182", "revid": "3115", "url": "https://it.wikipedia.org/wiki?curid=1504182", "title": "Eadgils", "text": "Il \"Beowulf\" e le fonti norrene ce lo presentano come figlio di Ohthere e narrano del suo conflitto con Onela, guerra che riusc\u00ec a vincere con l'aiuto di alleati stranieri: nel \"Beowulf\" ascese al trono di Uppsala sconfiggendo lo zio Onela con l'aiuto dei Geati, mentre in due fonti scandinave (lo \"Sk\u00e1ldskaparm\u00e1l\" e la \"Saga degli Skj\u00f6ldungar\") fu aiutato dai Danesi a sconfiggere Onela nella Battaglia sul Ghiaccio del Lago V\u00e4nern. Comunque, la maggior parte delle fonti tratta dei suoi rapporti con il re leggendario danese Hr\u00f3lfr Kraki (o Hro\u00f0ulf), nelle quali Eadgils \u00e8 spesso rappresentato come un re avido e ingordo.\nNome.\nLe forme norrene si basano sul proto-norreno *\"A\u00feag\u012bslaz\" (dove *\"a\u00fea\" \u00e8 abbreviazione di *\"a\u00feala\", che significa \"nobile\", e *\"g\u012bslaz\", che significa \"freccia\"). Tuttavia, la forma anglosassone non \u00e8 etimologicamente uguale; essa infatti avrebbe dovuto essere *\"\u00c6dgils\", ma \"Eadgils\" (proto-norreno *\"Au\u00f0a-g\u012bslaz\", dove *\"au\u00f0a-\" significa \"ricchezza\") era l'unico nome che gli corrispondesse usato dagli Anglosassoni. Il nome A\u00f0ils era cos\u00ec raro anche in Scandinavia che, fra oltre 6000 iscrizioni runiche scandinave, solo in tre \u00e8 presente (U 35, DR 221 e Br Olsen;215).\nIl \"Beowulf\".\nIl poema epico anglosassone \"Beowulf\", composto tra l'VIII e l'XI secolo, \u00e8, insieme al poema norvegese scaldico \"Ynglingatal\" (IX secolo), la pi\u00f9 antica fonte che menziona Eadgils.\nNel \"Beowulf\" si dice che il re svedese Ohthere mor\u00ec e che gli succedette il fratello minore Onela, perci\u00f2 i due figli di Ohthere, Eadgils e Eanmund, dovettero cercare rifugio presso Heardred, figlio di Hygelac e suo successore come re dei Geati. Questo fece s\u00ec che Onela attaccasse i Geati, e Heardred fu ucciso nella guerra. Onela torn\u00f2 in patria e Beowulf succedette a Heardred come re di G\u00f6taland. Nei versi successivi, ci si riferisce ad Onela come all\"'elmo degli Scylfing\" e al \"figlio di Ongen\u00feeow\", mentre ci si riferisce ad Eadgils e Eanmund come ai \"figli di Ohtere\":\nPi\u00f9 avanti nel poema, si dice che durante la battaglia il fratello di Eadgils, Eanmund, fu ucciso dal campione di Onela, Weohstan padre di Wiglaf. Nei versi seguenti, Eanmund compare anche come \"figlio di Ohtere\" e \"figlio di un fratello\":\nEadgils tuttavia sopravvisse, e pi\u00f9 tardi Beowulf lo aiut\u00e0 fornendogli armi e guerrieri; Eadgils vinse la guerra e uccise lo zio Onela. Nei versi seguenti, Eadgils \u00e8 chiamato sia con il suo nome che con l'appellativo \"figlio di Ohtere\", mentre ad Onela ci si riferisce come a \"il re\":\nQuest'episodio compare anche in due fonti scandinave, lo \"Sk\u00e1ldskaparm\u00e1l\" e la \"Saga degli Skj\u00f6ldungar\".\nFonti norvegesi e islandesi.\nLe maniere allusive con cui ci si riferisce a Eadgils e ai suoi parenti nel \"Beowulf\" suggerisce che l'autore si aspettava dal suo pubblico un certo grado di conoscenza di Eadgils, Ohthere e Eanmund tale da poter capire i suoi riferimenti. Allo stesso modo, nel contemporaneo \"Ynglingatal\", Eadgils (A\u00f0ils) \u00e8 chiamato \"nemico di Onela\" (\u00c1la d\u00f3lgr), il che suggerisce che il conflitto era familiare allo scaldo e al suo pubblico.\nLa tradizione di Eadgils e Onela rispunta in alcune opere in norreno, in prosa e in poesia, e un'altra questione compare: il conflitto tra Eadgils e Hr\u00f3lfr Kraki, che corrisponde a Hro\u00f0ulf nel \"Beowulf\".\nL\"'Ynglingatal\".\nIl poema scaldico \"Ynglingatal\" \u00e8 un racconto in poesia delle vicende del clan degli Ynglingar. Essi sono anche chiamati \"Skilfingar\" nella 19\u00aa strofa, un nome che compare anche nel \"Beowulf\" nella sua forma anglosassone, \"Scylfingas\", come riferimento al clan di Eadgils. L\"'Ynglingatal\" ci \u00e8 presentato come opera di \u00dej\u00f3\u00f0\u00f3lfr da Hvinir da Snorri Sturluson nella \"Saga degli Ynglingar\".\nAnche se la datazione \u00e8 stata oggetto di controversie, la maggior parte degli studiosi la data a partire dal IX secolo. \u00c8 sopravvissuta in due versioni: una \u00e8 stata trovata nell'opera storica norvegese \"Historia Norvegi\u00e6\" in latino, e l'altra nella \"Saga degli Ynglingar\", una parte dell\"'Heimskringla\" di Snorri Sturluson. Qui viene presentato A\u00f0ils (Eadgils) come successore di \u00d3ttarr (Ohthere) e predecessore di Eysteinn. La strofa su A\u00f0ils riporta la sua morte accidentale quando cadde da cavallo:\n\u00c8 da notare che il contrasto con Onela compare anche nell\"'Ynglingatal\", essendoci il riferimento ad A\u00f0ils come al \"mortale nemico di Ole\" (\u00c1la d\u00f3lgr). Questo contrasto \u00e8 trattato in maggior dettaglio nella \"Saga degli Skj\u00f6ldungar\" e nello \"Sk\u00e1ldskaparm\u00e1l\".\nL'opera \"Historia Norvegi\u00e6\", un riassunto conciso in latino dell\"'Ynglingatal\", dice solo che Eadgils cadde da cavallo e mor\u00ec durante i sacrifici. In questa traduzione latina, le D\u00edsir sono sostituite dalla dea romana Diana:\nLa stessa informazione \u00e8 reperibile nella \"Cronaca Svedese\" (met\u00e0 del XV secolo), che chiama Eadgils \"Adhel\". Probabilmente \u00e8 basata sulla versione dell\"'Ynglingatal\" e dice che cadde da cavallo e mor\u00ec mentre venerava il suo dio.\nL\"'\u00cdslendingab\u00f3k\".\nNell\"'\u00cdslendingab\u00f3k\" (inizio del XII secolo) Eadgils appare soltanto come nome nella lista dei re della dinastia degli Ynglingar come A\u00f0\u00edsl di Uppsala. L'autore, Ari \u00deorgilsson, us\u00f2 come fonte per l'albero genealogico l'opera \"Ynglingatal\".\nCome si vede, esso concorda con i precedenti \"Ynglingatal\" e \"Beowulf\" nel presentare Eadgils come successore di \u00d3ttarr (Ohthere).\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" \u00e8 una saga che si ritiene sia stata scritta nel periodo 1180-1200. La versione originale \u00e8 andata perduta, ma la saga ci \u00e8 giunta attraverso un riassunto latino di Arngr\u00edmur J\u00f3nsson.\nIl riassunto di Arngr\u00edmur dice che Eadgils, chiamato qui \"Adillus\", spos\u00f2 Yrsa con cui ebbe una figlia, Scullda. Alcuni anni dopo, il re danese Helgo (Halga) attacc\u00f2 la Svezia e rap\u00ec Yrsa, ignorando che fosse la sua stessa figlia, risultato dello stupro da parte di Helgo di Olava, regina dei Sassoni. Helgo violent\u00f2 Yrsa e la port\u00f2 con s\u00e9 in Danimarca, dove lei partor\u00ec loro figlio Rolfo (Hro\u00f0ulf). Dopo alcuni anni, la madre di Yrsa, Olava, venne a farle visita e le disse che Helgo era il suo stesso padre. Sconvolta, Yrsa torn\u00f2 da Adillus, lasciando dietro di s\u00e9 il figlio. Helgo mor\u00ec quando Rolfo aveva otto anni, e Rolfo gli succedette, e govern\u00f2 insieme allo zio Roas (Hro\u00f0gar). Non molto dopo, Roas fu ucciso dai suoi fratellastri R\u00e6recus e Frodo, cos\u00ec Rolfo divenne l'unico re di Danimarca.\nIn Svezia, Yrsa e Adillus diedero Skuld in sposa al re di \u00d6land, Hi\u00f8rvardus/Hiorvardus/Hevardus (Heoroweard). Poich\u00e9 Rolfo, suo fratellastro, non era stato consultato riguardo al matrimonio, egli si infuri\u00f2, attacc\u00f2 \u00d6land e rese Hi\u00f8rvardus e il suo regno tributari della Danimarca.\nDopo qualche tempo, ci furono contrasti tra re Adillus di Svezia e il re norvegese Ale di Oppland. Decisero di combattere sul ghiaccio del Lago V\u00e4nern. Adillus vinse e prese dell'avversario elmo, cotta di maglia e cavallo. Adillus riusc\u00ec a vincere poich\u00e9 aveva chiesto aiuto a Rolfo contro re Ale e Rolfo gli aveva mandato i suoi berserkr. Tuttavia, Adillus si rifiut\u00f2 di pagare il compenso pattuito per l'aiuto e perci\u00f2 Rolfo si rec\u00f2 ad Uppsala per reclamare la sua ricompensa. Dopo esser sopravvissuto ad alcune trappole, Rolfo fugg\u00ec con l'oro di Adillus, aiutato dalla madre Yrsa. Vedendo che il re svedese e i suoi uomini lo inseguivano, Rolfo \"semin\u00f2\" l'oro sul Fyrisvellir, cos\u00ec gli uomini del re si sarebbero fermani a raccoglierlo invece che inseguirlo.\nCome si pu\u00f2 vedere, la \"Saga degli Skj\u00f6ldungar\" rinarra la storia di Eadgils che combatte lo zio Onela, ma in questa versione Onela non \u00e8 lo zio di Eadgils, ma un re norvegese dell'Oppland. \u00c8 generalmente accettata l'ipotesi che questo cambiamento sia un tardo fraintendimento tra la provincia centrale della Svezia, l'Uppland, e una provincia norvegese con un nome simile, l'Oppland. Inoltre, mentre il \"Beowulf\" termina la vicenda con il dubbio che Hro\u00f0ulf (Rolfo Krage, Hr\u00f3lfr Kraki) possa reclamare il trono per s\u00e9 dopo la morte di Hro\u00f0gar (Roas, Hr\u00f3arr), nella tradizione scandinava \u00e8 esattamente quello che fa. Una differenza notevole \u00e8 che nel \"Beowulf\" Eadgils riceve l'aiuto del re dei Geati Beowulf contro Onela, mentre nella tradizione scandinava \u00e8 il re danese Hro\u00f0ulf che porta il suo aiuto.\nLo \"Sk\u00e1ldskaparm\u00e1l\".\nLo \"Sk\u00e1ldskaparm\u00e1l\" fu scritto da Snorri Sturluson intorno al 1220, al fine di insegnare l'antica arte del kenning agli aspiranti scaldi. Eadgils, chiamato \"A\u00f0ils\", compare in due sezioni.\nLa prima sezione \u00e8 il \"K\u00e1lfsv\u00edsa\" di cui Snorri riproduce piccole parti:\nQuesto \u00e8 un riferimento alla Battaglia sul Ghiaccio del Lago V\u00e4nern, durante la quale Eadgils uccise Onela e che compare anche nella \"Saga degli Skj\u00f6ldungar\". C'\u00e8 anche una seconda strofa, dove Eadgils monta il suo cavallo Sl\u00f6ngvir, apparentemente una combinazione famosa abbastanza da essere nominata:\nIl cavallo di Eadgils, Sl\u00f6ngvir, compare anche nel lavoro pi\u00f9 tardo di Snorri, la \"Saga degli Ynglingar\".\nSnorri ci presenta anche la storia di A\u00f0ils e Hr\u00f3lfr Kraki (Hro\u00f0ulf) per spiegare perch\u00e9 l'oro era noto con il kenning \"semenza di Kraki\". Snorri riporta che A\u00f0ils era in guerra con un re norvegese chiamato \u00c1li (Onela), e che combatterono nella Battaglia sul Ghiaccio del Lago V\u00e4nern. A\u00f0ils era sposato con Yrsa, madre di Hr\u00f3lfr, cos\u00ec mand\u00f2 un'ambasceria a Hr\u00f3lfr chiedendogli aiuto contro \u00c1li. In premio avrebbe ricevuto tre magnifici doni. Hr\u00f3lfr era impegnato in una guerra con i Sassoni e non poteva venire di persona, ma mand\u00f2 i suoi dodici berserkr, incluso B\u00f6\u00f0varr Bjarki. \u00c1li mor\u00ec in guerra, e A\u00f0ils prese l'elmo di \u00c1li, il \"Cinghiale-da-battaglia\", e il suo cavallo, Raven. I berserkr chiesero tre libbre di oro a testa come pagamento, e domandarono di poter scegliere loro i doni che A\u00f0ils aveva promesso a Hr\u00f3lfr: i due pezzi d'armatura che niente poteva trapassare, cio\u00e8 l'elmo cinghiale-da-battaglia e la cotta di maglia \"Eredit\u00e0 di Finn\", e il famoso anello Sv\u00edagris. A\u00f0ils ritenne la paga oltraggiosa e rifiut\u00f2.\nQuando Hr\u00f3lfr venne a sapere che A\u00f0ils aveva rifiutato di pagarlo, si rec\u00f2 ad Uppsala. Condusse le navi al fiume Fyris e cavalc\u00f2 direttamente alla reggia del re svedese ad Uppsala con i suoi dodici berserkr. Yrsa li accolse e li condusse ai loro alloggi. Fuochi erano stati preparati per loro e ricevettero da bere. Tuttavia, cos\u00ec tanta legna era stata messa nei camini che i loro vestiti cominciarono a bruciare; Hr\u00f3lfr e i suoi uomini si arrabbiarono e scagliarono i cortigiani nel fuoco. Yrsa torn\u00f2 e diede loro parecchio oro, l'annelo Sv\u00edagris e consigli\u00f2 loro di andarsene. Mentre stavano cavalcando sul Fyrisvellir, videro A\u00f0ils e i suoi uomini che li seguivano. I fuggitivi gettarono il loro oro lungo la strada cosicch\u00e9 gli inseguitori si fermassero per raccoglierlo; tuttavia A\u00f0ils continu\u00f2 a star loro dietro sul suo cavallo Sl\u00f6ngvir. Hr\u00f3lfr allora gett\u00f2 lo Sv\u00edagris e osserv\u00f2 A\u00f0ils curvarsi per prenderlo con la lancia. Hr\u00f3lfr esclam\u00f2 che aveva visto l'uomo pi\u00f9 potente di Svezia inchinarsi.\nLa \"Saga degli Ynglingar\".\nLa \"Saga degli Ynglingar\" fu scritta intorno al 1225 da Snorri Sturluson, che us\u00f2 la \"Saga degli Skj\u00f6ldungar\" come fonte quando raccont\u00f2 la storia di A\u00f0ils. Snorri racconta che A\u00f0ils succedette al padre \u00d3ttar (Ohthere) e che and\u00f2 a saccheggiare i Sassoni, il cui re era Geir\u00fej\u00f3fr e la cui regina era Alof la Grande. Re e regina non erano in casa, perci\u00f2 A\u00f0ils e i suoi uomini depredarono la loro reggia facilmente portando bottino e prigionieri sulle loro navi. Una dei prigionieri era una bellissima ragazza di nome Yrsa, e Snorri scrive che tutti presto rimasero impressionati da quella ragazza beneducata, attraente e intelligente. Il pi\u00f9 impressionato fu A\u00f0ils, che ne fece sua moglie.\nAlcuni anni dopo, Helgi (Halga), che governava a Lejre, attacc\u00f2 la Svezia e rap\u00ec Yrsa; la violent\u00f2 e la port\u00f2 con s\u00e9 a Lejre, dove lei partor\u00ec Hr\u00f3lfr Kraki. Quando il bimbo ebbe tre anni, la madre di Yrsa, la regina Alof di Sassonia, venne a farle visita e le rivel\u00f2 che suo marito Helgi era anche suo padre. Orripilata, Yrsa torn\u00f2 da A\u00f0ils, lasciandosi dietro il figlio, e rimase in Svezia per il resto della vita. Quando Hr\u00f3lfr ebbe otto anni, Helgi mor\u00ec in una spedizione di guerra e Hr\u00f3lfr fu proclamato re.\nA\u00f0ils mosse guerra a re \u00c1li (Onela) di Oppland, ed essi combatterono nella Battaglia sul Ghiaccio del Lago V\u00e4nern, nella quale \u00c1li mor\u00ec. Snorri scrive che c'era un racconto dettagliato sulla battaglia nella \"Saga degli Skj\u00f6ldungar\", che conteneva anche la narrazione di come Hr\u00f3lfr venne ad Uppsala e semin\u00f2 oro sul Fyrisvellir.\nSnorri dice anche che A\u00f0ils amava i cavalli e aveva i migliori cavalli del suo tempo (\u00e8 interessante il fatto che uno studioso gotico di quel periodo, Giordane, scrisse che gli Svedesi erano famosi per i loro cavalli). Un cavallo fu chiamato \"Sl\u00f6ngvi\" e un altro, che aveva preso da \u00c1li, \"Raven\". Da questo gener\u00f2 un altro cavallo di nome \"Raven\" che mand\u00f2 a re Godgest di H\u00e5logaland, ma Godgest non riusc\u00ec a montarci sopra, cadde e mor\u00ec, a Omd sull'isola di And\u00f8ya. A\u00f0ils stesso mor\u00ec in una maniera simile durante il D\u00edsabl\u00f3t. A\u00f0ils stava cavalcando intorno al tempio delle D\u00edsir quando Raven inciamp\u00f2 e cadde, e il re fu sbalzato lontano e colp\u00ec un masso con la testa. Gli Svedesi lo consideravano un gran re e lo seppellirono a Uppsala. Gli succedette Eysteinn.\nLa \"Hr\u00f3lfs saga kraka ok kappa hans\".\nSi ritiene che la \"Hr\u00f3lfs saga kraka ok kappa hans\" sia stata scritta nel periodo 1230-1450. Helgi e Yrsa vivevano felici insieme come marito e moglie, ignorando che Yrsa fosse figlia di Helgi. La madre di Yrsa, la regina Oluf, giunse in Danimarca a dirle la verit\u00e0. Yrsa rimase scioccata e sebbene Helgi volesse che la loro relazione rimanesse uguale a prima, Yrsa insist\u00e9 nel separarsi l'uno dall'altro. Pi\u00f9 tardi fu presa in moglie dal re svedese A\u00f0ils, il che rese Helgi ancora pi\u00f9 infelice. Helgi si rec\u00f2 ad Uppsala per riprendersela, ma fu ucciso in battaglia da A\u00f0ils. A Lejre gli succedette suo figlio Hr\u00f3lfr Kraki.\nDopo un po' di tempo, B\u00f6\u00f0varr Bjarki incoraggi\u00f2 Hr\u00f3lfr ad andare ad Uppsala per rivendicare l'oro che A\u00f0ils aveva preso da Helgi dopo la battaglia. Hr\u00f3lfr part\u00ec con 120 uomini e i dodici berserkr, e durante una sosta furono interrogati da un contadino chiamato Hrani (Odino travestito) che consigli\u00f2 Hr\u00f3lfr di mandare indietro tutta la sua truppa tranne i 12 berserkr, poich\u00e9 il numero non l'avrebbe aiutato contro A\u00f0ils.\nInizialmente furono ben accolti, ma nella reggia A\u00f0ils fece del suo meglio per fermare Hr\u00f3lfr con trappole nel pavimento e guerrieri nascosti che attaccarono i danesi. Alla fine A\u00f0ils si intrattenne con loro ma li sottopose ad una prova in cui dovevano sopportare l'immenso calore di un fuoco. Hr\u00f3lfr e i suoi berserkr ne ebbero abbastanza e gettarono i cortigiani che stavano alimentando il fuoco in esso; A\u00f0ils riusc\u00ec a fuggire scomparendo in un tronco cavo che si ergeva nella sua reggia.\nYrsa rimprover\u00f2 il marito per il suo tentativo di uccidere il figlio, e and\u00f2 a incontrare i danesi; diede loro un uomo chiamato V\u00f6ggr per intrattenerli. Questo V\u00f6ggr not\u00f2 che Hr\u00f3lfr aveva la faccia magra come un piolo di scala, un \"Kraki\"; contento del suo nuovo soprannome Hr\u00f3lfr diede a V\u00f6ggr un anello d'oro, e V\u00f6ggr in cambio giur\u00f2 di vendicarlo se mai qualcuno l'avesse ucciso. Hr\u00f3lfr e la sua compagnia furono poi attaccati da un troll in forma di cinghiale al servizio di A\u00f0ils, ma Gram, il cane di Hr\u00f3lfr, lo uccise.\nPi\u00f9 tardi scoprirono che A\u00f0ils aveva dato alle fiamme la reggia, cos\u00ec ne fuggirono fuori, solo per ritrovarsi circondati in strada da guerrieri pesantemente armati. Dopo una battaglia, re A\u00f0ils si ritir\u00f2 per chiamare rinforzi.\nYrsa forn\u00ec il figlio di una coppa d'argento rifinita d'oro e gioielli e un famoso anello, Sv\u00edagris. Poi diede a Hr\u00f3lfr e ai suoi uomini dodici dei migliori cavalli del re di Svezia, e tutto l'equipaggiamento e le provviste di cui avevano bisogno.\nHr\u00f3lfr si conged\u00f2 da sua madre e part\u00ec sul Fyrisvellir. Quando videro A\u00f0ils e i suoi guerrieri che li inseguivano, seminarono oro dietro di loro. A\u00f0ils vide il suo prezioso Sv\u00edagris sul terreno e si ferm\u00f2 a prenderlo con la lancia, cos\u00ec Hr\u00f3lfr gli trafisse il sedere con la spada e url\u00f2 trionfante che aveva piegato il fondoschiena dell'uomo pi\u00f9 potente di Svezia.\nFonti danesi.\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\" (e gli \"Annales Lundenses\" che lo contengono) dicono che quando i re danesi Helghe (Halga) e Ro (Hro\u00f0gar) morirono, il re svedese Hakon/Athisl costrinse i Daner ad accettare un cane come re. Al re cane succedette Rolf Krage (Hr\u00f3lfr Kraki).\nLe \"Gesta Danorum\".\nLe \"Gesta Danorum\" (Libro 2) di Saxo Grammaticus raccontano che Helgo (Halga) respinse un'invasione svedese, vendic\u00f2 Ro uccidendo il re di Svezia Hothbrodd e costrinse gli Svedesi a pagargli dei tributi. Tuttavia si suicid\u00f2 per la vergogna per la sua relazione incestuosa con Urse, quando scopr\u00ec i loro legami di sangue, e gli succedette suo figlio Roluo (Hr\u00f3lfr Kraki).\nIl nuovo re di Svezia, Athislus, pens\u00f2 che i tributi ai Daner sarebbero stati minori se avesse sposato la madre del re danese, perci\u00f2 prese Urse come regina. Tuttavia, dopo qualche tempo, Urse fu cos\u00ec sconvolta dall'avidit\u00e0 del re di Svezia che elabor\u00f2 uno stratagemma per scappare da lui e al tempo stesso privarlo delle sue ricchezze. Incit\u00f2 Athislus a ribellarsi a Roluo, e programm\u00f2 tutto affinch\u00e9 Roluo fosse invitato e gli fossero promesse in dono ricchezze.\nAl banchetto Roluo non fu dapprima riconosciuto dalla madre, ma quando Athislus critic\u00f2 il cibo servito, il re svedese e Roluo fecero una scommessa nella quale Roluo avrebbe dovuto provare la sua resistenza. Roluo fu piazzato di fronte ad un fuoco che lo espose ad un tal calore che alla fine una giovane non pot\u00e9 pi\u00f9 sopportarne la vista e spense le fiamme. Roluo fu largamente ricompensato da Athislus per la sua resistenza.\nMentre il banchetto durava gi\u00e0 da tre giorni, Urse e Roluo scapparono da Uppsala, al mattino presto su carri dove avevano ammassato tutti i tesori del re di Svezia. Per alleggerire il loro peso, e per tenere occupato qualunque guerriero li stesse seguendo, seminarono oro lungo il tragitto (pi\u00f9 avanti nell'opera ci si riferisce all'episodio come alla \"semina del Fyrisvellir\"), sebbene si dica che semin\u00f2 solamente rame dorato. Quando Athislus, che stava inseguendo i fuggitivi, vide un anello prezioso giacere sul terreno, si chin\u00f2 a raccogliero. Roluo fu lieto di vedere il re di Svezia inchinato e scapp\u00f2 sulle navi con sua madre.\nRoluo poi sconfisse Athislus e diede la Svezia ad un giovane uomo chiamato Hiartuar (Heoroweard), che spos\u00f2 anche la sorella di Roluo, Skulde. Quando Athislus scopr\u00ec che Hiartuar e Skulde avevano ucciso Roluo, festeggi\u00f2 l'avvenimento, ma bevve cos\u00ec tanto che rimase ucciso.\nArcheologia.\nSecondo Snorri Sturluson, Eadgils fu seppellito in uno dei tumuli regali di Gamla Uppsala, e si crede che sia sepolto nel \"Tumulo di Adils\" (noto anche come \"Tumulo occidentale\" o \"Tumulo di Thor\"), uno dei pi\u00f9 grandi tumuli ad Uppsala. Uno scavo in questo posto ha mostrato che un uomo vi fu sepolto intorno al 575 su una pelle d'orso con due cani e ricche offerte tombali. V'erano armi lussuose e altri oggetti, sia locali che importati, mostrano che l'uomo sepolto era molto potente. Questi resti includono una spada dei Franchi ornata d'oro e un gioco da tavolo con pedine romane d'avorio. Era vestito costosamente con abiti franchi con fili d'oro, e indossava una cintura con una fibbia costosa. C'erano quattro cammei dal Medio Oriente, probabilmente parti di uno scrigno. I ritrovamenti mostrano i lontani contatti degli Ynglingar nel VI secolo.\nLa testimonianza di Snorri che Adils aveva i migliori cavalli del suo tempo e quella di Giordane che gli Svedesi del VI secolo erano noti per i loro cavalli trovano supporto nell'archeologia. Questo periodo fu l'inizio dell'Era di Vendel, periodo caratterizzato dalla comparsa delle staffe e di un'\u00e9lite di potenti guerrieri a cavallo in Svezia, le cui ricche tombe si trovano per esempio a Valsg\u00e4rde e a Vendel."}
{"id": "1504185", "revid": "114325", "url": "https://it.wikipedia.org/wiki?curid=1504185", "title": "Adils", "text": ""}
{"id": "1504186", "revid": "767487", "url": "https://it.wikipedia.org/wiki?curid=1504186", "title": "Movila (Ialomi\u021ba)", "text": "Movila \u00e8 un comune della Romania di 2.041 abitanti, ubicato nel distretto di Ialomi\u021ba, nella regione storica della Muntenia.\nMovila \u00e8 una localit\u00e0 recente: nacque infatti nel 1924 a seguito del conferimento dei terreni della zona a veterani della Prima guerra mondiale, provenienti soprattutto dai distretti di Prahova e di D\u00e2mbovi\u021ba."}
{"id": "1504187", "revid": "114325", "url": "https://it.wikipedia.org/wiki?curid=1504187", "title": "A\u00f0ils", "text": ""}
{"id": "1504188", "revid": "114325", "url": "https://it.wikipedia.org/wiki?curid=1504188", "title": "Adillus", "text": ""}
{"id": "1504189", "revid": "729019", "url": "https://it.wikipedia.org/wiki?curid=1504189", "title": "Castello di Le Rivau", "text": "Il castello di Rivau (in francese \"ch\u00e2teau du Rivau\") nacque nel XV secolo come fortezza e venne trasformato per usi domestici durante il Rinascimento.\nParticolare castello della valle della Loira, in Francia, Rivau \u00e8 citato da Rabelais, poeta protagonista del Rinascimento francese, come dono di Gargantua al capitano Tolm\u00e8re, in ricompensa per le sue vittorie nelle guerre picrocoline.\nStoria.\nNel 1429, alla fine della guerra dei cent'anni, Giovanna d'Arco venne a Rivau per prendere con s\u00e9 i pi\u00f9 bei cavalli del re di Francia.\nAncora oggi si possono visitare le monumentali stalle fortificate, uniche in Francia, famose fin dal Rinascimento per la qualit\u00e0 dei cavalli, costruite da Francois de Beauvau, proprietario di Rivau e capitano di Francesco I, nonch\u00e9 stalliere della corona di Francia.\nRestauro.\nA partire dal 1992, i nuovi proprietari hanno intrapreso una campagna di restauro per riportare il castello all'antico fasto. La ristrutturazione ha coinvolto il castello, i 12 giardini e le famose stalle.\nIl maestoso complesso rinascimentale ricalca con fedelt\u00e0 i resti delle originarie fortificazioni.\nOggi Rivau \u00e8 classificato come monumento storico e attira visitatori da tutto il mondo per la sua storia ma soprattutto per i suoi giardini.\nGiardini di Fiabe.\nI 12 giardini dello Chateau du Rivau sono stati classificati \"Jardin Remarquable\", ovvero selezionati dal Ministero della Cultura tra i pi\u00f9 bei giardini di Francia.\nLe sue piante rare e la sua collezione di 300 variet\u00e0 di rose, prodotte da famosi creatori come David Austin e Andr\u00e9 Eve, convivono in un'atmosfera contemporanea ricreata attraverso una collezione permanente di arte contemporanea e esposizioni di artisti viventi.\nTra gli artisti e cui opere animano la collezione del giardino di Rivau troviamo ad esempio Fabien Verschaere, Cat Loray, Jer\u00f4me Basserode, Frans Krajcberg, Philippe Ramette."}
{"id": "1504190", "revid": "114325", "url": "https://it.wikipedia.org/wiki?curid=1504190", "title": "A\u00f0\u00edsl at Upps\u00f6lum", "text": ""}
{"id": "1504191", "revid": "114325", "url": "https://it.wikipedia.org/wiki?curid=1504191", "title": "Athisl", "text": ""}
{"id": "1504193", "revid": "114325", "url": "https://it.wikipedia.org/wiki?curid=1504193", "title": "Athislus", "text": ""}
{"id": "1504198", "revid": "114325", "url": "https://it.wikipedia.org/wiki?curid=1504198", "title": "Adhel", "text": ""}
{"id": "1504202", "revid": "120117070", "url": "https://it.wikipedia.org/wiki?curid=1504202", "title": "Campionati mondiali di orientamento", "text": "I Campionati mondiali di orientamento sono stati fondati nel 1966. \u00c8 una manifestazione di orientamento che si svolgeva ogni due anni fino al 2003 (con eccezione del 1978-1979). Dal 2003, le competizioni hanno svolgimento annuale.\nOriginariamente c'erano due discipline, una individuale e l'altra a staffetta. Le tre nazioni che hanno vinto in totale pi\u00f9 medaglie sono Svezia, Norvegia e Svizzera. L'atleta che nel corso degli anni ha vinto pi\u00f9 titoli mondiali \u00e8 la svizzera Simone Niggli-Luder.\nCi sono pi\u00f9 prove:"}
{"id": "1504203", "revid": "287204", "url": "https://it.wikipedia.org/wiki?curid=1504203", "title": "Frodi", "text": ""}
{"id": "1504206", "revid": "339392", "url": "https://it.wikipedia.org/wiki?curid=1504206", "title": "AGCOM", "text": ""}
{"id": "1504207", "revid": "767487", "url": "https://it.wikipedia.org/wiki?curid=1504207", "title": "Movili\u021ba (Ialomi\u021ba)", "text": "Movili\u021ba \u00e8 un comune della Romania di 2.392 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 3 villaggi: Bi\u021bina-P\u0103m\u00e2nteni, Bi\u021bina-Ungureni, Movili\u021ba."}
{"id": "1504208", "revid": "39224", "url": "https://it.wikipedia.org/wiki?curid=1504208", "title": "World Orienteering Championship", "text": ""}
{"id": "1504212", "revid": "1776051", "url": "https://it.wikipedia.org/wiki?curid=1504212", "title": "Munteni-Buz\u0103u", "text": "Munteni-Buz\u0103u \u00e8 un comune della Romania di 3.669 abitanti, ubicato nel distretto di Ialomi\u021ba, nella regione storica della Muntenia."}
{"id": "1504214", "revid": "224230", "url": "https://it.wikipedia.org/wiki?curid=1504214", "title": "Distruzione del Tempio", "text": ""}
{"id": "1504216", "revid": "287204", "url": "https://it.wikipedia.org/wiki?curid=1504216", "title": "Munteni-Buzau", "text": ""}
{"id": "1504217", "revid": "86343", "url": "https://it.wikipedia.org/wiki?curid=1504217", "title": "Munteni Buzau", "text": ""}
{"id": "1504221", "revid": "1186766", "url": "https://it.wikipedia.org/wiki?curid=1504221", "title": "Afg", "text": ""}
{"id": "1504223", "revid": "1305772", "url": "https://it.wikipedia.org/wiki?curid=1504223", "title": "Eadgils (disambigua)", "text": "Eadgils \u00e8 un nome germanico che deriva da \"au\u00f0a\" (ricchezza) e \"g\u012bslaz\" (freccia). Pu\u00f2 riferirsi a:"}
{"id": "1504225", "revid": "21880", "url": "https://it.wikipedia.org/wiki?curid=1504225", "title": "Real Tenuta della Favorita", "text": ""}
{"id": "1504228", "revid": "111892", "url": "https://it.wikipedia.org/wiki?curid=1504228", "title": "Quinto Cecilio Metello Pio Scipione", "text": ""}
{"id": "1504229", "revid": "1718925", "url": "https://it.wikipedia.org/wiki?curid=1504229", "title": "Rivoluzione commerciale", "text": "La rivoluzione commerciale \u00e8 l'insieme dei mutamenti socioeconomici registratisi in Europa dal X al XIII secolo e che sono i prodromi della rivoluzione industriale.\nI mutamenti caratteristici di questo periodo storico furono prevalentemente di carattere economico e commerciale, ma comportarono un profondo mutamento anche nell'assetto sociale dell'epoca. Infatti, il ceto mercantile raggiunse i vertici sociali in molte parti d'Europa come nei Comuni dell'Italia centro-settentrionale, nei Paesi Bassi, nella catalogna e nei Comuni dell'Hansa.\nTrattatistica.\nDurante la Rivoluzione Commerciale vengono diffusi trattati riguardanti la contabilit\u00e0. Uno dei pi\u00f9 importanti \u00e8 \"La summa de Aritmetica, Geometria, Proportioni e Proporzionalit\u00e0\" scritta da Luca Pacioli nel 1494."}
{"id": "1504230", "revid": "110157", "url": "https://it.wikipedia.org/wiki?curid=1504230", "title": "Aglaophenia pluma", "text": "La piuma di mare (Aglaophenia pluma) \u00e8 una specie di idrozoo del genere \"Aglaophenia\".\nHabitat e distribuzione.\nComune in tutto il mondo, su substrati duri in forte corrente, sulle pareti esposte a nord in presenza di coralligeno. Talvolta reperibile sulle foglie di \"Posidonia oceanica\".\nDescrizione.\nIl nome di \"piuma di mare\" deriva dalla forma particolare di questo animale: dall'idrocaule si diramano le colonie di polipi."}
{"id": "1504231", "revid": "21880", "url": "https://it.wikipedia.org/wiki?curid=1504231", "title": "Stadio Delle Palme", "text": ""}
{"id": "1504233", "revid": "29244", "url": "https://it.wikipedia.org/wiki?curid=1504233", "title": "Piuma di mare", "text": ""}
{"id": "1504235", "revid": "464099", "url": "https://it.wikipedia.org/wiki?curid=1504235", "title": "Virulenza", "text": "La virulenza \u00e8 la capacit\u00e0 di un agente patogeno (virus, batterio, ecc.) di attraversare i sistemi di difesa di un organismo ospite, per poi moltiplicarsi in esso provocando al contempo danni pi\u00f9 o meno gravi. \nFattori.\nLa virulenza viene studiata soprattutto nei batteri, per i quali si parla di fattori di virulenza: questi sono responsabili della patogenicit\u00e0 del germe, cio\u00e8 della sua capacit\u00e0 di dare malattia. Possono essere distinti in: "}
{"id": "1504242", "revid": "729019", "url": "https://it.wikipedia.org/wiki?curid=1504242", "title": "Sonde Helios", "text": "Le sonde Helios erano due sonde spaziali lanciate negli anni settanta dalla Germania Ovest e dalla NASA.\nLe due sonde, Helios I e Helios II, sono state poste in un'orbita eliocentrica con lo scopo di studiare i processi solari.\nHelios I \u00e8 stata lanciata il 10 dicembre del 1974 e dopo poco pi\u00f9 di un anno, il 15 gennaio del 1976, \u00e8 stata lanciata anche la Helios II.\nEntrambe le sonde hanno orbitato attorno al Sole in un'orbita ellittica il cui afelio era quasi un'Unit\u00e0 astronomica (UA) e il perielio circa 0,3 UA. Per la precisione Helios II si avvicin\u00f2 fino a 0,29\u00a0UA (43,432 milioni di chilometri), e ha stabilito il record di avvicinamento al Sole. Sempre Helios II ha stabilito il record di velocit\u00e0 per un oggetto costruito dall'uomo: 252.792\u00a0km/h (70,22\u00a0km/s). Tali record, durati 42 anni, sono stati infranti dalla sonda solare Parker Solar Probe che il 5 novembre 2018 ha superato i 343.000 km/h (95,27 km/s) ed in seguito velocit\u00e0 ancora superiori, durante l'avvicinamento alla nostra stella fino a 24 milioni di chilometri.\nLa missione delle due sonde si \u00e8 conclusa nei primi anni ottanta ma hanno continuato a mandare dati fino al 1985. Attualmente le sonde non sono pi\u00f9 operative ma sono ancora nella loro orbita attorno al Sole.\nNote di omonimia.\nIl nome Helios \u00e8 stato usato dalla NASA anche per un aereo sperimentale, il prototipo Helios.\n\u00c8 inoltre il nome di una serie di satelliti militari francesi: Helios 2B e Helios 2A."}
{"id": "1504245", "revid": "73125", "url": "https://it.wikipedia.org/wiki?curid=1504245", "title": "Helios 1", "text": ""}
{"id": "1504246", "revid": "73125", "url": "https://it.wikipedia.org/wiki?curid=1504246", "title": "Helios 2", "text": ""}
{"id": "1504247", "revid": "1776051", "url": "https://it.wikipedia.org/wiki?curid=1504247", "title": "Ograda", "text": "Ograda \u00e8 un comune della Romania di 3.083 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 3 villaggi: Dimieni, Ograda, Ograda Gara.\nOgrada ha dato i natali al compositore e direttore d'orchestra Ionel Perlea (1900-1970)."}
{"id": "1504255", "revid": "139562", "url": "https://it.wikipedia.org/wiki?curid=1504255", "title": "Regno Unito d'Olanda", "text": ""}
{"id": "1504257", "revid": "768068", "url": "https://it.wikipedia.org/wiki?curid=1504257", "title": "Akragas", "text": "Akragas () era un'antica citt\u00e0 greca situata sulla costa meridionale dell'isola di Sicilia, nell'attuale territorio di Agrigento.\nStoria.\nLa storia di Agrigento greca inizi\u00f2 intorno al 581 a.C., anno di fondazione della polis akragantina.\nLa nascita della polis \u00e8 legata allo sviluppo della polis Gela, infatti la citt\u00e0 fu fondata nel 581 a.C. da alcuni abitanti di Gela, a sua volta fondata anticamente da coloni provenienti dalle isole di Rodi e di Creta, col nome di (Akragas), dall'omonimo fiume che bagna il territorio. La fondazione di questa polis nasce dalla necessit\u00e0 che avvertirono i Geloi (antichi gelesi), circa cinquant'anni dopo la fondazione della colonia megarese di Selinunte, di arginare l'espansione di questa verso est; scelsero perci\u00f2 di collocare la citt\u00e0 tra i fiumi Imera e Alico, e le diedero il nome del fiume presso il quale sorse il centro urbano, al quale la collocazione tra i due fiumi e a circa 4 chilometri dal mare dava \u00abtutti i vantaggi di una citt\u00e0 marittima\u00bb (Polibio). La fondazione di Akragas, isolata su una costa non cos\u00ec visitata da Greci come quella orientale, presuppone una larga frequentazione di quell'area, abitata da Sicani, da parte di navigatori egei ed una favorevole disposizione dei potenti sicani verso i Greci. Lo sviluppo di Gela e di Akragas, colonie di Greci dotati di lunga esperienza marittima, \u00e8 dipeso soprattutto dalla ricca produzione agricola, specialmente cerealicola, di un territorio le cui estese pianure favorivano anche l'allevamento dei cavalli; ed il nerbo dei loro eserciti era difatti la cavalleria, specialit\u00e0 militare tipica delle aristocrazie greche. Ma la prossimit\u00e0 a grandi vie marine era per loro un'esigenza vitale, come per tutte le colonie greche, a cui la navigazione assicurava la continuit\u00e0 dei contatti con la madrepatria e l'incremento degli scambi commerciali, ed equilibrava la sproporzione numerica dei coloni con le popolazioni autoctone tra le quali essi vivevano.\nIl periodo greco dur\u00f2 circa 370 anni, durante i quali Akragas acquist\u00f2 grande potenza e splendore, tanto da essere soprannominata da Pindaro \u00abla pi\u00f9 bella citt\u00e0 dei mortali\u00bb, come testimonia la meravigliosa Valle dei Templi. Inizialmente si instaur\u00f2 la tirannide di Falaride (570-554 a.C.) che fu caratterizzata da una politica di espansione verso l'interno, dalla fortificazione delle mura e dall'abbellimento della citt\u00e0.\nTuttavia Falaride fu meglio conosciuto per la sua crudelt\u00e0 e spietatezza e per l'uso del \"toro di bronzo\" come strumento di tortura per le vittime sacrificali. Il condannato veniva posto al suo interno e del fuoco riscaldava continuamente il toro finch\u00e9 egli non moriva ustionato. Durante l'agonia la vittima emetteva dei lamenti che, come dei muggiti, fuoriuscivano dalla bocca del toro. Il suo ideatore, Perillo, fu il primo a provarne gli effetti. Odiato dal popolo, Falaride mor\u00ec lapidato e, poich\u00e9 egli amava vestirsi di azzurro, vennero proibite le vesti di quel colore.\nIl massimo sviluppo si raggiunse con Terone (488-471 a.C.). Durante la sua tirannide la citt\u00e0 contava circa 300.000 abitanti e il suo territorio si espandeva fino alle coste settentrionali della Sicilia. Divenuta grande potenza militare, Akragas riusc\u00ec a sconfiggere pi\u00f9 di una volta Cartagine nella guerra per il controllo del Canale di Sicilia. Dopo la morte di Terone inizi\u00f2 un regime democratico (471-406 a.C.) instaurato dal filosofo Empedocle, il quale rifiut\u00f2 il potere offertogli dal popolo stesso. \u00c8 in questo periodo che si assiste alla costruzione di numerosi templi e ad una grande prosperit\u00e0 economica, al punto da far dire al filosofo:\nNonostante questo, nel 406 a.C. i Cartaginesi invasero la citt\u00e0 distruggendola quasi completamente.\nNel 339 a.C., grazie al corinzio Timoleonte la citt\u00e0, soggetta all'influenza di Siracusa, venne ricostruita e ripopolata. Nel 282 a.C., Finzia, tiranno di Akragas, approfittando dell'attacco di Gela da parte dei Mamertini, distrusse definitivamente Gela e ne deport\u00f2 la popolazione a Licata, che ricostru\u00ec in puro stile greco con mura, agor\u00e0 e templi. Due anni dopo Siracusa attacc\u00f2 e sconfisse Akragas.\nNel 210 a.C., con la seconda guerra punica, Akragas pass\u00f2 sotto il controllo di Roma col nome latinizzato di \"Agrigentum\", derivato dalla corruzione fonetica del genitivo greco (Akragantos).\nSociet\u00e0.\nLingue.\nLa principale lingua di Akragas era il greco antico nella sua variante dorica, assai diffusa nelle colonie greche di Sicilia.\nUrbanistica.\nLa citt\u00e0 si dispone sulla sommit\u00e0 (circa m 300-350 sul livello del mare) di due colline strette e lunghe, disposte in senso grossolanamente est-ovest, il colle di Girgenti ad ovest e la Rupe Atenea, ad est, collegate fra loro da uno stretto istmo, e sull'altopiano a quota inferiore (circa m 120-170 sul livello del mare) a sud delle prime. Con le sue coste precipiti a sud (la Collina dei Templi) e l'ampia valle centrale quasi pianeggiante (la Valle dei Templi), essa offre ampio spazio allo sviluppo urbano regolare. Tutto il ripido vallone a nord delle due colline pi\u00f9 alte e buona parte dei tre piani dell'altopiano sono attraversati da due fiumi, l'Akragas (odierno San Biagio) a nord e ad est, e l'Hypsas (odierno Santa Anna) ad ovest, che a poca distanza dalla citt\u00e0 verso mezzogiorno confluiscono per poi andare a sboccare in mare in un unico corso d'acqua (odierno S. Leone), alla cui foce si colloca il porto antico d'Agrigento.\nLa superficie complessiva \u00e8 di circa 450 ettari, un'estensione veramente enorme, dettata dalla necessit\u00e0 d'abbracciare tutto il sistema d'alture - colle di Girgenti, Rupe Atenea, Collina dei Templi - in un unico complesso di facile difesa. Di fatto l'abitato si sviluppa al centro delle tre colline nella cosiddetta Valle dei Templi, dove prima la fotografia area e poi gli scavi ne hanno rivelato con sufficiente chiarezza l'impianto, datato a met\u00e0 circa del VI secolo a.C. La struttura ippodamea \u00e8 organizzata almeno su sei \"plateiai\" (vie principali) est-ovest, di cui la primaria (la quinta da nord) ha una larghezza di ben dodici metri, e su una fitta trama di strade ortogonali nord-sud, col risultato di un alto numero d'isolati di larghezza costante, ma di lunghezza variabile, a causa del diverso distanziarsi reciproco delle \"plateiai\". Si notano tuttavia due griglie d'isolati con orientamento e strutture lievemente diversi: un blocco all'estremit\u00e0 nord-ovest della Valle, orientato in maniera pi\u00f9 pronunciata in senso nord-ovest/sud-est e compreso fra le mura e la seconda \"plateia\" (ma prolungantesi a sud anche oltre questa), ed un blocco centro-meridionale, tra la seconda e la terza \"plateia\", comprendente la maggior parte dell'abitato. Fra questi due blocchi esistono anche lievi diversit\u00e0 nella larghezza delle strade nord-sud e degl'isolati, essendo le strade larghe m 4 o 5,50 e gl'isolati larghi m 33 o 40; le lunghezze restano sempre variabili, superando talora anche i 300 metri. Non si pu\u00f2 valutare il significato dei due diversi sistemi e di stabilire se siano frutto di sviluppi cronologicamente diversi (ma l'impianto appare comunque tutto databile al VI secolo a.C.) o di differenti condizioni del terreno, anche in rapporto agli sbocchi delle strade nelle porte urbiche. Tuttavia la chiave interpretativa va forse ricercata nel fatto che il punto di cerniera tra i due orientamenti, immediatamente ad ovest della chiesa di San Nicola (oggi Museo Regionale), va con buona probabilit\u00e0 identificato col sito dell'agor\u00e0 e dei complessi pubblici, come dimostra la presenza nell'area dell\"ekklesiasterion\".\nLa struttura urbanistica della citt\u00e0 \u00e8 esplicitamente lodata da Polibio, il quale ne fornisce (IX 29) questo sintetico quadro descrittivo:\nLe difese della citt\u00e0, magnificate da Polibio, sono note per la maggior parte del circuito, che abbraccia la Rupe Atenea e il perimetro della Collina dei Templi (con uno sviluppatissimo \"dente\" fra queste due alture). Non sono conosciuti archeologicamente tratti della cinta sul colle di Girgenti, ma non c'\u00e8 dubbio che questa sia la \"parte alta\", l'acropoli della citt\u00e0, ricordata dalle fonti, dove si conoscono un tempio dorico d'et\u00e0 classica e resti di un grande edificio visto dal Serradifalco sulle pendici sud-est. La cortina nella sua fase attuale, con almeno nove porte e priva di torri se non in prossimit\u00e0 di alcune di queste porte, \u00e8 genericamente datata al VI secolo a.C., con ovvi restauri attribuibili alla lunga storia d'Agrigento greca e romana. Mancano, invece, esplorazioni moderne volte a stabilire una pi\u00f9 precisa cronologia delle cortine superstiti e ad individuare tratti o percorsi d'eventuali murature pi\u00f9 antiche.\nAnche se manca uno studio complessivo si conoscono necropoli a nord del vallone sottostante la Rupe Atenea, ad est, nella valle tra Rupe Ateneae Collina dei Templi, e ad est, ai piedi del colle di Girgenti. Altre necropoli extraurbane (particolarmente ricche) sono presso il mare (in localit\u00e0 Montelusa) e in contrada Mos\u00e8, lungo la strada fra Agrigento e Gela.\nLa fase pi\u00f9 arcaica della citt\u00e0 \u00e8 appena conosciuta, e soprattutto da tombe: i materiali degli strati profondi dell'abitato sembrano confermare lo stesso orizzonte archeologico tra primo e secondo quarto del VI secolo a.C. Le grandi attivit\u00e0 edilizie attribuite a Falaride dalle fonti non trovano immediato riscontro nella nostra documentazione archeologica: l'attribuzione ad epoca tirannica della primitiva cerchia di mura, anche se probabile sul piano storico, non \u00e8 al momento sicuramente confermabile su base archeologica. Ad epoca arcaica si possono invece datare talune strutture del santuario delle divinit\u00e0 ctonie, sacelli minori sotto il cosiddetto tempio di Vulcano, presso l\"Olympeion\" e presso l\"ekklesiasterion\", e inoltre frequentazioni della fonte extraurbana di San Biagio, tutte strutture che ricordano, nella loro semplicit\u00e0, molti degli edifici sacri arcaici della madrepatria Gela.\nIl periodo di massimo splendore.\nIl primo dei grandi templi canonici noti \u00e8 quello cosiddetto di Ercole, normalmente datato agli ultimi anni del VI secolo a.C., ma forse gi\u00e0 a quello della tirannide teroniana, epoca alla quale \u00e8 stato anche attribuito il primitivo progetto del non lontano \"Olympeion\", ma non si dispone di sufficienti dati archeologici per suffragare tale ipotesi. La vittoria di Himera, col suo afflusso di danaro e di manodopera servile, attestato esplicitamente dalle fonti, consent\u00ec al tiranno Terone e poi alla restaurata democrazia d'affrontare un ambizioso programma di lavori pubblici, incentrati soprattutto sui templi e sulla \"colimbetra\", una gigantesca peschiera extraurbana con un perimetro di 7 stadi ed un profondit\u00e0 di 20 cubiti (Diodoro Siculo, XI 25, 4; XIII 82, 5), popolata da pesci e uccelli acquatici ed alimentata da fonti e dalle acque dell'acquedotto di Feace. Di quest'attivit\u00e0, proseguita per tutto il secolo fino alla conquista cartaginese del 406 a.C., le testimonianze pi\u00f9 vivide sono i grandi templi facenti quasi corona alla citt\u00e0, dal tempio sotto Santa Maria dei Greci sul colle di Girgenti al tempio di Demetra (sulle cui fondazioni sorge la chiesetta normanna di San Biagio) e al tempio L (480-60 a.C.), dal tempio detto di Giunone Lacinia al tempio detto dei Dioscuri (450 a.C.), dal tempio detto della Concordia e di Vulcano (detto) (440-30 a.C.) al tempio d'Esculapio (420-10 a.C.), per non parlare dell\"opus infinitum\" dell\"Olympeion\", di certo iniziato nel 480 a.C. e proseguito fino al 406 a.C. Questa fase di straordinario splendore d'Agrigento, che, oltre ad ospitare poeti come Pindaro e Simonide, produce piccoli capolavori di scultura in marmo come l'Efebo di Agrigento, \u00e8 certo segnata dai grandi interventi nell'edilizia pubblica, sacra o d'uso, ma dovette annoverare anche opere importanti per il consumo privato, almeno a giudicare dalla ricchezza eccezionale d'alcuni cittadini della \"polis\" e dalle descrizioni dei bottini del 406 a.C. Nulla \u00e8 noto invece dell'edilizia privata agrigentina d'et\u00e0 classica.\nL'et\u00e0 ellenistica pi\u00f9 antica, fra Timoleonte e la conquista romana, \u00e8 invece conosciuta soprattutto dall'edilizia privata, rappresentata dalla grande maggioranza degli edifici del quartiere ellenistico-romano e dalla Tomba di Terone, epoca alla quale (se pure non a et\u00e0 arcaica o classica, a giudicare dagli esempi di Metaponto e di Paestum) si pu\u00f2 forse attribuire la creazione dell\"ekklesiasterion\", che potrebbe mettersi in rapporto con la rifondazione d'Agrigento e le riforme costituzionali di Timoleonte. Pur in assenza d'edizioni complessive del monumento, appare suggestivo far risalire a quest'epoca anche il grande portico ionico quadrangolare scoperto tra Agrigento e Porto Empedocle, in localit\u00e0 Villa Seta, verosimilmente un santuario extraurbano.\nIl periodo romano.\nLa documentazione si fa pi\u00f9 ricca e significativa per l'et\u00e0 romano-repubblicana. In primo luogo vi sono numerosi rifacimenti e abbellimenti, con pitture di primo stile, delle case del primo ellenismo, segno della prosperit\u00e0 dell'economia agrigentina in relazione all'intenso sfruttamento schiavistico delle terre, dal quale trarranno esca sia la prima (139-132 a.C.) che la seconda (104-99 a.C.) grande rivolta siciliana degli schiavi. Agrigento costituisce di fatto in tale periodo l'unico grande centro di tutta quella porzione meridionale della Sicilia, da Lilibeo a Eloro, nella quale erano vissute, in et\u00e0 arcaica e classica, citt\u00e0 grandissime e prospere come Selinunte, Gela e Camarina. \u00c8 facile immaginare come nell'unico centro superstite affluissero surplus ingenti, certo non inferiori a quelli che avevano in passato sostentato le altre tre citt\u00e0, e che ora andavano ad alimentare, con le loro granaglie, l'economia della penisola italiana, ormai sempre pi\u00f9 specializzata in culture pregiate. In questo senso la prosperit\u00e0 d'Agrigento \u00e8 da confrontare con quella d'alcuni centri dell'interno, da Centuripe a Iatai, e soprattutto con quella di citt\u00e0 costiere, come Panormo (Palermo), Solunto e Tindari a nord, o Messana (Messina), Tauromenion (Taormina) e Syrakousai (Siracusa), citt\u00e0 nelle quali appunto si concentrava il surplus agricolo e la sua intermediazione. Ma la prosperit\u00e0 di questi centri urbani, e in particolare d'Agrigento, si pu\u00f2 leggere anche in alcuni edifici pubblici costruiti o ricostruiti tra la prima met\u00e0 del II e la met\u00e0 del I secolo a.C., come il ginnasio, identificabile col \"portico ellenistico\" a nord-est dell\"Olympeion\", o l'\"oratorio di Falaride\", tempietto di tipo romano dell'iniziale II secolo a.C. sovrapposto all\"ekklesiasterion\".\nLa fase imperiale, con l'accentuarsi dello spopolamento dell'isola, fa crescere lo squilibrio tra citt\u00e0 e campagna, e le case d'Agrigento vengono continuamente restaurate, spesso con bellissimi pavimenti musivi, sino al pieno IV secolo d.C., segno della persistenza del ceto dei \"possessores\" attivi in epoca tardo-repubblicana, anche se quantitativamente e qualitativamente impoveriti rispetto al passato. Di questi \"possessores\" si hanno anche altre testimonianze, in particolare alcuni sarcofagi marmorei, come quello di fabbrica attica col mito di Fedra (II secolo d.C.) e quello di produzione romana detto \"delle coronarie\" (III secolo d.C.), o quello pure urbano con scene della vita di un fanciullo (II secolo d.C.). Non sono positivamente attestati segni d'attivit\u00e0 edilizia, se non di restauro ad alcuni templi, mentre mancano i caratteristici edifici pubblici, termali e da spettacolo, propri dell\"urbanitas\" d'et\u00e0 imperiale. La concentrazione dei latifondi nelle mani di grandi proprietari senatorii assenteisti celebra i propri fasti nelle colossali ville di campagna, come quella di Eloro, e nelle citt\u00e0 se ne trovano solo pallidi riflessi con i mosaici delle case, e in alcune tombe monumentali del III secolo, come la cosiddetta \"basilicula\" romana del vallone San Biagio. La presenza in et\u00e0 medio e tardo-imperiale di ceti pi\u00f9 modesti \u00e8 comunque attestata dalla notevole quantit\u00e0 di sepolture, arcosoli e fosse, nota nella cosiddetta necropoli Gimberroni e nelle catacombe di Villa Aurea, una presenza questa che in qualche modo si riscontra ancora in et\u00e0 alto-medievale con le numerose tombe terragne dislocate lungo tutto il lato meridionale della Collina dei Templi, e con la trasformazione in basilica del tempio della Concordia, nel cuore di questa vasta area funeraria."}
{"id": "1504258", "revid": "767487", "url": "https://it.wikipedia.org/wiki?curid=1504258", "title": "Perie\u021bi (Ialomi\u021ba)", "text": "Perie\u021bi \u00e8 un comune della Romania di 3.591 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 5 villaggi: Fundata, Misleanu, P\u0103ltini\u0219u, Perie\u021bi, Stejaru."}
{"id": "1504262", "revid": "834", "url": "https://it.wikipedia.org/wiki?curid=1504262", "title": "Vrf", "text": ""}
{"id": "1504271", "revid": "125479120", "url": "https://it.wikipedia.org/wiki?curid=1504271", "title": "Palazzo Gioeni", "text": "Il Palazzo Gioeni Asmundo si trova sulla via Etnea a Catania ad angolo con la Piazza dell'Universit\u00e0.\nStoria.\nIl palazzo venne costruito nel 1743, molto probabilmente su progetto dell'architetto Gian Battista Vaccarini, in stile barocco siciliano. Venne commissionato dal duca Gioeni d'Angi\u00f2 quale palazzo di famiglia. L'ingresso principale si apre sulla piazza dell'Universit\u00e0 ed \u00e8 contornato da un ricco portale in pietra bianca. Il palazzo venne ristrutturato intorno agli anni sessanta del XX secolo divenendo sede di un grande magazzino. Nel palazzo venne ospitato lo scrittore tedesco Johann Wolfgang von Goethe nel corso del suo soggiorno a Catania durante il suo viaggio in Italia."}
{"id": "1504272", "revid": "767487", "url": "https://it.wikipedia.org/wiki?curid=1504272", "title": "Santa Isabel (Goi\u00e1s)", "text": "Santa Isabel \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1504273", "revid": "125725994", "url": "https://it.wikipedia.org/wiki?curid=1504273", "title": "Gilera GP800", "text": "GP800 \u00e8 uno scooter prodotto da Gilera dal 2006 al 2013.\nCaratteristiche principali.\nPresentato in occasione dell'EICMA nel 2006 il GP800 \u00e8 dotato di un motore bicilindrico a carter secco da 839 cm\u00b3 di cilindrata che eroga 74,8 CV (coppia: 76,4 Nm a 5.750 rpm), il \"GP800\" \u00e8 in grado di raggiungere una velocit\u00e0 di circa 200\u00a0km/h passando da 0 a 100\u00a0km/h in 5,7 secondi, e rispetta la normativa Euro 3.\nSi tratta di uno scooter concepito per unire praticit\u00e0 e comodit\u00e0 tipiche di tale mezzo alla guidabilit\u00e0 e al carattere sportivo di una motocicletta. Le caratteristiche tecniche, le prestazioni e le dotazioni di sicurezza fanno di questo scooter un mezzo adatto ai percorsi extraurbani e all'autostrada, senza per\u00f2 togliere al conducente la possibilit\u00e0 di muoversi con agilit\u00e0 nelle vie trafficate di una citt\u00e0.\nLa linea caratterizzata da un gioco di linee curve e concave ricorda quella di una moto mentre la sella ampia permette di muoversi in libert\u00e0 anche con un passeggero a bordo.\nSeguendo la filosofia degli ultimi modelli prodotti da Gilera (Runner e Nexus 500 in particolare), il GP800 adotta molte soluzioni tecniche di derivazione motociclistica classica come la trasmissione a catena, e l'impianto frenante a doppio disco capace di garantire adeguati spazi di arresto anche a velocit\u00e0 elevate."}
{"id": "1504275", "revid": "287204", "url": "https://it.wikipedia.org/wiki?curid=1504275", "title": "Santa Rita do Novo Destino", "text": "Santa Rita do Novo Destino \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1504277", "revid": "119325550", "url": "https://it.wikipedia.org/wiki?curid=1504277", "title": "Quinto Cecilio Metello Macedonico", "text": "Biografia.\nFiglio di Quinto Cecilio Metello e nipote di Lucio Cecilio Metello, fu il padre di Quinto Cecilio Metello Balearico, Lucio Cecilio Metello Diademato, Marco Cecilio Metello, Gaio Cecilio Metello Caprario, Cecilia Metella, moglie di Publio Cornelio Scipione Nasica Serapione, Cecilia Metella, moglie di Gaio Servilio Vazia.\nRicopr\u00ec la carica di pretore nel 148 a.C., di console nel 143 a.C., proconsole della Spagna Citeriore nel 142 a.C. e censore nel 131 a.C. Combatt\u00e9 brillantemente nella terza guerra macedonica con il grado di generale ed ebbe un ruolo molto importante nella quarta.\nSotto il suo comando nel 148 a.C., quando ancora era pretore, sconfisse due volte il ribelle macedone Andrisco (quarta guerra macedonica), che aveva dichiarato guerra a Roma vantando di avere origine da Perseo e, per questo, di essere il legittimo erede del trono di Macedonia. Sotto l'autorit\u00e0 di Metello la Macedonia venne sconfitta e ridotta a provincia Romana. Per questa vittoria assunse il soprannome di \"Macedonico\".\nA Metello, come propretore, tocc\u00f2 di dirigere le fasi iniziali della guerra acaica, in attesa dell'arrivo del console Lucio Mummio. Nel 146 a.C. sconfisse lo stratego acheo Critolao a Scarfea e gli arcadi a Cheronea. Dovette scontrarsi con questi ultimi anche successivamente, per vendicare un torto subito da un romano durante un'ambasciata a Corinto. Consegnato al console Mummio il comando della guerra, venne dissuaso dal celebrare immediatamente il trionfo, che si era ampiamente meritato. L'occasione per ricevere quest'onorificenza si present\u00f2 dopo l'ennesima vittoria a Scarfea.\nTornato a Roma celebr\u00f2 finalmente il trionfo e gli venne dato il titolo di \"Macedonico\". Per commemorare l'avvenimento fece costruire nella zona del Circo Flaminio un tempio dedicato a Giove Statore, opera dell'architetto Ermodoro di Salamina, che fu il primo tempio costruito a Roma interamente in marmo e che sorgeva accanto al tempio di Giunone Regina; i due templi vennero circondati da un portico (\"Porticus Metelli\", ricostruito da Ottaviano con il nome di Portico di Ottavia) ornato con le statue bronzee dei generali di Alessandro Magno (\"turma Alexandri\"), opera dello scultore Lisippo, portate a Roma dopo le guerre in Grecia.\nDopo il consolato, nel 143 a.C., venne inviato come governatore nella penisola Iberica dove combatt\u00e9 contro i Celtiberi all'inizio della Guerra Numentina. Sconfisse e sottomise gli Averaci.\nTornato a Roma, dove godette come conquistare di un alto grado di stima tra i suoi concittadini, venne eletto censore nel 131 a.C., impegnandosi audacemente per bloccare il crescente decadimento dei costumi romani. In un discorso che tenne durante il suo mandato propose che il matrimonio fosse obbligatorio per tutti i cittadini, per porre fine al libertinaggio allora diffuso. Lo stesso discorso venne fatto leggere da Augusto al Senato, pi\u00f9 di un secolo dopo, quando l'imperatore eman\u00f2 un editto per favorire il riassetto del popolo romano.\nIl suo impegno morale comport\u00f2 delle forti reazioni, tra cui quella del tribuno della plebe Gaio Attinio Labeone Macerione (espulso precedentemente dal Senato proprio da Metello), che culmin\u00f2 con la morte di quest'ultimo, gettato dalla rupe Tarpea. Il gesto grav\u00f2 in modo molto pesante sulla reputazione di Metello presso il popolo romano.\nSuccessivamente ebbe dei dissidi con Publio Cornelio Scipione Emiliano, ma nonostante ci\u00f2 non dimentic\u00f2 mai i suoi meriti, poich\u00e9 alla sua morte Metello pianse e ordin\u00f2 ai propri figli di trasportare il suo corpo sulla pira per la cremazione.\nCelebrato anche per la sua eloquenza e il suo gusto per le arti, mor\u00ec tra il 116 a.C. e il 115 a.C. Nella memoria rimase come un generale degno di rispetto e divenne il simbolo della Roma fortunata. Gli vennero concessi gli onori civili e militari, e al suo funerale venne accompagnato dai quattro figli, uno dei quali era console, due lo erano gi\u00e0 stati e uno lo sarebbe diventato. Anche i suoi due generi, Publio Cornelio Scipione Nasica Serapione e Gaio Servilio Vazia, vennero eletti successivamente."}
{"id": "1504280", "revid": "111892", "url": "https://it.wikipedia.org/wiki?curid=1504280", "title": "Quinto Cecilio Metelo Macedonico", "text": ""}
{"id": "1504281", "revid": "110157", "url": "https://it.wikipedia.org/wiki?curid=1504281", "title": "S\u00e3o Lu\u00edz do Norte", "text": "S\u00e3o Lu\u00edz do Norte \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1504282", "revid": "454575", "url": "https://it.wikipedia.org/wiki?curid=1504282", "title": "Pap Khouma", "text": "Senegalese di nascita, italiano per adozione, Pap Khouma appartiene alla confraternita dei Muride. \u00c8 immigrato in Italia nel 1984, stabilendosi a Milano, dove si occupa di cultura e letteratura. \u00c8 iscritto all'Albo dei giornalisti stranieri dal 1994 ed \u00e8 cittadino italiano.\nHa pubblicato, firmato con Oreste Pivetta nel 1990, \"Io, venditore di elefanti\", che narra la storia dello stesso Khouma alle prese con il duro destino di venditore ambulante e immigrato. Nel 2005 pubblica \"Nonno Dio e gli spiriti danzanti\" e nel 2010 \"Noi neri italiani\".\nConoscitore di quattro lingue (wolof, francese, inglese e italiano), lavora attualmente in una libreria milanese. \u00c8 il direttore di \"El Ghibli\", rivista online di letteratura ed \u00e8 una figura molto nota nella letteratura migrante in Italia di cui \u00e8 un esponente. Le sue opere hanno notevolmente contribuito alla nascita della nuova letteratura scritta in italiano dagli scrittori e dai poeti non italiani. \u00c8 fondatore e direttore responsabile di \"Assaman\", una rivista online di informazione italo-africana.\nNel 2013 \u00e8 stato candidato alle elezioni regionali in Lombardia nella sottoscrizione di Milano con SEL a sostegno del candidato di Centro Sinistra Umberto Ambrosoli.\nVive e lavora a Milano."}
{"id": "1504283", "revid": "110157", "url": "https://it.wikipedia.org/wiki?curid=1504283", "title": "Coppa Latina 1951", "text": "La Coppa Latina 1951 fu la III edizione della Coppa Latina di calcio, e fu disputata a Milano e Torino nel giugno del 1951.\nIn questa edizione i campioni di Francia del Nizza, che optarono per la contemporanea Copa Rio, furono sostituiti dai vicecampioni del Lilla. Scelta esattamente inversa fu fatta invece dal Milan, che prefer\u00ec questa manifestazione facendosi sostituire nell'altra dalla Juventus. I campioni del Portogallo si sottoposero invece ad un vero e proprio \"tour de force\", non volendo mancare a nessuno dei due impegni."}
{"id": "1504291", "revid": "287204", "url": "https://it.wikipedia.org/wiki?curid=1504291", "title": "S\u00e3o Patr\u00edcio", "text": "S\u00e3o Patr\u00edcio \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1504293", "revid": "287204", "url": "https://it.wikipedia.org/wiki?curid=1504293", "title": "Uruana", "text": "Uruana \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1504295", "revid": "287204", "url": "https://it.wikipedia.org/wiki?curid=1504295", "title": "Coppa Latina 1956", "text": "La Coppa Latina 1956 fu la 7\u00aa edizione dell'omonima competizione. Disputata a Milano, venne vinta dai padroni di casa del Milan.\nAvvenimenti.\nOspitata a Milano tra il giugno e il luglio del 1956, l'edizione vide l'Italia rappresentata dal secondo classificato nel campionato italiano, dopo la rinuncia dei freschi scudettati della ; i gigliati non presero parte alla manifestazione causa l'impossibilit\u00e0 di schierare una formazione competitiva: una concomitante \"tourn\u00e9e\" sudamericana della nazionale azzurra aveva infatti privato i toscani di ben dieci dei suoi tesserati.\nDeclin\u00f2 anche il , sostituito dal che, pur chiudendo il torneo lusitano a pari punti coi rivali, si era visto sfuggire il successo per la peggior differenza reti. e , vincitori del titolo nazionale rispettivamente in Spagna e Francia, completarono il lotto dei partecipanti.\nNella prima semifinale, un Milan piuttosto rimaneggiato super\u00f2 il Benfica per 4-2 grazie anche all'apporto di giovani elementi quali Bagnoli e Radice, trionfatori nel Campionato Ragazzi. Nella successiva sfida eliminatoria, l'Athletic ebbe la meglio 2-0 del Nizza, che poi perse 1-2 ai supplementari anche la finale di consolazione contro i portoghesi.\nNella partita che andava ad assegnare la coppa, all'Arena Civica furono i meneghini a prevalere sugli iberici per 3-1; al vantaggio rossonero del \"baby\" Bagnoli nel primo tempo, rispose all'inizio della seconda frazione Artetxe per i biancorossi, prima che nel finale le reti di Dal Monte e Schiaffino permettessero ai milanesi di aggiudicandosi il trofeo per la seconda volta nella loro storia."}
{"id": "1504297", "revid": "2134764", "url": "https://it.wikipedia.org/wiki?curid=1504297", "title": "Norbert Meier", "text": "Carriera.\nGiocatore.\nClub.\n gioc\u00f2 dal 1980 al 1990 al , con cui vinse un campionato nel 1988, e termin\u00f2 la carriera, giocando dal 1990 al 1992 al Borussia M\u00f6nchengladbach.\nNazionale.\nGioc\u00f2 con la Germania Ovest dal 1980 al 1990 segnando due reti in sedici partite e partecip\u00f2 al in Francia.\nAllenatore.\nMeier allen\u00f2 dal 2003 al 2005 il e nella stagione 2006-2007 la ."}
{"id": "1504299", "revid": "33689", "url": "https://it.wikipedia.org/wiki?curid=1504299", "title": "Marco Cecilio Metello", "text": "Suo padre era Quinto Cecilio Metello Macedonico. Soffoc\u00f2 una rivolta in Sardegna e fu eletto console nel 115 a.C."}
{"id": "1504300", "revid": "21079", "url": "https://it.wikipedia.org/wiki?curid=1504300", "title": "Piramide pentagonale", "text": ""}
{"id": "1504302", "revid": "486946", "url": "https://it.wikipedia.org/wiki?curid=1504302", "title": "Stadio di Matera", "text": ""}
{"id": "1504308", "revid": "123400123", "url": "https://it.wikipedia.org/wiki?curid=1504308", "title": "Il labirinto (Terry Brooks)", "text": "Il labirinto (titolo originale inglese \"Antrax\") \u00e8 un romanzo del 2001 dello scrittore statunitense Terry Brooks. Si tratta del secondo libro della trilogia \"Il viaggio della Jerle Shannara\", riconducibile all'opera fantasy del ciclo di \"Shannara\". Continuazione diretta de \"La strega di Ilse\" riprende le avventure di Walker Boh, ultimo druido delle Quattro Terre, e della spedizione da lui guidata nelle terre al di l\u00e0 dello Spartiacque Azzurro.\nTrama.\nDecimati e separati dall'attacco dei granchi meccanici al termine del capitolo precedente, i protagonisti tentano in ogni modo di riunirsi. Quentin Leah assieme al gruppo sopravvissuto di Cacciatori Elfi affronta i mostri che proteggono l'intricata citt\u00e0-fortezza di Castledown. Nonostante i suoi poteri, il druido Walker Boh viene catturato da una forza invisibile, un supercomputer costruito dagli uomini prima delle Grandi Guerre, e ad esse sopravvissuto: Antrax, progettato appositamente per memorizzare enormi quantit\u00e0 di dati. Con lo scoppio delle Grandi Guerre, quasi tutti i suoi creatori furono uccisi. I sopravvissuti diedero ad Antrax un solo ordine: proteggere e conservare tali informazioni a qualunque costo, in quanto tali informazioni sarebbero andate perdute per sempre. Per assolvere questo compito, il supercomputer cominci\u00f2 a costruire il proprio arsenale di robot e cannoni laser nei sotterranei di Castledown. Intanto Bek Ohmsford affronta con il potere della Spada di Shannara sua sorella Grianne, la strega di Ilse, cercando di liberarla dagli inganni che per anni il Morgawr le ha raccontato. Il principe degli Elfi, Ahren Elessedil, e la veggente Ryer Ord Star si inoltrano in Castledown per salvare Walker e recuperare le Pietre Magiche: ritrovano il druido in coma, sdraiato su una tavola di ferro con numerosi tubi conficcati nel corpo. Avendo bisogno di energia per sostenere i suoi meccanismi di difesa, Antrax ha ideato il piano di disseminazione delle chiavi sulle tre isole per assicurarsi che chiunque avesse raggiunto Castledown fosse dotato di una immensa quantit\u00e0 di energia. Per alimentarsi il supercomputer \u00e8 dunque deciso a sfruttare i poteri del druido costringendolo a ricorrere alla magia per difendersi dall'eterno incubo in cui \u00e8 imprigionato durante lo stato di incoscienza. Dopo una breve lotta, il principe e la veggente riescono a far rinvenire Walker, il quale a questo punto capisce che la magia che stanno cercando \u00e8 in realt\u00e0 la scienza del vecchio mondo memorizzata in Antrax, che potrebbe essere utilizzata per costruire una nuova societ\u00e0. Ma il druido si rende anche conto di non essere capace di accedere a queste informazioni e cos\u00ec sceglie di distruggere Antrax che, con la sua fame di energia, sarebbe potuto diventare una minaccia per il mondo intero. Tuttavia, egli viene ferito mortalmente durante la lotta."}
{"id": "1504309", "revid": "33689", "url": "https://it.wikipedia.org/wiki?curid=1504309", "title": "Operation Wolf", "text": " \u00e8 un videogioco arcade di tipo sparatutto su rotaia, con un modello di mitragliatrice inclinabile come controllo, sviluppato e pubblicato nel 1987 dalla Taito.\nPur non essendo stato il primo nel suo genere a presentare un controllo ad arma da fuoco posizionale (basti pensare a giochi della prima met\u00e0 degli anni ottanta come \"Colt\" o \"Crossbow\"), ebbe molto pi\u00f9 successo dei precedenti.\nNel 1988 uscirono conversioni del titolo per molti home computer edite dalla Ocean Software, poi nel biennio 1989-1990 usc\u00ec per altri computer e console, a opera sempre della Taito e altri editori. Di solito le conversioni vennero apprezzate dalla critica. Nel 2005, una emulazione dell'originale arcade venne inclusa nella raccolta \"Taito Legends\" per PC, PlayStation 2 e Xbox.\nTrama.\nIl protagonista, Roy Adams, \u00e8 un militare dell'esercito statunitense che deve infiltrarsi in una base nemica (presumibilmente situata in Sudamerica, secondo la storia introduttiva del sequel \"Operation Thunderbolt\") prendendo possesso di sei aree strategiche con lo scopo di liberare i prigionieri.\nModalit\u00e0 di gioco.\n\"Operation Wolf\" presenta un sistema di controllo che consiste in un mitragliatore posizionale con il grilletto per sparare i colpi e un pulsante laterale per lanciare le granate; il controllo posizionale non disegna un cursore sullo schermo, sicch\u00e9 \u00e8 necessario orientarsi con la posizione di esso ed i colpi sparati per capire esattamente dove si sta mirando. Il mitragliatore in metallo vibra realmente simulando l'arma reale, l'Uzi. \nRoy Adams ha una barra dell'energia che cala progressivamente quando viene colpito. In ogni missione lo scenario scorre automaticamente (verso sinistra nei livelli 1, 5 e 6, verso destra negli altri tre) fino al suo completamento con 10000 punti assegnati ogni volta, e non c'\u00e8 possibilit\u00e0 di evitare i colpi dei nemici se non anticipandoli o colpendo i loro proiettili se questi consistono in armi da lancio. Nei primi quattro livelli si incontrano vari civili e le infermiere con la barella, i quali non vanno colpiti altrimenti cala l'energia del giocatore; lo stesso discorso vale per i prigionieri da salvare, presenti invece negli ultimi due.\n\u00c8 possibile raccogliere determinati oggetti lungo il livello colpendoli col mitragliatore, come le cartucce per ricaricare l'arma, le granate aggiuntive o la vitalit\u00e0 supplementare (sotto forma di bevanda energetica): a volte possono essere rilasciati dagli animali che passano di tanto in tanto durante il gioco (galline, maialini e avvoltoi).\nC'\u00e8 una differenza sostanziale tra la versione giapponese e quella occidentale: nella prima c'\u00e8 la possibilit\u00e0, di volta in volta, di scegliere la missione da svolgere, mentre nell'altra si deve necessariamente seguire un certo ordine di missioni.\nNella maggior parte delle conversioni casalinghe, per sparare si controlla un mirino con le periferiche tradizionali. Solo alcune supportano la pistola ottica, ad esempio la NES Zapper, per imitare la mitragliatrice.\nMissioni.\nUna volta completate tutte le missioni, Roy viene ricevuto dal presidente degli Stati Uniti d'America. Saranno assegnati punti bonus in base al numero di ostaggi liberati. Successivamente il gioco ricomincer\u00e0 daccapo ma con difficolt\u00e0 maggiore."}
{"id": "1504310", "revid": "2091899", "url": "https://it.wikipedia.org/wiki?curid=1504310", "title": "Palazzo delle Poste (Catania)", "text": "Il Palazzo delle Poste di Catania \u00e8 un edificio pubblico. La facciata d'ingresso \u00e8 posta ad angolo in via Etnea ed \u00e8 adiacente al principale cancello d'entrata della Villa Bellini.\nIl palazzo.\nFu progettato nel 1919 dall'architetto Francesco Fichera e ultimato il 28 ottobre 1929. Venne inaugurato dal re Vittorio Emanuele III il 4 maggio del 1930. Il palazzo occupa un intero isolato. La planimetria inverte lo schema distributivo abituale utilizzato per gli uffici postali (con gli spazi per il pubblico al centro e gli uffici nelle parti periferiche). Nel nuovo schema utilizzato per l'edificio catanese gli spazi riservati al pubblico si trovano nell'anello esterno mentre l'anello interno \u00e8 occupato dagli uffici di smistamento che si affacciano sulla corte, il punto di arrivo e di partenza del materiale postale. Il piano rialzato \u00e8 occupato dagli sportelli per il pubblico che si sviluppano per oltre 1.000\u00a0m\u00b2 lungo il perimetro dell'edificio come delle gallerie illuminate da grandi finestroni, mentre i due piani superiori sono occupati dagli uffici.\nIl suo prospetto \u00e8 molto movimentato con l'inserimento di pietre di colori diversi. Fra esse spicca la pietra lavica e la pietra bianca di Ispica."}
{"id": "1504312", "revid": "13000757", "url": "https://it.wikipedia.org/wiki?curid=1504312", "title": "Operation Bear", "text": ""}
{"id": "1504313", "revid": "120090254", "url": "https://it.wikipedia.org/wiki?curid=1504313", "title": "Sotto lo stesso effetto", "text": "Sotto lo stesso effetto \u00e8 il terzo album in studio del gruppo musicale rap italiano Sottotono, pubblicato il 21 gennaio 1999 dalla Warner Bros. Records. Il disco sfiora le 200.000 copie vendute.\nIl disco.\nCome sottolineato dal titolo, i testi e le sonorit\u00e0 del disco si rifanno molto a quelle del precedente \"Sotto effetto stono\". Anche questo album vanta molte collaborazioni, tra cui ricordiamo quelle con Esa, Maryah, Bassi Maestro e i Lyricalz.\nIn \"Amor de mi vida\" il ritornello \u00e8 cantato da un gruppo vocale di cui faceva parte un acerbo Tiziano Ferro."}
{"id": "1504315", "revid": "44627", "url": "https://it.wikipedia.org/wiki?curid=1504315", "title": "Orangismo (Belgio)", "text": "Con l'espressione orangismo ci si riferisce, in Belgio, ai movimenti politici favorevoli alla riunione del paese con il settentrionale Regno dei Paesi Bassi.\nOrigini del termine.\nCon l'espressione Orangismo ci si \u00e8, nei secoli, riferiti ai diversi movimenti politici che sostennero il potere o la politica della Casa d'Orange-Nassau (l'attuale famiglia reale dei Paesi Bassi), che, a partire dal 1581 (ovvero pochi anni dopo la Rivolta del 1565), occup\u00f2 la carica di \"Statolder\" (o \"Lord Protettore\") della Repubblica delle Sette Province Unite (salvo almeno due lunghe interruzioni, mentre il destino dello Stato si orientava, di volta in volta, fra oligarchia, repubblica e monarchia). Sinch\u00e9 tale potere si consolid\u00f2 tanto che lo Stato si trasform\u00f2 in una \"repubblica monarchica\".\nL'annessione del Belgio ai Paesi Bassi.\nAllorch\u00e9, con la caduta del Primo impero di Napoleone I, le grandi potenze vollero ricostruire lo stato olandese, essi sostituirono la cessata \"Repubblica delle Sette Province Unite\" con un vero e proprio regno, al quale vennero attribuiti anche i Paesi Bassi gi\u00e0 austriaci, tanto che venne definito Regno Unito dei Paesi Bassi.\nA partire dal Trattato di Vienne, quindi, con il termine \"orangisti\" vennero definiti quei 'Belgi' che sostenevano l'unitariet\u00e0 del neo-costituito Regno Unito ed il suo sovrano Guglielmo I.\nIl \"partito orangista\" era, soprattutto, composto da liberali conservatori, ostili ai \"liberali radicali\", al \"partito cattolico\" (conservatore) e, tanto pi\u00f9, all'alleanza di questi ultimi due, espressa nel movimento cosiddetto \"unionista\".\nErano \"orangisti\" il Verhaegen e numerosi soci della \"tout-puissant\" Soci\u00e9t\u00e9 g\u00e9n\u00e9rale, fondata da Guglielmo I nel 1822. A partire dal 1829, il principale pubblicista orangista fu il fiorentino Giorgio Libri-Bagnano: la distruzione del suo giornale, \"Le National\", e della sua abitazione, fu il primo atto della Rivoluzione belga del 1830.\nLa nascita del Regno del Belgio.\nScoppiata la rivoluzione, vennero definiti \"orangisti\" tutti i contro-rivoluzionari, armati, come il colonnello Borremans, o meno.\nSuccessivamente alla nascita del Regno del Belgio, si registr\u00f2 nel Paese fiammingo un movimento (non sempre monarchico) favorevole al ritorno di quelle provincie all'antico Regno Unito (un movimento generalmente ricordato come \"Groot-Nederland\" in olandese, \"Nationalisme thiois\" in francese e \"Greater Netherlands\" in inglese). Si ricordano, in particolare, Jan Frans Willems e Hippolyte Metdepenningen.\nNel ventunesimo secolo, nella quotidiana polemica politica o culturale, vengono definiti \"orangisti\" quelle personalit\u00e0 che maggiormente mettono in discussione l'opportunit\u00e0 storica della nascita del Regno del Belgio, come lo scrittore Geert van Istendael mentre manca, ormai, ogni riferimento politico, non favorendo il nazionalismo fiammingo la riunione con i Paesi Bassi, bens\u00ec la secessione in nuovo stato."}
{"id": "1504325", "revid": "13000954", "url": "https://it.wikipedia.org/wiki?curid=1504325", "title": "Bubble Symphony", "text": ""}
{"id": "1504327", "revid": "50477840", "url": "https://it.wikipedia.org/wiki?curid=1504327", "title": "Parallelepipedo rettangolo", "text": ""}
{"id": "1504337", "revid": "767487", "url": "https://it.wikipedia.org/wiki?curid=1504337", "title": "Coppa dell'Amicizia italo-franco-svizzera 1962", "text": "Le partite della \"Coppa dell'Amicizia\" italo-franco-svizzera 1962, si giocarono nei mesi di maggio e giugno.\nL'edizione del torneo vide la partecipazione di sedici squadre di club: 6 italiane, 6 francesi e 4 svizzere."}
{"id": "1504338", "revid": "196390", "url": "https://it.wikipedia.org/wiki?curid=1504338", "title": "NGC 2392", "text": ""}
{"id": "1504340", "revid": "260853", "url": "https://it.wikipedia.org/wiki?curid=1504340", "title": "Palla schivata", "text": ""}
{"id": "1504342", "revid": "287204", "url": "https://it.wikipedia.org/wiki?curid=1504342", "title": "Adinotherium", "text": "Ladinoterio (gen. Adinotherium) \u00e8 un mammifero primitivo vissuto in Sudamerica nel Miocene inferiore e medio (tra 20 e 15 milioni di anni fa).\nUna \"pecora\" con un corno.\nVagamente simile a una pecora dalle zampe corte, l'adinoterio era un rappresentante primitivo dei tossodonti, un gruppo di mammiferi erbivori che conobbero una notevole espansione durante il Cenozoico in Sudamerica, quando il continente era separato dal resto del mondo. L'adinoterio era probabilmente un erbivoro che si spostava in branchi, brucando fogliame ed erba nelle praterie che si andavano formando in quel periodo. Una particolarit\u00e0 dell'animale era la presenza di un piccolo corno sul cranio, dalla funzione sconosciuta. La specie pi\u00f9 nota di adinoterio \u00e8 \"Adinotherium ovinum\". Contemporaneo all'adinoterio era \"Nesodon\", un animale strettamente imparentato ma di dimensioni maggiori."}
{"id": "1504354", "revid": "287204", "url": "https://it.wikipedia.org/wiki?curid=1504354", "title": "Hypohippus", "text": "Lipoippo (gen. Hypohippus) \u00e8 un equide fossile, vissuto nel Miocene superiore (circa 10 milioni di anni fa) in Nordamerica.\nUn grande cavallo primitivo.\nLa taglia di questo animale era gi\u00e0 notevole (le dimensioni erano di poco inferiori a quelle di un odierno cavallo), ma molte caratteristiche lo denotano come una forma particolarmente primitiva. Infatti, mentre gran parte degli equidi dello stesso periodo (come \"Merychippus\") erano dotati di uno zoccolo centrale e di due pi\u00f9 piccoli laterali per correre nelle praterie che si stavano sviluppando nel corso del Miocene, l'ipoippo era ancora dotato di zampe primitive con tre dita ben sviluppate, che poggiavano sul terreno allargandosi e fornendo un appoggio sicuro. \nIl cranio, inoltre, era dotato di denti bassi e larghi, ideali per cibarsi del fogliame di foresta e non dell'erba dura delle praterie. In sostanza, l'ipoippo assomigliava a una versione ingrandita del suo antenato \"Mesohippus\", dell'Oligocene. Altri equidi particolarmente grandi e primitivi, sempre della stessa epoca, erano \"Megahippus\" degli USA e \"Sinohippus\" della Cina."}
{"id": "1504355", "revid": "1810027", "url": "https://it.wikipedia.org/wiki?curid=1504355", "title": "Francesco De Mura", "text": "Biografia.\nDopo aver frequentato per circa un anno la bottega di Domenico Viola, a partire dal 1708 entr\u00f2 a far parte dello studio di Francesco Solimena, dove rimase fino al 1730. L'influenza del Solimena e della sua tecnica pittorica si vede in maniera evidente nei dipinti risalenti al periodo 1720-30, tra le quali \u00e8 da annoverare il \"Cristo morto in croce con san Giovanni\" del 1713 dipinto nella Chiesa di San Girolamo alle Monache. Nell\"'Immacolata e angeli\" (1715-1718), dipinta per la Chiesa di Santa Maria Porta Coeli a Napoli (ora nella Sacrestia del Divino Amore), gi\u00e0 si vede il suo distacco dallo stile di Mattia Preti (impartitogli da Domenico Viola) verso un graduale schiarimento della sua tavolozza. Nel \"S\". \"Antonio da Padova\" della pinacoteca del Pio Monte della Misericordia e nella \"Madonna col Bambino e s\". \"Domenico\" del Museo Duca di Martina (Villa Floridiana) si procede verso il Rococ\u00f2 e il metodo di Luca Giordano. Verso il 1723 gli furono commissionate le tre tele per la cappella di S. Paride nella cattedrale di Teano, prima delle sue pi\u00f9 grandi commissioni. Nel 1727 spos\u00f2 Anna d'Ebre\u00f9. A partire dal 1728, con i dipinti per la Chiesa di Santa Maria Donnaromita il De Mura inizi\u00f2 a mostrare un percorso pittorico pi\u00f9 personale, forse anche influenzato dalle tematiche arcadiche in voga a Napoli in questo periodo.\nDal 1741 al 1743 soggiorn\u00f2 a Torino dove ebbe modo di conoscere il pittore Corrado Giaquinto e l'architetto Benedetto Alfieri.\nTornato a Napoli fu accolto da un vasto consenso al punto da essere ricevuto alla corte spagnola e mantenne contatti con diversi artisti attivi soprattutto a Roma, in particolare con il pittore francese Pierre Subleyras. Con la sua tecnica cromatica influenz\u00f2 i contenuti realistici tipici del classicismo-rococ\u00f2 il Settecento artistico napoletano. La scuola barocca, in particolare dei maestri Francesco Solimena e Luca Giordano, \u00e8 evidente nelle sue opere laiche - quali gli affreschi dei palazzi reali di Torino e Napoli - ed ecclesiastiche, come l\"'Epifania\" nella Nunziatella a Napoli, la decorazione della Chiesa di Santa Chiara a Napoli e la \"Moltiplicazione dei pani\" nella cattedrale di Foggia.\nAlla sua morte lasci\u00f2 tutte le opere e i bozzetti in suo possesso alla storica istituzione di carit\u00e0 del Pio Monte della Misericordia di Napoli.\nNella sua fiorente bottega si formarono quattro protagonisti dell'ultima fase della stagione rococ\u00f2 a Napoli (in quanto molto attivi nella decorazione degli edifici borbonici e degli appartamenti della migliore aristocrazia napoletana): Pietro Bardellino, Fedele Fischetti, Giacinto Diano e Girolamo Starace-Franchis. Altri allievi comunque validi, ma impegnati a soddisfare principalmente \"committenze periferiche\" furono: Oronzo Tiso, Nicola Peccheneda, Nicola Menzele (1725-1789), Romualdo Formosa, Vincenzo Cannizzaro, Vincenzo De Mita (1751-1828), Francesco Palumbo e Luigi Velpi."}
{"id": "1504357", "revid": "38120", "url": "https://it.wikipedia.org/wiki?curid=1504357", "title": "Coppa dell'Amicizia italo-francese 1963", "text": "Le partite della \"Coppa dell'Amicizia\" italo-francese 1963 si giocarono nel mese di giugno.\nL'edizione del torneo vide la partecipazione di otto squadre di club, quattro per ciascuna delle due nazioni partecipanti."}
{"id": "1504369", "revid": "729019", "url": "https://it.wikipedia.org/wiki?curid=1504369", "title": "Augusto Albini", "text": "Biografia.\nAugusto Albini fu ufficiale di carriera nella Marina del Regno di Sardegna e poi nella Regia Marina italiana. Partecip\u00f2 all'assedio di Ancona (settembre 1860) come luogotenente di vascello di 1\u00aa Classe imbarcato sulla fregata \"Maria Adelaide\" e all'assedio di Gaeta (12 novembre 1860 \u2013 13 febbraio 1861) ove si guadagn\u00f2 la Medaglia d'argento al Valor militare. Nominato addetto navale presso l'ambasciata italiana a Londra (1866), rimase alcuni anni in Inghilterra per poi venire eletto deputato al parlamento italiano (1880). Nel frattempo (1868) aveva perfezionato la carabina inglese Enfield, creando l'arma portatile che fu adottata dalla marina e che \u00e8 nota come Carabina Albini mod. 1868. Ide\u00f2 pure un cannone navale che fu adottato da varie marine militari. Collocato a riposo nel 1886, nello stesso anno diviene presidente della Societ\u00e0 \"Ansaldo - Armstrong\".\nNel 1891 venne nominato senatore del Regno. Augusto Albini era fratello minore dell'ammiraglio Giovan Battista Albini."}
{"id": "1504370", "revid": "125959462", "url": "https://it.wikipedia.org/wiki?curid=1504370", "title": "Miacidae", "text": "I Miacidi (Miacidae) sono una famiglia di antichi mammiferi carnivori, vissuti tra il Paleocene e l'Eocene. I loro resti sono stati rinvenuti in Nordamerica, in Europa e in Asia.\nCarnivori primitivi.\nore, i Miacidi in realt\u00e0 sono considerati i pi\u00f9 antichi e primitivi tra tutti i carnivori. Probabilmente da questa famiglia derivarono, pi\u00f9 o meno direttamente, tutte le famiglie di Caniformia, come i canidi, gli ursidi, i procionidi e i mustelidDall'aspetto vagamente simile a quello di donnole e marti.\nLa taglia dei Miacidi era piuttosto piccola, e di solito non superavano i 40 centimetri di lunghezza; di certo cacciavano piccole prede come rettili e minuscoli mammiferi. Il corpo era ancora allungato e le zampe erano corte come nei contemporanei Creodonti (i mammiferi predatori dominanti del periodo), ma la formula dentaria era gi\u00e0 evoluta e i denti carnassiali erano gi\u00e0 simili a quelli degli odierni carnivori.\nI Miacidi si caratterizzano dal possedere tutti un orifizio infraorbitale, una colonna rostrata entoimpanica e una profonda fossa per il timpano tensore muscolare nell'orecchio medio. Queste caratteristiche sono invece assenti nei Viverravidi.\nLa famiglia Miacidi \u00e8 per il momento considerata parafiletica poich\u00e9 i suoi componenti sono uniti solo dalla mancanza di caratteristiche diagnostiche riconosciute in cladi successivi. Allo stesso modo, gli antenati diretti dei Miacidi sono sconosciuti e la polarit\u00e0 dei caratteri in questo gruppo \u00e8 irrisolta.\nDiffusione.\nStudi filogenetici e paleontologici molecolari recenti hanno suggerito che il medio-Eocene (48,6-37,2 milioni di anni fa) \u00e8 stato un periodo critico nella prima evoluzione dell'ordine dei carnivori.\nLa grande e rapida radiazione di questi animali cominciata gi\u00e0 alla fine del Paleocene (55,8 milioni) ha portato alla comparsa di numerosi generi sparsi in tutto l'emisfero settentrionale del globo e alla presenza simultanea di pi\u00f9 specie dello stesso genere nello stesso territorio. Fulcro di questa ampia radiazione (che ha comunque raggiunto l'Europa e la Cina) \u00e8 stato a lungo considerato il Nordamerica e in particolare i territori oggi appartenenti a Wyoming, California, Texas e Utah.\nRecenti scoperte del 2013 effettuate nel bacino di Le Quesnoy (vicino a Parigi) hanno rivoluzionato questa teoria: in strati risalenti al passaggio tra Paleocene ed Eocene (58,3 milioni di anni fa), i paleontologi hanno rinvenuto denti (molari e premolari) appartenenti alle specie \"Vassacyon taxidiotis\", \"Gracilocyon solei\" e \"(Miacis) Dormaalocyon latouri\". La precoce presenza di queste specie dimostrerebbe una iniziale diversificazione della famiglia avvenuta in Europa alla fine del Paleocene e una solamente successiva diffusione e radiazione nordamericana.\nRisalgono comunque gi\u00e0 al primissimo Eocene del bacino meridionale del Bighorn in Wyoming i generi \"Uintacyon\", \"Eogale\" e le prime specie di \"Miacis\" (\"M.Deutschi\", \"M.igniculus\", \"M.petilus\" e \"M.rosei\") mentre fanno la loro comparsa 50,3 milioni di anni fa i generi \"Vulpavus\", \"Palaearctonyx\", \"Dawsonicyon\" \"Paro\u00f6dectes\" e \"O\u00f6dectes\", oltre alle specie cinesi di \"Miacis\" (\"M. boqinghensis\", \"M.invictus\" e \"M.lushiensis\").\nL'abbondante materiale fossile nordamericano disponibile, anche se spesso limitato a dentature pi\u00f9 o meno complete, consente la distinzione di numerose specie endemiche del genere \"Miacis\" e le affinit\u00e0 di queste specie con altri generi vicini a loro come \"Procynodictis\" (sicuramente imparentato con \"Miacis gracilis\") e altri di recente classificazione come \"Geruttia sandiegonensis\" (sicuramente affine a \"Miacis (Harpalodon) sylvestris\") e \"Walshius pacificus\" (anche lui molto simile al \"Procynodictis\").\nSchema evolutivo.\nSchema aggiornato dopo gli studi cladistici di Spaulding, Flynn e Stucky del 2010 e quelli di Sol\u00e8, Smith, Coillot, Bast e Smith del 2014.\n Carnivoramorpha\n |---\u2020Viverravidae\n |--+--o \u2020\"Vassacyon\"\n | | |--\u2020\"V. taxidiotis\"\n | | |--\u2020\"V. bowni\"\n | | `--\u2020\"V. promicrodon\"\n | `--o \u2020\"Vulpavus\"\n | |--\u2020 6 specie\n | |--\"V. profectus\"\n | `--+--\"V. ovatus\"\n | `-o \u2020\"Palaearctonyx meadi\"\n |--o \u2020\"Gracilocyon\"\n | `--+--\u2020\"G. solei\"\n | |--\u2020\"(Miacis)G. rosei\"\n | |--\u2020\"G. rundlei\"\n | `--+--\u2020\"G. winkleri\"\n | `--+--o \u2020\"O\u00f6dectes\"\n | | |--\u2020\"O. jepseni\"\n | | |--\u2020\"O. herpestoides\"\n | | `--\u2020\"O. pugnax\"\n | `--o \u2020\"Paro\u00f6dectes feisti\"\n |--+--o \u2020\"Uintacyon\"\n | | `-\u202010 specie\n | |--o \u2020\"Xinyuictis tenius\"\n | `--o \u2020\"Zodiocyon zetesios\"\n |--o \u2020\"Dormaalocyon latouri\"\n |--o \u2020\"Eogale parydros\"\n `--o \u2020\"Miacis\"\n |--\u2020\"M. deutschi\"\n |--\u2020\"M. igniculus\"\n `--+--\u2020\"M. petilus\"\n |--\u2020\"M. exiguus\"\n |--\u2020\"M. latidens\"\n |--\u2020\"M. parvivorus\"\n |--+--+--\u2020\"M. medius\"\n | | |?--+--\u2020\"M. australis\"\n | | | |?--\u2020\"M. cognitus\"\n | | | `?--+--o \u2020\"Simamphicyon helveticus\"\n | | | `--o \u2020\"Amphicyonidae\"\n | | `?--o \u2020\"Miocyon\"\n | | `--\u2020 4 specie\n | |--\u2020\"Miacis hookwayi\"\n | |--\u2020\"Miacis washakius\"\n | |--\u2020\"Prodaphaenus uintensis\"\n | |--+--o \u2020\"Harpalodon sylvestris\"\n | | |?--o \u2020\"Ceruttia sandiegoensis\"\n | | `--+--o \u2020\"Prohesperocyon wilsoni\"\n | | `--o \"Canidae\"\n | |--+--\u2020\"Miacis gracilis\"\n | | `--o \u2020\"Procynodictis\"\n | | |--\u2020\"P. vulpiceps\"\n | | |--\u2020\"P. progressus\"\n | | `--o \u2020\"Walchius pacificus\"\n | `--+--o \u2020\"Tapocyon\"\n | | `--\u2020 2 specie\n | |--o\u2020\"Quercygale\"\n | | `-- \u20204 specie\n | |?--o \"Messelogale kessleri\"\n | `?--o \"Paramiacis\"\n |--+--\u2020\"M. boqinghensis\"\n | |--\u2020\"M. invictus\"\n | `--\u2020\"M. lushiensis\"\n `--o \u2020\"Dawsonicyon isami\""}
{"id": "1504377", "revid": "767487", "url": "https://it.wikipedia.org/wiki?curid=1504377", "title": "Girl Guides of Canada", "text": "Girl Guides of Canada - Guides du Canada \u00e8 l'associazione nazionale del guidismo in Canada. Il guidismo in Canada cominci\u00f2 nel 1910 e fu tra i membri fondatori dell'Associazione Mondiale Guide ed Esploratrici (AMGE) nel 1928. L'associazione conta 116.206 membri (nel 2006).\nStoria.\nMary Malcolmson organizz\u00f2 la prima compagnia canadese di guide che fu ufficialmente registrata a St. Catharines, Ontario; questa registrazione \u00e8 datata 11 gennaio 1910. Un parco di St. Catharines fu intitolato successivamente a Mary Malcolmson. Altre compagnie di guide nacquero a Toronto, Moose Jaw e Winnipeg. La compagnia di Toronto organizz\u00f2 il primo campo di guide in Canada sulle rive del Credit River nel giugno del 1911. Durante il 1912 il Guidismo si era diffuso in tutto il Canada tanto che Agnes Baden-Powell nomin\u00f2 Lady Mary Pellatt \"Capo Commissario dei domini delle guide del Canada\".\nProgramma.\nL'associazione \u00e8 divisa in 5 branche in rapporto all'et\u00e0:"}
{"id": "1504381", "revid": "1684799", "url": "https://it.wikipedia.org/wiki?curid=1504381", "title": "Amata phegea", "text": "La fegea (Amata phegea ()) \u00e8 un lepidottero appartenente alla famiglia Erebidae, diffusa in Eurasia.\nDescrizione.\nAdulto.\nSi caratterizza per una livrea nera dai riflessi blu metallici, punteggiata di bianco sulle ali; il corpo affusolato \u00e8 invece cerchiato di anelli gialli. La fegea pu\u00f2 raggiungere i 4 cm di apertura alare. Le antenne sono nere con le punte bianche.\nCon \"Zygaena ephialtes\", costituisce un esempio di mimetismo m\u00fclleriano ed aposematismo: entrambe le falene sono tossiche per i predatori e segnalano la loro inappetibilit\u00e0 tramite la loro colorazione sgargiante.\nMatura lo stadio adulto in tarda primavera ed \u00e8 pertanto osservabile soprattutto in estate.\nLarva.\nIl bruco \u00e8 lungo circa 5 cm; appare di colore grigiastro con ciuffi di peli scuri disposti in maniera segmentale. Gli occhi sono notevolmente estroflessi e di colore rosso scuro.\nDistribuzione e habitat.\nLa specie preferisce i climi secchi, spazi aperti con arbusti e alberi, boschi radi e pendii; \u00e8 diffusa soprattutto in Europa meridionale, ma si rinviene anche nel nord della Germania e, verso est, in Anatolia e nel Caucaso. Vi sono inoltre delle popolazioni nelle riserve naturali \"Leudal\" e \"De Meinweg\" nel sud-est dei Paesi Bassi."}
{"id": "1504383", "revid": "1573940", "url": "https://it.wikipedia.org/wiki?curid=1504383", "title": "Tenshin Sh\u014dden Katori Shint\u014d-ry\u016b", "text": "Il Tenshin Sh\u014dden Katori Shint\u014d-ry\u016b (\u5929\u771f\u6b63\u4f1d\u9999\u53d6\u795e\u9053\u6d41) \u00e8 una delle pi\u00f9 antiche scuole di Kory\u016b (\u53e4\u6d41) Bujutsu (\u6b66\u8853) tuttora esistente.\nFu fondato nel 1447 da Izasa Iienao presso il tempio di Katori dedicato a Futsu-nushi no Mikoto, divinit\u00e0 guardiana della sicurezza dello Stato, dello sviluppo del lavoro e del valore marziale. Per volere del fondatore, la scuola \u00e8 sempre rimasta indipendente e non si \u00e8 mai legata ad alcuna famiglia nobiliare.\nL'istruzione impartita \u00e8 basata sullo studio della \"Katana\" (\"Kenjutsu\"), che \u00e8 considerata l'arma principale, e con essa vengono studiate varie altre armi. Il metodo d'insegnamento si basa sull'apprendimento dei \"Kata\", una serie di movimenti codificati di attacco e difesa tra il maestro e l'allievo; di norma il maestro utilizza una \"Katana\" di legno (\"bokken\") e l'allievo, di volta in volta, le varie armi previste dalla scuola: \"bokken\", \"B\u014d\", \"naginata\" e \"yari\".\nFanno parte degli insegnamenti della scuola anche l'uso degli \"Shuriken\", il combattimento a due spade (\"Ryoto\") nonch\u00e9 tecniche di strategia militare e aspetti della cultura tradizionale giapponese."}
{"id": "1504389", "revid": "181699", "url": "https://it.wikipedia.org/wiki?curid=1504389", "title": "Fegea", "text": ""}
{"id": "1504396", "revid": "22356", "url": "https://it.wikipedia.org/wiki?curid=1504396", "title": "Anteosaurus", "text": "Lanteosauro (gen. Anteosaurus) era un gigantesco rettile \u2013 mammifero vissuto nel Permiano medio (circa 260 milioni di anni fa). I suoi resti sono stati rinvenuti in Sudafrica.\nUn predatore dalla testa enorme.\nQuesto animale, lungo oltre cinque metri e pesante forse pi\u00f9 di mezza tonnellata, doveva essere un predatore eccezionale, uno dei pi\u00f9 grandi del suo periodo. Il corpo massiccio era sorretto da arti robusti e dotati di grandi artigli, mentre la testa era enorme (80 centimetri di lunghezza) e provvista di una dentatura formidabile: i canini, lunghi e robusti, fanno supporre che l'anteosauro fosse abituato a squarciare le carni delle sue prede, che verosimilmente erano costituite da grandi erbivori come i pareiasauri o altri terapsidi. L'anteosauro fa parte di un gruppo di terapsidi noti come dinocefali (ovvero \u201cteste terribili\u201d), che ebbero una grande espansione nei primi tempi del Permiano superiore diffondendosi in Russia e in Sudafrica e producendo forme erbivore (come \"Moschops\"), onnivore (\"Jonkeria\") e carnivore (\"Anteosaurus\", appunto).\nCoperto di peli?\nCome molti dinocefali, l'anteosauro possedeva un cranio dotato di un forte ispessimento delle ossa frontali; questa strana caratteristica era forse utilizzata in combattimenti intraspecifici per il predominio del territorio o delle femmine. In alcune ricostruzioni, in particolare a cavallo tra gli anni '70 e '80, l'anteosauro appare completamente ricoperto di pelo e dotato di una folta criniera leonina. In realt\u00e0 queste ricostruzioni sono puramente ipotetiche, ma poich\u00e9 il Sudafrica nel Permiano era soggetto a periodi freddi, poich\u00e9 pi\u00f9 vicino al Polo Sud rispetto ad oggi, \u00e8 possibile che i terapsidi a sangue caldo (tra cui Anteosaurus) avessero sviluppato pelo per rimanere attivi anche a basse temperature. La specie pi\u00f9 nota \u00e8 Anteosaurus magnificus, conosciuta fra l'altro per una trentina di crani fossili."}
{"id": "1504397", "revid": "2198857", "url": "https://it.wikipedia.org/wiki?curid=1504397", "title": "Nicola Giuseppe Dallorso", "text": "Biografia.\nNacque a Chiavari in provincia di Genova da Giovanni Dallorso e Rosa Chiappe. Spos\u00f2 Eugenia Bernardello ed ebbe quattro figli: Rosita, Marco, Giovanni e Maria.\nMa la sua principale attivit\u00e0 fu quella di proprietario e presidente del Banco di Chiavari e della Riviera Ligure, importante istituto di credito genovese nato nel 1870 con il nome di Banco di Sconto del Circondario di Chiavari. In questa attivit\u00e0 gli succedette successivamente il figlio Giovanni, fino al 1968 quando la propriet\u00e0 pass\u00f2 in mano alla Banca Commerciale Italiana.\nFu senatore del regno dal 1939 al 1944 e fece parte della commissione dei lavori pubblici e delle comunicazioni.\nMori il 9 settembre 1954 a Genova.\nPer le sue attivit\u00e0 nel 1958 gli fu assegnato l'importante riconoscimento \"Olivo d'Oro\".\nCariche detenute.\nNella sua carriera amministr\u00f2 moltissime aziende:"}
{"id": "1504400", "revid": "287204", "url": "https://it.wikipedia.org/wiki?curid=1504400", "title": "Coppa dell'Amicizia italo-svizzera 1967", "text": "Le partite della \u201cCoppa dell\u2019Amicizia\u201d italo-svizzera 1967 si disputarono tutte in Svizzera tra il 17 e il 24 giugno.\nL'edizione del torneo vide la partecipazione di tre squadre di club per nazione. Ciascuna delle partecipanti incontrava in un unico incontro le tre rappresentanti della nazione avversa.\nFu vinta dal Brescia."}
{"id": "1504416", "revid": "106456", "url": "https://it.wikipedia.org/wiki?curid=1504416", "title": "Lloyd Adriatico", "text": "Lloyd Adriatico \u00e8 stata una compagnia assicurativa arrivata a contare, complessivamente 2,5 milioni di clienti e quasi quattro milioni di polizze. \u00c8 stata tra i primi promotori di fondi pensione aperti.\nStoria dell'azienda.\nIl Lloyd Adriatico viene fondato a Trieste il 28 marzo 1936, per volont\u00e0 di Ugo Irneri: capitale sociale 20.000 lire. La compagnia ha la sua prima sede al numero 4 di piazza Tommaseo, uno dei luoghi che evocano la Trieste di Joyce e Svevo.\nA met\u00e0 degli anni cinquanta, viene raggiunto e superato il primo miliardo di premi.\nIl 1964 \u00e8 l'anno di un'importante svolta: nasce quello che diventer\u00e0 un \"cavallo di battaglia\" nella responsabilit\u00e0 civile automobilistica, cio\u00e8 la \"polizza quattroruote (4R)\". Anticipando la personalizzazione dell'RC Auto, la polizza 4R era basata sul principio della compartecipazione dell'assicurato, in caso di sinistro, tramite l'applicazione di una franchigia fissa che andava detratta dal valore del danno risarcibile a termini di polizza, il che consentiva alla compagnia assicuratrice di praticare ai clienti un premio decisamente inferiore a quello praticato dalla concorrenza per polizze prive di franchigia.\nNel giugno 1987 l'inaugurazione della nuova sede. L'imponente palazzo, progettato dagli architetti Celli e Tognon, \u00e8 stato definito un \"edificio per la citt\u00e0\" per la coerenza che riflette lo stile architettonico della Trieste neoclassica sette-ottocentesca. Il palazzo \u2013 che trova sede nella zona residenziale del quartiere San Vito, accanto alla zona verde di Sant'Andrea\u00a0\u2013 s'inserisce nell'urbanizzazione con armonia e nel contempo presenta le pi\u00f9 moderne tecnologie dell'edilizia.\nNel 1995 il Lloyd Adriatico entra nella \"galassia\" Allianz tedesca, uno tra i principali attori assicurativi a livello europeo e mondiale.\nIl 1\u00ba ottobre 2007 Allianz ha attuato una riorganizzazione che ha portato alla nascita di Allianz S.p.A., che ha integrato le preesistenti controllate Lloyd Adriatico, RAS e Allianz Subalpina, divenute divisioni di Allianz Spa. Il marchio Lloyd Adriatico \u00e8 stato cos\u00ec sostituito dal marchio Allianz Lloyd Adriatico."}
{"id": "1504420", "revid": "339392", "url": "https://it.wikipedia.org/wiki?curid=1504420", "title": "Anton Ponkrashov", "text": ""}
{"id": "1504426", "revid": "15756", "url": "https://it.wikipedia.org/wiki?curid=1504426", "title": "Opel Kapit\u00e4n", "text": "La Kapit\u00e4n era un'autovettura di fascia alta prodotta in pi\u00f9 serie dal 1938 al 1970 dalla Casa automobilistica tedesca Opel.\nProfilo e storia.\nLanciata per la prima volta nel 1938, la \"Kapit\u00e4n\" fu chiamata a raccogliere il testimone lasciatole dalla Super 6.\nLa sua denominazione prosegu\u00ec il corso ispirato ai gradi della marina militare, inaugurato due anni prima con la Kadett, seguita dalla Admiral.\nDopo la seconda guerra mondiale \"Kapit\u00e4n\" fu il solo nome che venne mantenuto di questa serie, ma dal 1962, con la nuova Kadett, Opel ricominci\u00f2 a utilizzare le vecchie denominazioni, riprendendo nel 1964 il nome \"Admiral\" e arricchendo la serie con la Commodore (1967), avendo nel frattempo esteso questo schema anche alla sfera politica (Diplomat nel 1964 e poi Senator nel 1977).\nLa produzione della \"Kapit\u00e4n\", salvo la generale pausa del periodo bellico e degli anni immediatamente successivi a causa dei danni subiti dallo stabilimento Opel, \u00e8 proseguita ininterrottamente dal 1938 al 1970 e si \u00e8 articolata in ben nove serie, caratterizzate da numerosi aggiornamenti, sia di tipo tecnico che estetico.\nPrima serie (1938-40).\nCaratteristiche.\nLa produzione della prima serie della \"Kapit\u00e4n\" inizi\u00f2 nel novembre del 1938, con presentazione alla stampa avvenuta il 15 dicembre a R\u00fcsselsheim e lancio commerciale in occasione del salone dell'automobile di Berlino, nel febbraio 1939. Ci\u00f2 fece di questa vettura l'ultima Opel introdotta prima dello scoppio della Seconda Guerra Mondiale. Fin dalla sua prima generazione, la \"Kapit\u00e4n\" propose soluzioni tecniche ed estetiche innovative: sul piano tecnico vi era infatti l'utilizzo della scocca portante, che oramai stava cominciando a diffondersi in tutta Europa. In questo modo la \"Kapit\u00e4n\" diede un taglio deciso con le ammiraglie Opel del passato, legate fino a quel momento (compresa la \"Super 6\" appena uscita di produzione) alla vecchia architettura a telaio separato dalla carrozzeria.\nAnche per quanto riguardava la linea, non pochi furono gli elementi moderni che caratterizzavano la \"Kapit\u00e4n\". L'influsso della statunitense General Motors, da quasi dieci anni proprietaria del marchio, si fece sentire in maniera consistente. La \"Kapit\u00e4n\" sfoggiava infatti linee molto americaneggianti, che ricordavano da vicino i contemporanei modelli d'oltreoceano e che prefiguravano le linee delle grandi berline europee che verranno prodotte dieci anni pi\u00f9 tardi. Tipico di tale stile era in generale la carrozzeria molto arrotondata con padiglione assai arcuato e pi\u00f9 in dettaglio il frontale con massicci parafanghi in cui erano inglobati per intero i fari di forma esagonale. Tale soluzione portava a definitiva maturazione il processo di modernizzazione stilistica avviato gi\u00e0 nel 1935 con la Olympia e proseguito con Kadett ed Admiral, nelle quali i fari anteriori furono semi-inglobati nella carrozzeria. Il cofano motore era solcato da lateralmente da alcune feritoie che andavano a congiungersi nelle ben pi\u00f9 numerose feritoie orizzontali che formavano la calandra, quest'ultima assai bombata ed arrotondata. La visione d'insieme del frontale ricordava inoltre quella della Cord 812, innovativo modello statunitense di fine anni trenta. Caratteristico era anche il parabrezza in due pezzi.\nLa prima serie della \"Kapit\u00e4n\" era equipaggiata dallo stesso motore della \"Super 6\", vale a dire un sei cilindri in linea da 2.473 cm\u00b3 con distribuzione a valvole in testa ed in grado di erogare una potenza massima di 55 CV a 3500 giri/min, con un valore di punta della coppia massima di 145 N\u00b7m a 1600 giri/min. Il cambio era a tre marce con innesti silenziosi, mentre la frizione era monodisco.\nLe sospensioni erano anteriormente a ruote indipendenti con doppi trapezi trasversali, molle elicoidali ed ammortizzatori idraulici a leva, mentre nella precedente \"Super 6\" venivano invece montate sospensioni con schema Dubonnet, meno raffinate ed affidabili. Il retrotreno proponeva invece una pi\u00f9 classica soluzione ad assale rigido, ma anch'essa con ammortizzatori idraulici a leva e con molle a balestra longitudinali. L'impianto frenante era a quattro tamburi.\nLa prima serie della \"Kapit\u00e4n\" raggiungeva una velocit\u00e0 massima di 126 km/h e fu proposta in tre varianti di carrozzeria: berlina a due o quattro porte e cabriolet due porte.\nProduzione.\nLa produzione della \"Kapit\u00e4n\" ebbe luogo presso lo stabilimento di R\u00fcsselsheim: fin da subito vennero previste tre varianti di carrozzerie, ossia berlina a 2 porte, berlina a 4 porte e cabriolet a 4 posti. La capote di quest'ultima versione venne realizzata dalla carrozzeria Hebm\u00fcller, ma l'assemblaggio finale avvenne comunque sempre e solo a R\u00fcsselsheim.\nFu tolta di produzione nell'ottobre del 1940, un anno dopo lo scoppio della Seconda Guerra Mondiale. In totale ne vennero realizzati 25.374 esemplari, di cui 3.422 berline a 2 porte, 17.144 berline a 4 porte, 4.560 cabriolet a 4 posti e 248 telai nudi allestiti da carrozzieri esterni. In realt\u00e0 la produzione venne fatta cessare gi\u00e0 nel mese di maggio, sempre a causa della guerra, ma nonostante il periodo fosse tutt'altro che adatto, si decise di produrne altri quattro esemplari per raggiungere e festeggiare la milionesima Opel prodotta dalla sua fondazione. Altri tre esemplari vennero assemblati nel settembre del 1943 per vagliare la possibilit\u00e0 di un ritorno alla produzione alla fine della guerra.\nSeconda serie (1948-51).\nDopo il conflitto gli stabilimenti Opel uscirono seriamente danneggiati dai bombardamenti, ragion per cui la produzione cominci\u00f2 letteralmente con il contagocce e limitatamente a poche unit\u00e0 di camion Blitz, prodotti a partire dal 1946 ed equipaggiati, fra l'altro, proprio con motori di origine \"Kapit\u00e4n\". Inoltre, la Germania era stata costretta a pesanti risarcimenti nei confronti degli Stati vincitori. Parte di questi risarcimenti fu costituita da diverse strutture e macchinari utilizzati proprio dalla Casa di R\u00fcsselsheim fino al 1940 per produrre vetture come la \"Kadett\" d'anteguerra, che sarebbe stata in seguito prodotta in Unione Sovietica. Come se non bastasse, in un primo tempo alla Germania non fu concesso di produrre vetture di cilindrata superiore al litro e mezzo, per questo la prima vettura Opel posta in commercio nell'immediato dopoguerra fu la Olympia di fine 1947.\nPer questi motivi, la nuova generazione della \"Kapit\u00e4n\" non pot\u00e9 che arrivare solo nel 1948, quando le autorit\u00e0 d'occupazione americane concessero l'autorizzazione alla produzione di modelli di cilindrata superiore. In realt\u00e0, gi\u00e0 dal 1947 erano stati ultimati i primi esemplari di questa nuova produzione, nella prospettiva di poterli effettivamente lanciare sul mercato non appena possibile e in quantit\u00e0 superiori. Per questo la nuova \"Kapit\u00e4n\", prodotta a partire dall'ottobre 1948, viene spesso indicata come \"Modell 47\".\nCaratteristiche.\nLa seconda generazione della \"Kapit\u00e4n\" riprendeva quasi del tutto il modello d'anteguerra, del quale fu in pratica un restyling: tra le piccolissime differenze estetiche, la pi\u00f9 evidente era costituita dai nuovi fari anteriori di forma circolare anzich\u00e9 esagonale. Identica anche la meccanica, consistente nello stesso sei cilindri da 2,5 litri del modello precedente. Alcune modifiche di dettaglio furono apportate al radiatore, lla leva del cambio, alle sospensioni, all'impianto frenante e all'alloggiamento del differenziale. Rimasero invariate anche le prestazioni, con una punta velocistica di 126 km/h, esattamente come nel modello d'anteguerra.\nDal punto di vista della gamma, invece, pi\u00f9 notevoli furono le differenze tra la prima e la seconda serie: la \"Kapit\u00e4n\" del dopoguerra era infatti proposta unicamente come berlina a quattro porte e non pi\u00f9 a due porte o come cabriolet.\nProduzione.\nNelle primissime fasi della produzione, la \"Kapit\u00e4n\" fu destinata esclusivamente ad alcune cariche istituzionali delle autorit\u00e0 americane. Fra l'avvio della sua produzione e la fine del mese di dicembre del 1948, furono 213 gli esemplari consegnati alle autorit\u00e0 d'occupazione americane. Ma non molto tempo dopo, la produzione venne estesa anche a livello di vettura regolarmente a listino e rivolta a tutti i potenziali clienti, ad un prezzo di 9.950 DM.\nNel maggio 1950 vi furono alcuni lievissimi aggiornamenti di dettaglio, specialmente nella leva del cambio, spostata dal pavimento al volante, nel comando degli indicatori di direzione, anch'esso spostato al volante (prima era sul cruscotto) e nei nuovi rivestimenti. L'unico aggiornamento al motore fu l'innalzamento del rapporto di compressione da 6:1 a 6,1:1, un aggiornamento non tanto mirato all'aumento delle prestazioni, che rimasero invariate, quanto al maggior rendimento e quindi alla diminuzione dei consumi.\nNel febbraio del 1951, la seconda generazione della \"Kapit\u00e4n\" usc\u00ec di produzione, dopo essere stata prodotta in 30.406 esemplari, di cui 12.936 con cambio al pavimento e 17.470 con cambio al volante.\nTerza serie (1951-53).\nCaratteristiche.\nNel marzo 1951 fu presentata la terza generazione della \"Kapit\u00e4n\". Pur basandosi sulla scocca della \"Kapit\u00e4n\" d'anteguerra, il nuovo modello proponeva delle novit\u00e0 pi\u00f9 consistenti, specialmente a livello estetico, di quanto non aveva fatto a suo tempo la seconda serie. Innanzitutto la nuova \"Kapit\u00e4n\" era pi\u00f9 lunga e pi\u00f9 larga. Pi\u00f9 in particolare, il frontale fu radicalmente rinnovato: fermi restando i proiettori circolari, la calandra fu ridisegnata, risultando cos\u00ec formata non pi\u00f9 da fitti listelli ma da soli tre listelli pi\u00f9 spessi, sempre disposti orizzontalmente e cromati. Inoltre, questi listelli non si prolungavano pi\u00f9 lungo i lati del cofano motore, ma rimasero confinati nella zona frontale. Pi\u00f9 massicci divennero anche i paraurti, sia l'anteriore che il posteriore, che furono dotati di rostri. Rimasero immutate altre soluzioni come quella del parabrezza in due pezzi. Lateralmente furono ridisegnati i passaruota, meno arcuati e leggermente pi\u00f9 schiacciati, mentre la forma dei parafanghi rimase pressoch\u00e9 immutata. Il cofano motore non presentava pi\u00f9 ai suoi lati i lunghi listelli cromati longitudinali, ma un semplice elemento cromato nella parte posteriore. Il parafango posteriore era tagliato a met\u00e0 da una linea cromata orizzontale. La coda era di forma pi\u00f9 allungata, in modo da migliorare la capacit\u00e0 di carico del bagagliaio e fu il principale motivo delle aumentate dimensioni della \"Kapit\u00e4n\". Nel complesso la linea non si discost\u00f2 di molto da quella del modello precedente, ma risultava decisamente aggiornata e attualizzata in numerosi particolari, condividendo cos\u00ec molte similitudini stilistiche con la contemporanea \"Olympia\".\nInternamente, la \"Kapit\u00e4n\" del 1951 si distingueva per alcuni particolari, come ad esempio il nuovo volante a due razze. Il bagagliaio, nonostante fosse stato ridisegnato, non riusciva ad offrire molto spazio per i bagagli a causa della presenza della ruota di scorta al suo interno.\nDi fronte a tanti aggiornamenti estetici, la meccanica rimaneva pressoch\u00e9 immutata. Si ritrovava cos\u00ec il consueto sei cilindri in linea a valvole in testa da 2.473\u00a0cm\u00b3, che fu leggermente rivisto in modo da erogare 58 CV a 3700 giri/min di potenza massima e 147 Nm a 1600 giri/min di coppia massima. La velocit\u00e0 massima sal\u00ec cos\u00ec a 128\u00a0km/h.\nIdentico era il sistema di trasmissione, cos\u00ec come l'impianto frenante a quattro tamburi, mentre per quanto riguardava le sospensioni, il retrotreno adott\u00f2 gli ammortizzatori idraulici telescopici in luogo di quelli a leva. Altra novit\u00e0 furono i nuovi cerchi da 16 pollici in luogo di quelli da 15 pollici delle precedenti \"Kapit\u00e4n\".\nProduzione.\nLa terza serie della \"Kapit\u00e4n\", disponibile unicamente come berlina a quattro porte, non conobbe grosse novit\u00e0 nel corso della sua breve carriera commerciale: l'unica veramente degna di nota fu introdotta nel dicembre 1952, quando il motore sub\u00ec una nuova e leggera rivisitazione (aumento del rapporto di compressione e adozione di un nuovo carburatore) che port\u00f2 la sua potenza massima da 58 a 60 CV, con la velocit\u00e0 massima che sal\u00ec a 133 km/h. Questa \"Kapit\u00e4n\" fu prodotta fino a met\u00e0 del 1953 in 48.587 esemplari.\nQuarta serie (1953-55).\nIl 15 settembre del 1953 fu presentata alla stampa la nuova generazione della \"Kapit\u00e4n\". Indicata come anno-modello 1954, o pi\u00f9 semplicemente come \"Modell 1954\", la nuova \"Kapit\u00e4n\" fu questa volta un modello completamente nuovo rispetto ai suoi antesignani.\nCaratteristiche.\nDal punto di vista del corpo vettura, la nuova \"Kapit\u00e4n\" abbandon\u00f2 il vecchio concetto di carrozzeria berlina a parafanghi sporgenti e dal design ancora legato agli stilemi del decennio precedente, per accostarsi invece al moderno concetto di berlina a tre volumi, che nei primi tempi della sua diffusione fu denominato \"carrozzeria Ponton\". Via quindi i parafanghi sporgenti a favore di parafanghi interamente inglobati nel resto del corpo vettura, mentre il cofano motore fu abbassato per rendere la linea pi\u00f9 filante e la coda, che gi\u00e0 nella \"Kapit\u00e4n\" del 1951 stava cominciando a svilupparsi e a divenire pi\u00f9 accentuata, qui raggiunse una pi\u00f9 piena maturit\u00e0 stilistica andando a costituire un vero e proprio terzo volume con tanto di fari posti sulla sommit\u00e0. Sempre nella zona posteriore, era visibile anche il disegno panoramico del lunotto, un tema che verr\u00e0 ulteriormente sviluppato nelle serie successive, anche se in questo caso il lunotto era suddiviso in tre parti anzich\u00e9 essere in un pezzo unico. Elegante anche la scelta stilistica delle ruote posteriori semicarenate ed evidenziate da una breve nervatura passante sopra i passaruota per terminare all'estremit\u00e0 posteriore. Un'altra nervatura laterale solcava invece la fiancata a met\u00e0 altezza, partendo da dietro i proiettori anteriori per terminare a met\u00e0 della portiera posteriore. Il frontale era munito di fari circolari e di una larga calandra ovale a sviluppo orizzontale che andava ad occupare quasi tutta la larghezza del frontale stesso, conferendo alla nuova berlina un look pi\u00f9 aggressivo, come anche nella contemporanea Olympia Rekord. Un ulteriore tocco di eleganza venne dato dalla possibilit\u00e0 di avere a pagamento il tetto in tinta differenziata rispetto al resto della carrozzeria. Nel complesso, la vettura appariva come una versione in scala ridotta delle contemporanee Cadillac e Buick prodotte e commercializzate oltreoceano (va ricordato che entrambi i marchi appartengono alla galassia della General Motors come all'epoca lo era anche la Opel), o perlomeno ne incorporava alcune tipiche soluzioni stilistiche.\nAll'interno, la grande novit\u00e0 era rappresentata dal gruppo plancia-cruscotto, completamente ridisegnato e rinnovato: spiccavano il nuovo volante a due razze con clacson concentrico, il cruscotto a tre strumenti, il nuovo vano portaoggetti sul lato passeggero e il caratteristico portacenere centrale che incorporava le due manopole per la regolazione del sistema di climatizzazione, una vera chicca all'epoca, prerogativa solo di modelli di un certo livello.\nPer quanto riguardava la tecnica, la nuova \"Kapit\u00e4n\" riproponeva il sei cilindri in linea da 2.473\u00a0cm\u00b3 con distribuzione a valvole in testa, ma con potenza massima portata a 68 CV a 3500 giri/min, 10 in pi\u00f9 rispetto alla \"Kapit\u00e4n\" precedente. La coppia massima era invece di 160 N\u00b7m, anch'essa sensibilmente migliorata rispetto al precedente modello. Il cambio rimaneva a tre marce ma introduceva anche la seconda e la terza marcia sincronizzate. I freni erano sempre a tamburo sulle quattro ruote, ma furono anch'essi rivisitati e migliorati. L'avantreno della nuova \"Kapit\u00e4n\" proponeva gli ammortizzatori idraulici telescopici come al retrotreno, dove furono montati gi\u00e0 nella serie precedente. Posteriormente, invece, fu montata una barra stabilizzatrice come all'avantreno, mentre i cerchi divennero da 13 pollici.\nProduzione.\nLe prime consegne si ebbero nel novembre del 1953, ma gi\u00e0 nel maggio del 1954, la \"Kapit\u00e4n\" sub\u00ec un lievissimo aggiornamento meccanico, atto a portare il valore di coppia massima a 173 Nm e quello della potenza massima a 71 CV.\nLa nuova \"Kapit\u00e4n\" fu prodotta unicamente come berlina a 4 porte, raggiungeva una velocit\u00e0 massima di 138\u00a0km/h e fu prodotta fino al 1955 in 61.543 esemplari. Gli ultimi esemplari, prodotti fra marzo e luglio, introdussero un ulteriore aggiornamento tecnico costituito dallo sterzo a circolazione di sfere anzich\u00e9 a vite e settore.\nQuinta serie (1955-58).\nCaratteristiche.\nBasata sulla stessa scocca della serie precedente, la quinta serie della \"Kapit\u00e4n\" introduceva alcuni aggiornamenti estetici, come la calandra ovale pi\u00f9 grande e dotata di fitte grigliature a sottili listelli orizzontali, al posto della \"bocca di squalo\" utilizzata nel modello precedente. Furono mantenuti i fari anteriori di forma circolare, ma vennero incassati all'interno di alloggiamenti sporgenti e pi\u00f9 protesi in avanti. Diverso anche il disegno degli indicatori di direzione. La fiancata riprendeva grosso modo l'impostazione del modello precedente, ma venne rivisitata in chiave pi\u00f9 attualizzata per essere resa pi\u00f9 elegante. Tale ristilizzazione della fiancata pass\u00f2 anche per l'introduzione di una nervatura cromata che anche in questo caso partiva da dietro i proiettori posteriori, per spezzarsi a met\u00e0 della portiera posteriore e riprendere poco pi\u00f9 in basso fino alla fine del parafango. La parte posteriore mostrava un \"inizio\" di pinne, pi\u00f9 chiaramente visibili osservando la coda. Esse riprendevano la nota moda americana delle enormi vetture dotate di pinne posteriori, moda in seguito ripresa da molte Case automobilistiche europee. Il lunotto panoramico riprese il disegno della precedente \"Kapit\u00e4n\". Le superfici vetrate divennero leggermente pi\u00f9 estese, in particolar modo il parabrezza, allo scopo di migliorare la visibilit\u00e0.\nAnche nel caso della \"Kapit\u00e4n\" quinta serie, il motore era lo stesso delle altre serie, ma la sua potenza massima fu portata a 75 CV a 3900 giri/min, mentre la coppia motrice raggiunse i 173 N\u00b7m a 1700 giri/min. Ci\u00f2 fu possibile grazie alla lavorazione della testa e all'innalzamento del rapporto di compressione. La velocit\u00e0 massima raggiunse cos\u00ec i 140\u00a0km/h.\nIl resto della meccanica riprese all'incirca le stesse soluzioni viste sulla precedente \"Kapit\u00e4n\". Unica differenza di rilievo fu nel retrotreno, il cui tradizionale assale rigido fu rinforzato da un telaietto ausiliario. Inoltre, gli pneumatici da 13 pollici divennero di tipo tubeless.\nProduzione.\nLa produzione della \"Kapit\u00e4n\" quinta serie, o \"Modell 1956\", cominci\u00f2 fra l'agosto e il settembre del 1955: un anno dopo, nell'agosto del 1956, il cambio utilizzato fino a quel momento, con prima non sincronizzata, venne sostituito da un nuovo cambio interamente sincronizzato, sempre a 3 marce. Nel febbraio dell'anno seguente, la vettura divenne ordinabile a richiesta anche con tetto ripiegabile in tela. tre mesi dopo, a maggio, la \"Kapit\u00e4n\" fu proposta in un allestimento pi\u00f9 lussuoso, denominato semplicemente \"L\" e che comprendeva un maggior numero di inserti cromati, nei rivestimenti sul cruscotto, nei due sedili singoli anteriori in luogo della panchetta a tre posti utilizzata in precedenza, nel nuovo impianto di riscaldamento migliorato e nella presenza del logo Opel anche al centro della calandra frontale. Un mese dopo, a giugno, divenne ordinabile anche una quarta marcia di riposo tipo overdrive.\nAnche la nuova \"Kapit\u00e4n\" fu proposta unicamente come berlina e fu prodotta fino al febbraio del 1958 in 92.555 esemplari in totale, di cui 7.983 \"Kapit\u00e4n L\".\nKapit\u00e4n P 2,5 (1958-59).\nLa sesta serie della \"Kapit\u00e4n\", generalmente indicata come \"Kapit\u00e4n P 2,5\" oppure come \"Kapit\u00e4n P1\", cominci\u00f2 ad essere prodotta nel giugno del 1958, alcuni mesi dopo l'uscita di produzione della precedente \"Kapit\u00e4n\".\nCaratteristiche.\nQuesta nuova serie dell'ammiraglia Opel di quegli anni fu progettata quasi per intero dalla General Motors nel suo quartier generale statunitense. Solo un modello in scala 1:1 fu inviato a R\u00fcsselsheim per le rifiniture dei dettagli. Ne consegu\u00ec una carrozzeria dallo stile molto americano, che ancor pi\u00f9 dei modelli precedenti ricordava la produzione d'oltreoceano. Questa nuova serie fu basata sulla precedente scocca, ma dotata di passo allungato di 5 cm. La nuova \"Kapit\u00e4n\" era perci\u00f2 pi\u00f9 lunga, ma anche pi\u00f9 larga e pi\u00f9 bassa, grazie ad un tetto di forma pi\u00f9 piatta che le consent\u00ec di ridurre l'altezza del corpo vettura di 6\u00a0cm. Il nuovo modello si caratterizz\u00f2 per la denominazione commerciale accompagnata dalla lettera \"P\", che indicava la presenza del nuovo parabrezza \"panoramico\", accompagnato anche da una rivisitazione, sempre in chiave \"panoramica\" anche del lunotto. Rimanendo nella zona di coda, vale la pena anche citare il fatto che furono modificate le pinne in coda, con l'introduzione di fanalini posteriori dalla particolare forma, assai somigliante a quella di un \"buco della serratura\" (da cui la denominazione non ufficiale del modello 'Schl\u00fcsselloch'). Il frontale era invece piuttosto simile nell'impostazione al modello precedente, con la principale differenza rappresentata dalla grande calandra \"a bocca\", non pi\u00f9 di forma ovoidale, ma pi\u00f9 tendente ad una forma quadrangolare con angoli arrotondati. Lungo la fiancata, si cerc\u00f2 di rendere pi\u00f9 pulita la linea, utilizzando una nervatura cromata totalmente parallela al piano stradale, senza soluzioni particolari o ulteriori vezzi stilistici. Pertanto, tale nervatura colleg\u00f2 in maniera semplce e lineare i fari anteriori a quelli posteriori.\nAll'interno dell'abitacolo scomparve il particolare posacenere centrale con comandi del climatizzatore integrati, mentre la strumentazione fu ridisegnata comprendendo un tachimetro a sviluppo orizzontale nella zona alta e due strumenti circolari nella zona bassa. Venne riconfermata invece la soluzione relativa al volante con clacson concentrico.\nPer quanto riguarda la tecnica, la gi\u00e0 citata soluzione relativa al corpo vettura pi\u00f9 basso, consent\u00ec fra l'altro di abbassare il baricentro della vettura stessa, andando cos\u00ec a migliorarne le doti dinamiche. Anche la \"Kapit\u00e4n P 2,5\" montava l'ormai storico motore a sei cilindri da 2,5 litri con valvole in testa, che stavolta fu portato a 80 CV di potenza massima, spingendo la vettura ad una velocit\u00e0 massima di 142\u00a0km/h. Rimase invariato praticamente tutto il resto, dalle sospensioni (tranne il fatto di utilizzare questa volta delle molle elicoidali anteriori ad oscillazione progressiva) all'impianto frenante e dallo sterzo al cambio, quest'ultimo manuale, interamente sincronizzato e a 3 marce, con possibilit\u00e0 di avere a richiesta il rapporto aggiuntivo overdrive.\nProduzione.\nFin da subito, la \"P 2,5\" fu proposta nei due livelli di allestimento gi\u00e0 visti nella precedente \"Kapit\u00e4n\", ossia base ed \"L\", rispettivamente poste in vendita a 10.250 e 11.000 marchi. Purtroppo vi fu questa volta un intoppo: la linea posteriormente discendente del padiglione, collaudata con successo sulle auto 'full size' americane, mal si adatt\u00f2 a questa auto di dimensioni europee. Per un passeggero di statura media, lo spazio in altezza era appena sufficiente (considerato anche l'uso all'epoca diffuso del cappello). Anche la dimensione delle porte posteriori fu giudicata insufficiente. Entrambe queste pecche, considerate particolarmente gravi per un'auto di classe superiore, dove spesso il proprietario (con autista) sedeva ai posti posteriori, indussero la Opel a ridisegnare il modello dopo solo un anno dalla sua uscita.\nLa \"Kapit\u00e4n P 2,5\" fu infatti prodotta per un solo anno, dal giugno 1958 al giugno 1959 in 34.842 esemplari (numero tuttavia notevole) di cui 17.132 in allestimento \"L\".\nKapit\u00e4n P 2,6 (1959-63).\nCon il nome \"Kapit\u00e4n P 2,6\" si indica il secondo modello della serie \"P\", con parabrezza panoramico. Basato sulla stessa scocca della \"P 2,5\" ma con lamierati sensibilmente differenti, proponeva diverse novit\u00e0. Le critiche mosse alla \"P 2,5\" dalla stampa e dalla clientela in merito alle doti di abitabilit\u00e0 sui sedili posteriori spinsero la casa di R\u00fcsselsheim ad apportare migliorie al modello in listino alla fine degli anni '50 del secolo scorso. Il lavoro che ne deriv\u00f2 fu in primo luogo quello di alzare la linea del padiglione nella zona posteriore, in modo da aumentare lo spazio in altezza. In secondo luogo, un altro compito riservato all'equipe di designers incaricata all'epoca fu quello di cogliere l'occasione per attualizzare la linea, nonostante fosse passato solo un anno dal lancio della \"P 2,5\".\nCaratteristiche.\nCi\u00f2 che ne deriv\u00f2 fu un corpo vettura sempre di tipo berlina a tre volumi e a quattro porte, ma dalle linee meno arrotondate: l'intervento estetico pi\u00f9 evidente fu la modifica del tetto nella parte posteriore e delle porte posteriori, pur mantenendo intatto il tema relativo a parabrezza e lunotto panoramici. Anche la calandra fu modificata, la cui forma ovale lasci\u00f2 il posto ad un disegno con andamento orizzontale pi\u00f9 accentuato, sviluppandosi per l'intera larghezza del frontale, anche sotto i fari anteriori e andando ad inglobare gli indicatori di direzione. I listelli all'interno della calandra erano meno incassati e pi\u00f9 sottili, tutti in verticale e modellati con una convessit\u00e0 verso l'esterno. Anche la coda fu resa pi\u00f9 affilata specialmente nelle estremit\u00e0 dominate dalla caratteristiche pinne, aloro volta rivisitate Nuovi e pi\u00f9 lineari anche i paraurti. In generale, la nuova \"Kapit\u00e4n\" era ancora pi\u00f9 lunga e pi\u00f9 larga della precedente, ma anche pi\u00f9 alta. L'aspetto dell'auto era meno tondeggiante e pi\u00f9 slanciato del modello precedente, inaugurando una tendenza stilistica che si sarebbe accentuata negli anni successivi. Le linee generali ricordavano (o molto pi\u00f9 probabilmente erano ispirate) alla contemporanea generazione della Chevrolet Impala, anch'essa introdotta nel 1959. Dal punto di vista dell'organizzazione del lavoro, la \"P 2,6\" venne concepita e realizzata in Germania Ovest e non pi\u00f9 negli States come invece era avvenuto per la \"P 2,5\". L'autore di questa rivistazione fu Erhard Schnell, una vita consacrata al design della Opel, futuro responsabile del design della casa di R\u00fcsselsheim e futuro autore delle linee di modelli iconici come la 1900 GT e la Calibra.\nSul piano tecnico, il vecchio sei cilindri da 2,5 litri venne rivisitato stavolta in profondit\u00e0, tanto da modificarne le misure caratteristiche di alesaggio e corsa (da 80 x 82 mm a 85 x 76,5 mm) in modo da raggiungere una cilindrata di 2.605 cm\u00b3. Tale motore era sempre a valvole in testa ed era in grado di erogare 90 CV di potenza massima a 4100 giri/min, mentre la coppia massima poteva raggiungere i 190 N\u00b7m a 1300 giri/min. La velocit\u00e0 massima della \"Kapit\u00e4n P 2,6\" era di 150\u00a0km/h. Tuttavia, per il solo mercato Austriaco, la vettura venne prevista con un motore di cilindrata ridotta a 2483 cm3 a causa del regime fiscale che in quel paese penalizzava le vetture con motori superiori ai 2,5 litri.\nIl resto della meccanica fu oggetto invece di rivisitazioni di dettaglio. L'unica novit\u00e0 di un certo rilievo riguard\u00f2 le ruote, ora da 14 pollici di diametro invece di 13. Per il resto vennero confermati l'avantreno a ruote indipendenti a bracci trasversali, il retrotreno ad assale rigido, l'impianto frenante a tamburi, il cambio manuale a 3 marce con overdrive optional e lo sterzo a circolazione di sfere.\nProduzione.\nLa produzione della \"Kapit\u00e4n P 2,6\" fu avviata alla fine del mese di agosto del 1959, subito dopo l'installazione in stabilimento dei macchinari necessari. Da subito la vettura ricevette maggiori consensi in quanto venne migliorata proprio nei punti oggetto di critiche fino a quel momento. Anche in questo caso, la gamma venne sdoppiata in due allestimenti, base e \"L\". La versione 2.5 destinata al mercato austriaco cominci\u00f2 ad essere prodotta ed esportata a partire dal mese di settembre.\nA partire dal dicembre del 1960, l'overdrive scomparve dalla lista optional, che per\u00f2 si arricch\u00ec con l'arrivo della trasmissione automatica \"Hydramatic\" a 3 rapporti, un cambio progettato e realizzato dalla General Motors e gi\u00e0 ampiamente collaudato su diversi modelli d'oltreoceano. Gli esemplari con cambio automatico videro il loro propulsore leggermente rivisitato per meglio adattarsi al nuovo tipo di trasmissione, pertanto la coppia massima sal\u00ec in questo caso da 190 a 195 Nm.\nA partire dal settembre 1961, torn\u00f2 ad essere disponibile la verniciatura bicolore a richiesta, mentre nel luglio dell'anno successivo, la lista optional si allung\u00f2 ulteriormente con il servosterzo.\nQuesta fu la \"Kapit\u00e4n\" venduta in maggior numero di esemplari, essendo stata prodotta fino al novembre del 1963 in ben 145.616 esemplari. La maggior parte di essi, esattamente 102.833 esemplari, erano versioni \"L\". duzione totale include anche i 3.362 esemplari con motore 2.5 previsti per il mercato austriaco.\nKapit\u00e4n A (1964-68).\nIl 1964 vide l'arrivo della cosiddetta \"Kapit\u00e4n A\", modello base di una nuova generazione di ammiraglie Opel. Per sostituire la Kapit\u00e4n P 2,6, Opel present\u00f2 infatti una famiglia di tre modelli che condividevano l'intera meccanica telaistica e la carrozzeria, differenziandosi tra loro per alcuni particolari estetici, per le finiture e per le dotazioni. Assieme alla nuova \"Kapit\u00e4n\", la Admiral e la Diplomat andarono a costituire la cosiddetta famiglia \"KAD\", dalle iniziali dei tre modelli. La \"Kapit\u00e4n\" costituiva la versione base della famiglia, la \"Admiral\" il livello intermedio (andando a sostituire l'allestimento \"L\" delle vecchie \"Kapit\u00e4n\"), mentre la \"Diplomat\" costituiva il vertice della gamma.\nGenesi della \"Kapit\u00e4n A\".\nL'esigenza di ripensare la presenza della Opel nel segmento delle vetture di lusso fu dettata innanzitutto dall'evoluzione della gamma Rekord nel segmento immediatamente inferiore. Infatti, nel 1963 venne introdotta la Rekord A, meccanicamente piuttosto superata, ma che costitu\u00ec un salto di qualit\u00e0 sul piano del design e del confort interno, a tal punto da innescare un fenomeno di concorrenza interna nei confronti della \"Kapit\u00e4n\" stessa. Per questo, consci delle caratteristiche e degli effetti che la \"Rekord A\" avrebbe avuto sulla gamma \"Kapit\u00e4n\", i progettisti e i responsabii di progetto della Opel si erano messi al lavoro gi\u00e0 dal 1960 per attuare lo sviluppo della nuova ammiraglia, anzi, delle nuove ammiraglie, visto che ve ne furono in programma addirittura tre. La presentazione della \"Kapit\u00e4n A\" e delle sue due \"sorelle\" si ebbe nel febbraio del 1964, con le prime consegne fissate a partire dal mese di aprile.\nCaratteristiche.\nTornando alla nuova \"Kapit\u00e4n\", giunta alla sua ottava serie, si trattava di una vettura inedita, specialmente nella carrozzeria. La \"Kapit\u00e4n A\" fu prodotta unicamente in versione berlina a quattro porte e sei posti ed era caratterizzata da linee pi\u00f9 tese e squadrate, ispirate allo stile in voga negli Stati Uniti. Il frontale appariva pi\u00f9 spigoloso e gli stessi proiettori anteriori erano squadrati e non pi\u00f9 circolari come su quasi tutte le \"Kapit\u00e4n\" prodotte fino a quel momento (a parte il primissimo ed oramai remoto modello del 1938, che montava fari anteriori esagonali). La fiancata era in grado di mostrare sia l'influsso dello stile americano - in particolare negli ingombri e nella spigolosit\u00e0 - sia quello della scuola europea, con la nervatura lungo la fiancata stessa, il profilo dei passaruota e il disegno dei copricerchi che avvicinavano la \"Kapit\u00e4n A\" alle nuove \"Kadett\", lanciate due anni prima, in modo da legare lo styling d'oltreoceano ai contenuti stilistici utilizzati dalla casa di R\u00fcsselsheim durante la prima met\u00e0 degli anni '60 del secolo scorso. Il passo maggiorato di 45 mm e gli sbalzi aumentati, in particolare quello posteriore, fecero lievitare gli ingombri esterni fino a 4.948 mm, un livello da vera ammiraglia in quegli anni.\nTecnicamente, la \"Kapit\u00e4n A\" introdusse alcune novit\u00e0 decisamente rilevanti. In primo luogo, la motorizzazione iniziale della \"Kapit\u00e4n A\" era lo stesso sei cilindri da 2,6 litri montato sulla precedente serie \"P 2,6\", ma con potenza massima innalzata da 90 a 100 CV a 4600 giri/min e con una coppia massima di 185 N\u00b7m a 2400 giri/min. Ci\u00f2 fu reso possibile dal leggero innalzamento del rapporto di compressione. Una delle principali novit\u00e0 introdotte in questo propulsore fu quella delle punterie idrauliche per la distribuzione. Anche la trasmissione benefici\u00f2 di diversi aggiornamenti, tra cui la frizione idraulica ed il cambio manuale a 4 marce. A richiesta era per\u00f2 possibile avere la nuova trasmissione automatica \"Powerglide\" a due rapporti. La \"Kapit\u00e4n A\" raggiungeva una velocit\u00e0 massima di 155\u00a0km/h. Come anche nel caso della precedente \"Kapit\u00e4n\", anche qui venne prevista una motorizzazione del 2,5 litri per il solo mercato austriaco, sempre della medesima cilindrata di 2483 cm3 e con potenza salita da 85 a 90 CV.\nVi furono aggiornamenti anche per quanto riguardava le sospensioni, che vennero ritarate pur mantenendo per\u00f2 sostanzialmente i medesimi schemi e le medesime architetture. Ma soprattutto vi furono novit\u00e0 per quanto riguardava l'impianto frenante: la \"Kapit\u00e4n A\" fu infatti la prima Opel a montare dei freni a disco, che nella fattispecie erano montati sull'avantreno. Posteriormente erano invece presenti i classici freni a tamburo.\nEvoluzione della gamma.\nNel marzo del 1965, ad appena un anno dal lancio, la \"Kapit\u00e4n\"divenne disponibile anche con il V8 di origine Chevrolet da 4.638\u00a0cm\u00b3, gi\u00e0 montato sulla Diplomat ed in grado di erogare una potenza massima di 190 CV a 4600 giri/min ed una coppia massima di ben 354 N\u00b7m a 2400 giri/min. La velocit\u00e0 massima arriv\u00f2 a sfiorare i 200\u00a0km/h, facendo della \"Kapit\u00e4n\" una stradista d'eccezione, in grado di competere con le ammiraglie di lusso della Mercedes-Benz. Sempre nel 1965, ma ad agosto, il 2.6 presente in gamma fino a quel momento venne sostituito da una nuova unit\u00e0 motrice, sempre a 6 cilindri ma con asse a camme in testa e ovviamente con punterie idrauliche. Tale motore, della cilindrata di 2.784\u00a0cm\u00b3, era in grado di erogar euna potenza massima di 125 CV, a 4800 giri/min, con coppia massima di 210 Nm a 3200 giri/min. Con tali valori di potenza e coppia, le prestazioni migliorarono nettamente: la velocit\u00e0 massima sal\u00ec infatti a 170 km/h. Parallelamente, anche la versione riservata al mercato austriaco vide l'avvicendamento fra il vecchio 2.5 a valvole in testa e il nuovo motore 2.5 monoalbero derivato a sua volta dal 2.8 presente negli altri mercati, con cilindrata di 2490 cm3 e potenza massima di 112 CV.\nNel settembre del 1967 vi fu un leggerissimo restyling consistente principalmente nell'introduzione di inserti protettivi in plastica lungo le fiancate e nello spostamento della scritta identificativa del modello. All'interno venne montato un nuovo volante a tre razze e nuovi rivestimenti. Nella stessa occasione, il 2.8 a 6 cilindri venne reso disponibile anche in una nuova versione con carburatore doppio corpo e con potenza massima di 140 CV.\nIn realt\u00e0, il pubblico pi\u00f9 facoltoso continu\u00f2 a preferire le vetture pi\u00f9 blasonate, in alcuni casi addirittura meno costose. Dopo un inizio di produzione abbastanza promettente, le vendite crollarono: delle prime \"Kapit\u00e4n A\" con motore da 2,6 litri furono prodotti poco pi\u00f9 di 15\u00a0000 esemplari in circa un anno di commercializzazione, ma dei due modelli di \"Kapit\u00e4n A\" con motore 2.8 ne furono commercializzati solo poco pi\u00f9 di 9\u00a0000 in circa tre anni e mezzo, mentre la versione V8 addirittura si ferm\u00f2 a 113 esemplari.\nAlla fine del 1968 la \"Kapit\u00e4n A\" fu tolta di produzione: in totale furono 24.249 gli esemplari totali prodotti.\nKapit\u00e4n B (1969-70).\nPer sanare i risultati di vendita tutt'altro che confortanti della \"Kapit\u00e4n A\", la Casa di R\u00fcsselsheim tent\u00f2 un'ultima mossa e lanci\u00f2 un restyling della grossa vettura, che per l'occasione sub\u00ec anche un ridimensionamento della gamma. Nacque cos\u00ec la \"Kapit\u00e4n B\".\nCaratteristiche.\nI dettagli esterni che distinguevano la vecchia dalla nuova Kapit\u00e4n erano pochi e quasi tutti concentrati nel frontale, dove furono ridisegnati proiettori e calandra, quest'ultima con griglia a elementi rettangolari, mentre i gruppi ottici, sia anteriori che posteriori, divennero pi\u00f9 avvolgenti e, anche se in minima parte, andarono a sconfinare oltre l'angolo dei rispettivi parafanghi. La vista laterale monstr\u00f2 inoltre le rivisitazioni agli archi passaruota, in particolare quelli posteriori, ora meno schiacciati. Nello stesso periodo, anche la gemella pi\u00f9 lussuosa, ossia la \"Admiral\", sub\u00ec le stesse modifiche.\nMeccanicamente, la novit\u00e0 pi\u00f9 importante fu il nuovo retrotreno con ponte De Dion adottato su tutta la serie \"KAD\". La \"Kapit\u00e4n B\" rinunci\u00f2 invece al possente V8 da 4,6 litri e schier\u00f2 nella gamma solo le due varianti del sei cilindri da 2,8 litri, ma con potenza leggermente pi\u00f9 elevata, portata a 132 e 145 CV. Anche le prestazioni migliorarono leggermente e le rispettive velocit\u00e0 massime salirono a 175 e 182\u00a0km/h.\nProduzione.\nLa produzione della \"Kapit\u00e4n B\" fu avviata nel gennaio del 1969, mentre la presentazione si ebbe a Nizza assieme agli altri due modelli della serie \"KAD\", anch'essi aggiornati nella medesima occasione.\nTuttavia il successo di questa vettura rimase scarso, limitato anche dalla sorella \"Admiral\", generalmente preferita forse perch\u00e9 pi\u00f9 consona alle aspettative degli acquirenti di quella fascia di prezzo, comunque sempre elevato. Opel decise perci\u00f2 a quel punto di lasciare alle sole \"Admiral\" e \"Diplomat\" il compito di coprire la gamma alta del marchio e, dopo circa un anno e mezzo di commercializzazione, vale a dire nel luglio del 1970, la \"Kapit\u00e4n B\" fu tolta di produzione, sostituita da una versione economica della \"Admiral\".\nEra il 1970 e fu l'ultima \"Kapit\u00e4n\" della storia.\nTabella riepilogativa.\nDi seguito vengono riepilogate le caratteristiche dei vari modelli costituenti le diverse generazioni della \"Kapit\u00e4n\":"}
{"id": "1504428", "revid": "339392", "url": "https://it.wikipedia.org/wiki?curid=1504428", "title": "Sergey Monya", "text": ""}
{"id": "1504429", "revid": "1486428", "url": "https://it.wikipedia.org/wiki?curid=1504429", "title": "Robertingi", "text": "I Robertingi furono una dinastia nobile francese, che vide come capostipite Roberto il Forte, marchese di Neustria contro i Bretoni, conte d'Angi\u00f2, di Ausserre e di Niversa, che fu anche abate laico di alcune abbazie.\nStoria.\nNell'861, il re dei Franchi occidentali, Carlo il Calvo istitu\u00ec il marchesato di Neustria, dividendolo in due parti, una, per combattere i Vichinghi, fu affidato ad Adalardo il Siniscalco; l'altro, per combattere i Bretoni, secondo il cronista Reginone, fu affidato a Roberto il Forte, che lo resse con capacit\u00e0 per alcuni anni.&lt;br&gt;Roberto il Forte, secondo la \"Chronique de l'abbaye de Saint-B\u00e9nigne de Dijon\" ebbe due figli da Adelaide d'Alsazia, come \u00e8 indicato nelle \"Europ\u00e4ische Stammtafeln\":\nRoberto I aveva preso in moglie, nell'897 circa, Beatrice di Vermandois(880 circa]-dopo 26 marzo 931, una discendente di Carlo Magno, figlia di Erberto I di Vermandois. Da Beatrice Roberto ebbe due figli:"}
{"id": "1504432", "revid": "93556", "url": "https://it.wikipedia.org/wiki?curid=1504432", "title": "Insecta", "text": "Gli insetti o entomi (nome scientifico Insecta , 1758), sono una classe di animali appartenenti al grande phylum degli Arthropoda. Questa classe rappresenta il pi\u00f9 grande tra i raggruppamenti di animali che popolano la Terra, annoverando oltre un milione di specie, pari ai cinque sesti dell'intero regno animale.\nSi ritiene che siano tra i pi\u00f9 antichi colonizzatori delle terre emerse in quanto fossili di insetti rinvenuti risalgono al Devoniano. L'eterogeneit\u00e0 nella morfologia, nell'anatomia, nella biologia e nell'etologia ha conferito agli insetti, da oltre 300 milioni di anni, un ruolo di primo piano nella colonizzazione della Terra, in qualsiasi ambiente in cui vi sia sostanza organica, con manifestazioni di una notevole capacit\u00e0 di competizione.\nGli insetti, di conseguenza, sono organismi che, in positivo o in negativo, hanno una stretta relazione con l'Uomo e le sue attivit\u00e0, fino a condizionarne, pi\u00f9 o meno direttamente, l'economia, l'alimentazione, le abitudini e la salute.\nLa biodiversit\u00e0 degli insetti \u00e8 in diminuzione.\nMorfologia.\nCaratteri generali.\nGli Insetti devono il loro nome alla struttura metamerica del corpo. La metameria degli Insetti \u00e8 di tipo eteronomo: il corpo, infatti, \u00e8 generalmente suddiviso in tre regioni morfologiche distinte, denominate \"capo\", \"torace\" e \"addome\", alle quali sono associate appendici, quali le \"antenne\", le \"zampe\" e le \"ali\". Le regioni morfologiche sono dette genericamente \"tagmi\".\nL'intero corpo \u00e8 racchiuso in un esoscheletro, formato da sostanze organiche che gli conferiscono una specifica robustezza. Sono presenti tratti di discontinuit\u00e0 in cui il tegumento, da rigido, diventa membranoso. In tal modo corpo e appendici risultano suddivisi in unit\u00e0, denominate genericamente \"segmenti\", oppure \"somiti\" (se riferite al corpo) o \"articoli\" (se riferite alle appendici).\nLa forma, le dimensioni e l'aspetto generale del corpo sono di estrema variabilit\u00e0: molti Imenotteri Tricogrammatidi hanno dimensioni dell'ordine dei due decimi di millimetro e, comunque, raramente superano il millimetro di lunghezza. Al contrario, il corpo del Coleottero Scarabeide \"Dynastes hercules\" pu\u00f2 raggiungere i di lunghezza e il Lepidottero Saturnide \"Attacus atlas\", ritenuta la farfalla pi\u00f9 grande del mondo, ha un'apertura alare che supera i . Le forme variano moltissimo, comprendendo anche quelle involute dei Rincoti Coccidi, dove pu\u00f2 scomparire del tutto la differenziazione delle regioni morfologiche e delle appendici del corpo, ad eccezione dell'apparato boccale.\nEsoscheletro.\nIl sostegno e l'attacco dei muscoli, negli insetti, \u00e8 assicurato da uno scheletro esterno che svolge anche la funzione di tegumento. L'esoscheletro \u00e8 composto da pi\u00f9 strati, organizzati in una membrana basale, un epitelio semplice (\"epidermide\") e uno strato inerte, rigido e pluristratificato (cuticola). Da quest'ultima derivano le principali propriet\u00e0 dell'esoscheletro; alla sua composizione partecipano macromolecole organiche che conferiscono rigidit\u00e0, robustezza, impermeabilit\u00e0, elasticit\u00e0, flessibilit\u00e0. Lo spessore della cuticola non \u00e8 uniforme, ma s'interrompe in corrispondenza delle articolazioni, sostituita da un tessuto membranoso, e delle \"suture\". Queste sono linee di minore resistenza che separano le porzioni di esoscheletro vero e proprio (\"scleriti\"). Le aree membranose garantiscono la flessibilit\u00e0 e il movimento, le suture conferiscono una minore resistenza che permette lo svolgersi della muta.\nLa superficie dell'esoscheletro \u00e8 spesso disseminata di peli, setole, squame e sculture, talvolta essenziali ai fini tassonomici.\nCapo.\nIl \"capo\" \u00e8 la regione composta dai primi sei somiti che si fondono in una struttura in cui si perde l'originaria metameria. I primi tre somiti formano il \"procefalo\", i successivi tre lo \"gnatocefalo\". L'esoscheletro forma una capsula che presenta due aperture, il \"peristoma\" e il \"foro occipitale\". Il primo delimita l'apertura boccale, il secondo collega il capo al torace.\nLe strutture cefaliche esterne hanno due funzioni prevalenti: la percezione di stimoli sensoriali e la prima fase dell'alimentazione (presa, elaborazione e ingestione dell'alimento). Tali strutture comprendono in genere un paio di antenne, i due occhi composti, 2 o 3 ocelli e, infine, le appendici dell'apparato boccale.\nLe antenne sono organi a prevalente funzione sensoriale, di varia forma e sviluppo, costituite da un numero variabile di articoli, detti \"antennomeri\", pi\u00f9 o meno differenziati. Gli occhi composti sono strutture complesse deputate alla percezione visiva, formate dall'aggregazione di unit\u00e0 elementari dette \"ommatidi\". Gli \"ocelli\" sono occhi rudimentali, assenti in alcuni gruppi sistematici, essenziali per la percezione dell'orientamento negli Insetti volatori.\nGli \"gnatiti\" sono appendici che si articolano al peristoma. Sono rappresentati, in senso dorso-ventrale, da un paio di mandibole, un paio di mascelle e il labbro inferiore (\"labium\"). Anteriormente l'apertura boccale \u00e8 delimitata dal labbro superiore (\"labrum\") che, pur concorrendo a formare l'apparato boccale, \u00e8 in realt\u00e0 derivato dal primo somite del procefalo. La cavit\u00e0 orale, delimitata dalle appendici boccali, \u00e8 suddivisa in due parti, una dorsale e una ventrale, dalla \"prefaringe\". Sulle mascelle e sul labbro inferiore si inseriscono in genere i \"palpi\", organi pluriarticolati deputati alla percezione di stimoli sensoriali.\nL'apparato boccale tipico \u00e8 quello masticatore, adatto alla presa di alimenti solidi e ad una loro triturazione. Molti gruppi sistematici presentano tuttavia modificazioni anatomiche, morfologiche e funzionali che lo adattano ad altre funzioni. Si parla allora di apparato pungente-succhiante, succhiante, lambente-succhiante.\nTorace.\nIl \"torace\" deriva dall'accostamento di tre somiti ed \u00e8 principalmente sede degli organi motori. \u00c8 distinto in \"pro-\", \"meso-\" e \"metatorace\". L'esoscheletro di ogni segmento \u00e8 riconducibile ad un anello formato dall'organizzazione di quattro aree:\nNella terminologia si usa specificare contemporaneamente il segmento toracico e l'area a cui si fa riferimento: ad esempio, i tergiti dei tre segmenti sono denominati rispettivamente \"pronoto\", \"mesonoto\", \"metanoto\"; denominazioni analoghe si usano per indicare gli sterniti, le pleure e, spesso, le appendici e i singoli scleriti.\nLa morfologia del tergite, delle pleure e dello sterno pu\u00f2 essere relativamente semplice oppure complicarsi per la presenza di linee di sutura, in particolare nel secondo e terzo segmento delle forme alate. Differenze marcate esistono anche nello sviluppo relativo dei tre segmenti: le forme attere hanno un protorace abbastanza sviluppato e una sostanziale omogeneit\u00e0 dei tre segmenti; le forme alate hanno invece un protorace poco sviluppato e gli altri segmenti toracici molto sviluppati in relazione al ruolo svolto dalle rispettive ali. Le strutture pi\u00f9 complesse si rinvengono nei Ditteri, nei quali il mesotorace ha uno sviluppo preponderante rispetto agli altri segmenti, e negli Imenotteri Apocriti, dove alla costituzione del torace partecipa anche una parte del I urite, formando il quarto segmento toracico (\"propodeo\").\nNella generalit\u00e0 degli Insetti \u00e8 presente una coppia di zampe per ogni segmento toracico, che secondariamente possono ridursi o scomparire. La presenza di tre coppie di zampe toraciche si rileva in genere anche nelle forme giovanili. In alcune larve sono presenti anche organi di locomozione addominali (pseudozampe), in altre possono invece essere atrofiche o mancare del tutto. Sono appendici libere e pluriarticolate, formate da \"coxa\" (o \"anca\"), \"trocantere\", \"femore\", \"tarso\", \"pretarso\" e \"unghie\". Il tarso \u00e8 a sua volta suddiviso in pi\u00f9 articoli detti \"tarsomeri\" e il pretarso \u00e8 nascosto nell'ultimo tarsomero. Sul pretarso si articolano le unghie, che consentono l'adesione a superfici scabrose, e altri organi con forme e funzioni specifiche. La funzione primaria delle zampe \u00e8 quella locomotoria; in tal caso le zampe sono dette \"cursorie\" oppure \"ambulatorie\". Adattamenti morfologici e anatomici sono spesso finalizzati a funzioni come il nuoto, la predazione, lo scavo, il salto.\nLe ali sono presenti, nello stadio adulto e come carattere primario, in tutti gli Insetti ad eccezione degli Apterygota. \u00c8 frequente il meiotterismo secondario, con riduzione evolutiva delle ali fino alla completa scomparsa (\"atterismo\"). Sono portate dal mesotorace e dal metatorace. Morfologicamente sono espansioni laterali dell'esoscheletro del torace e strutturalmente sono costituite da due lamine sovrapposte: una dorsale, in continuit\u00e0 con il tergite, una ventrale, in continuit\u00e0 con le pleure. Nella maggior parte degli Insetti la continuit\u00e0 \u00e8 interrotta da un sistema di articolazioni composto da tre \"scleriti pterali\" e due scleriti toracici differenziati dalle pleure. Le ali degli Insetti sono prive di muscoli intrinseci e il movimento si deve all'azione di muscoli dislocati nel torace. L'ala \u00e8 percorsa da condotti, detti \"nervature\" o \"vene\", in cui passano l'emolinfa, nervi e trachee. Il decorso delle nervature \u00e8 un importante elemento di determinazione tassonomica in alcuni ordini.\nLa morfologia alare varia molto secondo il gruppo sistematico. In generale sono membranose, talora sono pi\u00f9 o meno sclerificate. Le anteriori hanno spesso uno sviluppo maggiore e possono essere presenti specifici organi di collegamento per la sincronizzazione del movimento. La superficie alare \u00e8 distinta in tre regioni, dette rispettivamente \"remigante\", \"anale\" e \"jugale\"; la prima ha il maggiore sviluppo e la maggiore robustezza. La funzione primaria \u00e8 quella del volo, tuttavia gli adattamenti possono alterare questa funzione fino a farla perdere del tutto a favore di altre finalit\u00e0, trasformando le ali in organi di protezione, regolazione dell'equilibrio, ecc.\nAddome.\nL\"addome\" \u00e8 la regione morfologica in cui hanno sede gli organi della riproduzione. Di consistenza pi\u00f9 delicata rispetto al torace, \u00e8 composto di 11 segmenti, detti \"uriti\", ma l'urite XI \u00e8 atrofico o rudimentale. Nei gruppi sistematici pi\u00f9 evoluti, in ogni modo, il numero di uriti tende a ridursi per involuzione o modificazione degli ultimi.\nOgni urite ha una forma riconducibile a quella di un anello in cui si distinguono quattro aree: una dorsale (\"urotergo\"), una ventrale (\"urosterno\") e due membranose laterali, a volte sclerificate per espansione dello sclerite ventrale o di quello dorsale. Gli uriti sono articolati tra loro dalla \"membrana intersegmentale\", una struttura elastica e flessibile, che permette la dilatazione della regione e una certa mobilit\u00e0.\nLe appendici addominali sono in genere poco evidenti in confronto a quelle toraciche e cefaliche. Nella maggior parte degli insetti sono presenti gli organi genitali esterni (\"gonapofisi\" o armature genitali): nei maschi \u00e8 presente l\"organo copulatore\", formato da espansioni del IX urosterno; nelle femmine l\"ovopositore\", formato da espansioni del VIII e IX urosterno. L'ovopositore pu\u00f2 raggiungere anche un notevole sviluppo in alcuni gruppi sistematici; talora si trasforma in \"aculeo\" e diventa uno strumento di offesa e difesa; in altri pu\u00f2 essere del tutto assente e la funzione viene svolta da altre strutture che prendono la denominazione di \"ovopositore di sostituzione\".\nAltre appendici diffuse in molti Insetti sono i \"cerci\", inseriti ai lati dell'ultimo urite. Rudimentali o assenti negli ordini meno evoluti, in alcuni gruppi sistematici possono raggiungere un notevole sviluppo. Nelle larve sono spesso presenti processi che svolgono varie funzioni. Le pi\u00f9 diffuse sono le pseudozampe delle larve eruciformi.\nAnatomia.\nRispetto ai Vertebrati, Insetti e Artropodi invertono la dislocazione dei sistemi assili: l'apparato circolatorio e il sistema nervoso periferico assumono rispettivamente una posizione dorsale e ventrale, mentre l'apparato digerente si disloca in posizione centrale. Pur mantenendo alcune analogie, la struttura anatomica differisce marcatamente da quella dei Vertebrati anche se spesso si tende a mutuare, per attinenza, la terminologia specifica di organi e apparati.\nEndoscheletro.\nL'endoscheletro \u00e8 un'estensione interna dell'esoscheletro che favorisce l'attacco dei muscoli e il sostegno degli organi. \u00c8 composto da un insieme di processi interni, di varia forma e sviluppo. Nel capo \u00e8 localizzato il \"tentorio\", la formazione pi\u00f9 complessa, presente in quasi tutti gli Insetti. Regge il cervello e l'esofago e ad esso si collegano i muscoli estrinseci delle antenne e quelli dell'apparato boccale. Nel torace sono presenti, per ogni segmento, una coppia di \"fragmi\" (dorsali), una di \"apodemi\" (laterali) e le \"furche\" (impari e ventrali). Nell'addome, infine, sono presenti apodemi dorsali e ventrali di ridotto sviluppo.\nSistema muscolare.\nI muscoli degli Insetti sono quasi tutti del tipo striato; si attaccano alla cuticola dell'esoscheletro o dell'endoscheletro per mezzo di fibrille non contrattili (\"tonofibrille\"), assimilabili ai tendini dei Vertebrati. Il loro numero \u00e8 elevato, dell'ordine di migliaia. Si distinguono in \"scheletrici\" e \"viscerali\": i primi hanno denominazioni derivate dal loro percorso o dalla loro funzione e sono generalmente pari e simmetrici. Sono responsabili dei movimenti delle appendici e delle regioni morfologiche del corpo, perci\u00f2 sono detti anche \"somatici\". La muscolatura viscerale \u00e8 associata agli organi interni ed \u00e8 solo in parte costituita da fibre muscolari lisce.\nApparato digerente.\nL'apparato digerente degli Insetti \u00e8 un tubo che parte dall'apertura boccale e termina in quella anale. Si distingue in tre distinte sezioni: lo \"stomodeo\", il \"mesentero\", il \"proctodeo\", detti rispettivamente anche intestino anteriore, medio e posteriore. Il percorso pu\u00f2 essere pi\u00f9 o meno tortuoso secondo la complessit\u00e0 anatomo-fisiologica della specie. Nelle forme pi\u00f9 primitive \u00e8 un canale longitudinale che attraversa tutto il corpo, mentre particolari specializzazioni sono all'origine di complicazioni strutturali. Attraversa le tre regioni morfologiche disponendosi sopra la catena gangliare ventrale e sotto il vaso dorsale. La terminologia adottata per distinguere le differenti sezioni \u00e8 spesso mutuata da quella dei Vertebrati, ma le profonde differenze strutturali e fisiologiche non comportano alcuna omologia.\nLo stomodeo assolve alle funzioni di ingestione e prima elaborazione dell'alimento e, in alcuni Insetti, al temporaneo immagazzinamento. Parte dall'apertura boccale e termina in corrispondenza della \"valvola cardiaca\" dove confluisce nel mesentero. Procedendo in senso cefalo-caudale, si divide nelle seguenti sezioni: \"cavit\u00e0 orale\", \"faringe\", \"esofago\", \"ventriglio\", quest'ultimo sviluppato soprattutto negli insetti ad apparato boccale masticatore. Lo stomodeo presenta a volte un diverticolo, lingluvie, che pu\u00f2 raggiungere dimensioni tali da occupare anche parte dell'addome. Le funzioni dell'ingluvie hanno specificit\u00e0 tali da giustificare particolari denominazioni (es. \"borsa melaria\" nelle Api, \"stomaco sociale\" nelle Formiche, \"borsa del sangue\" nelle Zanzare).\nIl mesentero \u00e8 la sede in cui si svolge la digestione vera e propria, con la demolizione enzimatica delle macromolecole e l'assorbimento dei principi nutritivi. Il bolo alimentare \u00e8 avvolto da una membrana (\"membrana peritrofica\") prodotta dalle cellule epiteliali del mesentero e che forma una vescicola al cui interno si svolgono i processi demolitivi. La stessa membrana funge da filtro dializzante, impedendo il contatto diretto del bolo e degli enzimi digestivi con la parete del mesentero.\nIl proctodeo \u00e8 la parte posteriore ed \u00e8 deputato primariamente al riassorbimento dell'acqua e all'eliminazione delle parti non digerite e dei cataboliti. Nel tratto iniziale \u00e8 in relazione con l'apparato escretore, in quanto vi confluiscono i tubi malpighiani. Ha inizio in corrispondenza della \"valvola pilorica\", ma in alcuni gruppi sistematici il mesentero \u00e8 a fondo cieco e si ha pertanto un'interruzione della continuit\u00e0 del tubo digerente. In senso antero-posteriore, il proctodeo si suddivide in tratti che hanno denominazioni mutuate dall'apparato digerente dei Vertebrati; nell'ordine si distingue l\"ileo\", il \"colon\", il \"retto\".\nLa natura istologica dello stomodeo e del proctodeo \u00e8 ectodermica, quella del mesentero \u00e8 probabilmente entodermica.\nLe pareti dello stomodeo e del proctodeo sono composte, dall'interno verso l'esterno, da uno strato cuticolare, detto \"intima\", da uno epiteliale, da una membrana basale, da una tunica muscolare formata da un fascio interno di muscoli longitudinali e uno esterno di muscoli circolari e, infine, una \"tunica peritoneale\" di tessuto connettivo. La tunica muscolare comprende, nello stomodeo, un fascio interno di muscoli longitudinali e uno esterno di muscoli circolari. Nel proctodeo i fasci muscolari sono tre: uno intermedio di muscoli longitudinali compreso fra due strati di fibre circolari.\nIl mesentero, procedendo dall'interno all'esterno, \u00e8 composto dalla membrana peritrofica, un epitelio semplice, composto da cellule che hanno differente sviluppo, una membrana basale, una tunica muscolare composta da un fascio interno di muscoli circolari e uno esterno di muscoli longitudinali e, infine, la tunica intestinale.\nLa struttura tipo del canale digerente pu\u00f2 subire profonde modificazioni secondo i gruppi sistematici. Una delle pi\u00f9 significative \u00e8 la presenza della \"camera filtrante\" in quasi tutti i Rincoti Omotteri. Quest'organo ha funzioni di dialisi e bypass: per evitare un'eccessiva diluizione dei succhi digestivi del mesentero, la camera filtrante separa una parte consistente del liquido e degli zuccheri dalle macromolecole lipidiche e proteiche. La prima fase viene dirottata nel proctodeo, mentre le macromolecole seguiranno il percorso normale, entrando nel mesentero. Questo adattamento \u00e8 proprio degli insetti produttori di melata, escremento liquido ad alto tenore zuccherino, di grande importanza ecologica.\nApparato respiratorio.\nIl trasporto dell'ossigeno fino alle cellule non \u00e8 affidato alla circolazione sanguigna, pertanto gli Insetti presentano marcate differenze rispetto agli apparati circolatorio e respiratorio dei Vertebrati.\nL'apparato respiratorio degli Insetti riprende in parte la struttura metamerica del loro corpo, ma all'interno si risolve in una complessa e fitta rete di condotti che trasportano l'ossigeno fino alle cellule. Formano l'apparato gli stigmi, le trachee e le tracheole. Gli \"stigmi\" o \"spiracoli tracheali\" sono aperture, in numero di 1-10 paia, situate ai lati di uno o pi\u00f9 segmenti toracici e addominali. Le \"trachee\" sono tubuli derivati da un'invaginazione del tegumento, di cui mantengono la stessa struttura. Da ogni stigma partono tre rami tracheali, collegati fra loro e con quelli dei segmenti adiacenti, formando nel complesso una rete anastomizzata. Le trachee si ramificano a loro volta in \"tracheole\", di calibro inferiore, che formano una rete capillare di trasporto. Le tracheole pi\u00f9 piccole hanno diametro dell'ordine di alcuni micron.\nIn molti Insetti le trachee possono dilatarsi formando i \"sacchi aerei\", la cui funzione \u00e8 quella di costituire riserve d'aria o fungere come organi idrostatici o aerostatici.\nApparato circolatorio.\nL'apparato circolatorio \u00e8 di tipo aperto: la circolazione umorale non si svolge all'interno di vasi, bens\u00ec in una cavit\u00e0, detta \"emocele\" o \"lacunoma\", a contatto con organi e tessuti in tutte le regioni del corpo, comprese le nervature delle ali. Solo in parte si svolge all'interno di un vaso, che ha le funzioni di un cuore. L'umore che scorre nell'emocele, l\"emolinfa\", svolge contemporaneamente le funzioni della linfa e del sangue dei Vertebrati, ad eccezione del trasporto dell'ossigeno, che negli Insetti \u00e8 affidato all'apparato respiratorio. L'emolinfa \u00e8 invece deputata al trasporto delle sostanze nutritive e dei cataboliti e alle difese immunitarie.\nL'emocele \u00e8 suddiviso da due \"diaframmi\" longitudinali in tre cavit\u00e0 intercomunicanti. Formate da tessuto connettivo e muscolare, hanno un movimento peristaltico che favorisce la circolazione verso la zona caudale e l'ingresso nella parte posteriore del \"vaso dorsale\" pulsante. Il vaso dorsale si differenzia in due tratti, uno posteriore (\"cuore\") e uno anteriore (\"aorta\"). Il cuore \u00e8 suddiviso in camere intercomunicanti (\"ventricoliti\"), ciascuna provvista di due valvole (\"ostioli\") che regolano la continuit\u00e0 con l'emocele. Il sistema muscolare associato al vaso dorsale imprime le pulsazioni che spingono il sangue verso la regione cefalica. Altri organi pulsanti accessori sono localizzati nelle appendici e favoriscono la circolazione in organi che offrirebbero una maggiore resistenza.\nL'emolinfa degli Insetti differisce notevolmente dal sangue dei Vertebrati; \u00e8 composta da una frazione liquida (\"plasma\") e una cellulare, costituita dagli \"emociti\". Gli eventuali pigmenti, in genere di colore giallo o verde, non hanno funzioni respiratorie.\nSistema nervoso.\nIn analogia con il sistema nervoso dei Vertebrati, negli Insetti si distingue un sistema centrale, uno periferico e uno viscerale, quest'ultimo con funzioni neurovegetative.\nI neuroni sono di tre tipi: \"sensoriali\", \"motori\" e \"associativi\". I primi sono associati ai recettori sensoriali, sono bipolari e trasmettono gli impulsi dalla periferia ai gangli. I secondi hanno il corpo localizzato nei gangli, sono unipolari e trasmettono gli impulsi al sistema muscolare. I terzi, pure localizzati nei gangli, sono multipolari e assolvono a funzioni associative. La trasmissione dei segnali segue gli stessi meccanismi dei Vertebrati: lungo gli assoni sotto forma di impulso elettrico, per alterazione del potenziale di membrana, e nelle sinapsi con l'emissione di un mediatore chimico, l'acetilcolina. Molti insetticidi, agendo come inibitori dell'acetilcolinesterasi, hanno effetto neurotossico anche sui Vertebrati.\nIl \"sistema nervoso centrale\" ha un'organizzazione metamerica: \u00e8 costituito da una doppia catena di gangli, dislocata in posizione ventrale sotto il canale digerente, con una coppia di gangli per ogni segmento. I gangli sono collegati fra loro da fibre nervose trasversali e longitudinali, che scompaiono con l'eventuale fusione. La struttura metamerica scompare in corrispondenza del capo, con la fusione dei gangli cefalici in due masse. La prima, detta \"cerebro\", \"cervello\" o \"ganglio sopraesofageo\", \u00e8 situata sopra lo stomodeo. La seconda, detta \"gnatocerebro\" o \"ganglio sottoesofageo\", \u00e8 posizionata sotto lo stomodeo. Le due connessure che collegano il cerebro con lo gnatocerebro formano un anello (\"cingolo parastomodeale\" o \"periesofageo\") attraversato dall'esofago. Le due masse gangliari innervano gli organi e le appendici del capo. Dal cerebro partono, inoltre, il simpatico dorsale e il sistema neuroendocrino \"cardio-aortico\".\nIl \"sistema nervoso viscerale\" costituisce il complesso dell'apparato neurovegetativo e mantiene una propria autonomia rispetto al centrale, pur essendovi collegato. Ad esso compete l'innervazione di organi interni ed \u00e8 composto da tre distinti sistemi: il \"simpatico dorsale\" o \"stomatogastrico\", il \"simpatico ventrale\", ed il \"simpatico caudale\". Il primo, impari, si localizza sotto il cerebro e nella parte dorsale dello stomodeo e innerva il tratto iniziale dell'apparato digerente. Il secondo parte dai gangli della catena ventrale e innerva le trachee e gli stigmi. Il terzo, infine, parte dall'ultima coppia della catena ventrale e innerva il proctodeo e gli organi genitali.\nIl \"sistema nervoso periferico\" comprende gli assoni dei neuroni motori, che innervano la muscolatura striata, e i neuroni sensoriali associati ai recettori. Si sviluppa in tutte le parti del corpo ed \u00e8 associato ai gangli del sistema nervoso centrale.\nApparato escretore.\nL'apparato escretore provvede all'eliminazione delle sostanze di rifiuto (cataboliti). \u00c8 composto da organi localizzati (\"tubi malpighiani\") e diffusi (\"nefriti\" o \"nefrociti\"). A questi si aggiungono tessuti e altri organi che svolgono anche funzioni escretorie secondarie.\nI tubi malpighiani sono reni costituiti da tubuli sottili, a fondo cieco, che confluiscono nel proctodeo, subito dopo la valvola pilorica. Assenti negli Afidi, negli altri insetti sono presenti in numero variabile da poche unit\u00e0 ad oltre 200. Fluttuano nell'emocele oppure aderiscono al proctodeo. La funzione \u00e8 quella di filtrare i prodotti del metabolismo proteico (ammoniaca, urea, acido urico) e regolare gli equilibri salini, sottraendo le sostanze di rifiuto dall'emolinfa. Secondariamente possono ospitare microrganismi simbionti, produrre seta, sostanze collanti, ecc..\nI \"nefriti\" sono gruppi sparsi di cellule, a volte isolate, associati allo stomodeo, alle ghiandole salivari e al vaso dorsale. La loro funzione \u00e8 quella di regolare il pH dell'emolinfa e agire come organi escretori intermedi, trasformando i cataboliti in forme che saranno poi eliminate dai tubi malpighiani.\nApparato secretore.\nGli Insetti dispongono di un apparato ghiandolare complesso, distinto in un sistema esocrino, composto da ghiandole a secrezione esterna, e in uno endocrino, composto da ghiandole a secrezione interna.\nIl \"sistema endocrino\" \u00e8 formato da cellule e organi che hanno relazione con il sistema nervoso. Regola la biologia dell'Insetto e raggiunge livelli di complessit\u00e0 organizzativa paragonabili a quello degli animali superiori. Una particolarit\u00e0 che differenzia gli Insetti dai Vertebrati consiste nell'assenza di funzioni di secrezione endocrina nell'apparato riproduttore. Le ghiandole endocrine d'importanza basilare si identificano in quattro strutture: il \"sistema endocrino cerebrale\", i \"corpi cardiaci\" e \"allati\" e le \"ghiandole protoraciche\". La funzione primaria svolta da queste ghiandole \u00e8 la regolazione dello sviluppo postembrionale, ma singolarmente queste strutture controllano anche altri processi biologici.\nIl \"sistema endocrino cerebrale\" \u00e8 costituito da cellule nervose del cerebro, che hanno perso la capacit\u00e0 di trasmettere impulsi nervosi diventando ghiandole neuroendocrine. L'attivit\u00e0 principale si ha nello stadio giovanile, con la produzione dell'ormone cerebrale, trasportato dagli assoni ai \"corpi cardiaci\". Questi accumulano l'ormone, lo modificano e lo mettono in circolo nell'emolinfa. Funzioni secondarie dei corpi cardiaci consistono nel rilascio di ormoni che regolano il funzionamento di alcuni organi e del sistema muscolare. I \"corpi allati\" sono a loro volta deputati, dietro stimolo dell'ormone cerebrale, alla produzione della neotenina, responsabile della persistenza dei caratteri giovanili. Le \"ghiandole protoraciche\" sono localizzate ventralmente, in genere fra il capo e il torace. La loro funzione primaria consiste nel rilascio, dietro stimolo dell'ormone cerebrale, dell'ecdisone, che induce la muta.\nIl \"sistema esocrino\" \u00e8 composto da ghiandole uni- o pluricellulari. Queste ultime sono a loro volta semplici o composte, le prime con un unico dotto escretore comune a tutte le cellule, le altre con un dotto escretore per ogni cellula confluente un serbatoio comune. Altre classificazioni possono riguardare la posizione e la distribuzione nel corpo.\nPer quanto riguarda la natura del secreto, nella classe vi \u00e8 una grande variet\u00e0 di ghiandole, molte delle quali sono tuttavia specifiche di uno o pi\u00f9 gruppi sistematici. Ghiandole che svolgono la stessa funzione possono inoltre differire per localizzazione, struttura e sviluppo in funzione delle varie categorie sistematiche. Una trattazione dell'anatomia e della fisiologia del sistema esocrino non pu\u00f2 prescindere da una semplificazione riduttiva, data l'estrema eterogeneit\u00e0. Per gli approfondimenti si rimanda perci\u00f2 ai singoli gruppi sistematici.\nFra i sistemi ghiandolari di maggiore frequenza si citano i seguenti:\nApparato riproduttore.\nNegli Insetti, l'ermafroditismo \u00e8 stato accertato solo in \"Icerya purchasi\" e in alcuni Ditteri, perci\u00f2 l'apparato riproduttore si differenzia in due sessi distinti a partire da strutture embrionali omologhe.\nLe gonadi, di origine mesodermica, sono la sede di svolgimento della gametogenesi. Si differenziano nei testicoli (maschio) e negli ovari (femmina) e sono composte da elementi tubulari (\"testicoliti\" e \"ovarioli\") confluenti nei gonodotti pari; in entrambi i sessi le fasi della gametogenesi si succedono lungo il tubulo in ordine distale-prossimale. Alle gonadi seguono i \"gonodotti pari\", condotti di origine ectodermica che confluiscono in un \"gonodotto comune\", impari. Il gonodotto comune, nel maschio, \u00e8 detto \"dotto eiaculatore\" e mantiene la fisionomia di un condotto escretore che comunica con l'organo copulatore. Nella femmina si differenzia nella \"vagina\" e comunica in genere con l'ovopositore; in alcuni gruppi sistematici pu\u00f2 presentare un diverticolo dotato di apertura indipendente, la \"borsa copulatrice\", usata per la copula. Un altro organo differenziato nella femmina \u00e8 la \"spermateca\", una vescicola a fondo cieco collegata alla vagina, in cui vengono mantenuti gli spermatozoi nell'intervallo di tempo che intercorre fra l'accoppiamento e la fecondazione.\nIn entrambi i sessi, l'apparato dispone di \"ghiandole accessorie\", che riversano i secreti nel tratto prossimale del gonodotto comune. I secreti hanno funzioni diverse, secondo i sessi e le specie, e possono coesistere differenti tipi ghiandolari nello stesso individuo. Il secreto del maschio svolge in genere la funzione di lubrificante e di nutrizione degli spermatozoi. Nella femmina la natura e la funzione del secreto dipendono essenzialmente dal tipo ghiandolare. Le ghiandole pi\u00f9 comuni sono dette \"colleteriche\" e il loro secreto \u00e8 usato come coadiuvante dell'ovideposizione, come collante per le uova, per la costruzione di ooteche, ecc. Altre ghiandole, dette \"spermofile\", secernono un fluido nutritivo per gli spermatozoi conservati nella spermateca. Negli Imenotteri Apocriti sono presenti anche le \"ghiandole velenifere\": il loro secreto, emesso con l'ovopositore o con l'aculeo, ha un'azione associata all'ovideposizione oppure integra la funzione secondaria di strumento di offesa e difesa nelle femmine sterili.\nGli organi genitali esterni si differenziano in genere come processi degli urosterni costituendo l'armatura genitale, importante elemento di determinazione tassonomica. Nel maschio \u00e8 differenziata dal IX urosterno e forma l\"organo copulatore\" o edeago, impiegato per l'accoppiamento. L'edeago pu\u00f2 mancare negli insetti primitivi: in questo caso gli spermatozoi sono rilasciati all'esterno in capsule, dette \"spermatofori\", che saranno poi prelevate e introdotte dalla femmina. Nella femmina, l'armatura genitale, detta \"ovopositore\", \u00e8 differenziata dagli urosterni VIII e IX ed \u00e8 generalmente composta da tre coppie di valve, talvolta di lunghezza eccezionale. \u00c8 utilizzato come organo per la deposizione delle uova e pu\u00f2 anche perforare tessuti vegetali o animali. In diversi Insetti, l'ovopositore pu\u00f2 mancare del tutto oppure \u00e8 sostituito funzionalmente da adattamenti degli ultimi uriti, che prendono il nome di \"ovopositore di sostituzione\". Negli Imenotteri Aculeati l'ovopositore subisce un adattamento anatomico e funzionale che lo trasforma in strumento di offesa e difesa; in questo caso prende il nome di \"aculeo\" o \"pungiglione\".\nBiologia.\nLa lunga storia evolutiva, l'elevato numero di specie, la capacit\u00e0 di adattamento a condizioni di vita anche estreme, fanno degli Insetti un raggruppamento sistematico dalla biologia eterogenea. Una trattazione organica che copra i variegati aspetti, dalla fisiologia al ciclo biologico, dall'alimentazione alla riproduzione, dalle relazioni all'etologia in generale, non pu\u00f2 che essere sommaria e generica. Si rimanda perci\u00f2 alle specifiche sezioni e alla trattazione dei singoli gruppi sistematici per gli opportuni approfondimenti.\nEvoluzione.\nL'evoluzione degli insetti data almeno dal periodo Devoniano, epoca a cui risale il pi\u00f9 antico fossile di insetto rinvenuto, \"Rhyniognatha hirsti\", la cui et\u00e0 \u00e8 stimata in circa 400 milioni di anni. Durante la storia della terra, il clima \u00e8 cambiato numerose volte, influenzando la diversit\u00e0 degli insetti. Gli Pterigoti subirono una massiccia estinzione durante il Carbonifero, mentre gli Endopterigoti\u00a0subirono un'altra grave estinzione nel Permiano. I sopravvissuti a queste estinzioni di massa sono evoluti durante il Triassico in quelli che sono essenzialmente gli insetti moderni. Molte famiglie di insetti attuali apparvero nel Giurassico e durante il Cretaceo numerosi generi si svilupparono o apparvero. Si pensa che nel Terziario gi\u00e0 esistesse la maggior parte dei generi di insetti moderni; molti degli insetti racchiusi nell'ambra fossile appartengono di fatto a generi contemporanei.\nCiclo biologico.\nIl ciclo biologico di un Insetto pu\u00f2 durare, secondo la specie, da pochi giorni a diversi anni e, spesso, il suo svolgimento \u00e8 in stretta relazione con fattori ambientali di natura climatica (in particolare la temperatura) e nutrizionali. Ci\u00f2 fa s\u00ec che gli Insetti possano adattarsi a svariati ambienti, comprese le regioni pi\u00f9 fredde della Terra, ricorrendo ad accorgimenti biologici quali lo svernamento in stato di diapausa e la migrazione stagionale.\nIl ciclo biologico si dice \"monovoltino\" o \"univoltino\" se compie una sola generazione l'anno, \"polivoltino\" se compie pi\u00f9 generazioni. Il numero delle generazioni non \u00e8 correlato alla lunghezza del ciclo, in quanto in una popolazione possono coesistere differenti stadi di sviluppo con sovrapposizione di pi\u00f9 generazioni (es. Afidi). Condizioni di elevata specificit\u00e0 possono sincronizzare il ciclo con quello di una specie vegetale o animale da cui l'Insetto dipende per la sua nutrizione. In questi casi si pu\u00f2 avere la concentrazione e la sincronizzazione degli eventi riproduttivi e dello sviluppo, con generazioni ben definite (es. la Tignola dell'olivo).\nRiproduzione.\nLa riproduzione avviene in genere per via sessuale (\"anfigonia\"), con l'accoppiamento fra sessi distinti e la fecondazione delle uova da parte degli spermatozoi. I meccanismi che regolano l'anfigonia variano da specie a specie e, talvolta, hanno livelli di complessit\u00e0 tale da condizionare la dinamica di un'intera comunit\u00e0 (Insetti sociali). All'anfigonia si accompagnano altre forme di riproduzione non sessuale, che spesso si riflettono sulla dinamica di popolazione e, in qualche specie, prevalgono sulla riproduzione sessuale. In questi casi ricorre spesso la partenogenesi, riscontrata in quasi tutti gli ordini in varie forme. Un caso particolare di partenogenesi \u00e8 la pedogenesi, accertata in alcuni Ditteri Cecidomiidi e nel Coleottero \"Micromalthus debilis\": la larva porta a maturazione gli ovari e genera individui simili che si sviluppano a sue spese, uccidendola. Un altro tipo di riproduzione non sessuale \u00e8 la poliembrionia, che consiste nell'origine di un numero indefinito di larve dalla segmentazione di un solo uovo, riscontrata in alcuni Imenotteri Terebranti.\nLa determinazione del sesso non segue un unico schema. Nella generalit\u00e0 delle specie, il sesso \u00e8 determinato dalla presenza di un cromosoma sessuale X in doppia dose in un sesso e in singola dose, o abbinato ad un cromosoma Y, nel sesso opposto. Il sesso eterogametico \u00e8 quello maschile, ad eccezione dei Lepidotteri e dei Tricotteri. In alcuni ordini il sesso \u00e8 invece determinato dal rapporto fra anfigonia e partenogenesi aploide: dalla fecondazione si originano le femmine, dalla partenogenesi i maschi.\nLa maggior parte degli Insetti \u00e8 ovipara, ma si riscontrano anche la viviparit\u00e0 e l'ovoviviparit\u00e0. Questi differenti comportamenti possono coesistere anche nell'ambito di una stessa specie o, addirittura, di uno stesso individuo.\nSviluppo postembrionale.\nLo sviluppo postembrionale degli Insetti si fonda sulla metamorfosi, sequenza discontinua di trasformazioni fisiche che, a partire dall'uovo, porta alla formazione dell'insetto adulto.\nNegli Insetti e, pi\u00f9 in generale, negli Artropodi, si deve distinguere l'accrescimento ponderale (incremento del peso), che procede in modo continuo, dall'accrescimento lineare (incremento delle dimensioni), che \u00e8 invece discontinuo. A causa della rigidit\u00e0 dell'esoscheletro, l'aumento di peso in un insetto giovane non \u00e8 accompagnato da un aumento di dimensioni: ad un certo punto, la vecchia cuticola (exuvia) si lacera e l'individuo ne fuoriesce con una nuova, in grado di contenere l'aumento di dimensione. Il fenomeno \u00e8 detto muta.\nAlla muta pu\u00f2 accompagnarsi anche la metamorfosi, ossia una trasformazione fisica che non si limita solo all'aumento delle dimensioni. Accrescimento e metamorfosi sono regolati da meccanismi neurormonali che si riassumono nell'interazione tra due ormoni, l'ecdisone e la neotenina. L'ecdisone stimola la genesi della nuova cuticola, perci\u00f2 \u00e8 il segnale biologico che avvia una nuova muta. La neotenina, invece, inibisce la comparsa dei caratteri dell'adulto, che restano latenti sotto forma di abbozzi. L'ecdisone stimola la muta e la metamorfosi, ma in presenza di neotenina la metamorfosi viene inibita.\nLa classificazione dei tipi di metamorfosi verte su schemi per i quali non c'\u00e8 uniformit\u00e0 di orientamento fra gli Autori. Le fasi dello sviluppo ontogenetico possono infatti essere interpretate sotto differenti aspetti e la terminologia non sempre \u00e8 usata in modo inequivocabile. Per ulteriori approfondimenti si rimanda ai dettagli descritti nella voce di approfondimento.\nAd una prima analisi, si distinguono due tipi fondamentali di metamorfosi, indicati con i termini di \"metamorfosi completa\" e \"incompleta\". L'elemento morfologico che distingue i due tipi \u00e8 il modo in cui si formano, eventualmente, gli abbozzi alari.\nNella metamorfosi completa, che si identifica con lolometabolia, lo stadio giovanile \u00e8 detto larva e differisce notevolmente dall'adulto (detto anche \"immagine\"). Questa differenza \u00e8 alla base di profonde modificazioni, che si attuano durante la \"ninfosi\", nello stadio di pupa, spesso preceduto da una fase brevissima (\"eopupa\"): l'insetto subisce una drastica ricostruzione della sua struttura morfologica e anatomica, ad eccezione del sistema nervoso e dell'apparato circolatorio. L'entit\u00e0 delle modifiche \u00e8 tale da richiedere, in questa fase, lo stato di immobilit\u00e0 dell'insetto. Gli abbozzi alari sono interni e compaiono solo nello stadio di pupa. Questo tipo di metamorfosi \u00e8 proprio degli Insetti pi\u00f9 evoluti, alati o secondariamente atteri, i cui ordini sono compresi nella coorte degli Endopterigoti. Nelle forme pi\u00f9 primitive di metamorfosi completa, la pupa \u00e8 mobile. In realt\u00e0 la pupa mobile \u00e8 un adulto in \"fase farata\", stadio di transizione, successivo all'ultima muta, durante il quale l'adulto, pur essendo completamente formato, non ha ancora abbandonato l'exuvia.\nNella metamorfosi incompleta, che si identifica con leterometabolia, proprio degli Insetti alati, o secondariamente atteri, meno evoluti, appartenenti alla coorte degli Esopterigoti, lo stadio giovanile \u00e8 detto neanide e differisce dall'adulto solo per le minori dimensioni, l'assenza dei caratteri sessuali e, nelle forme alate, l'assenza delle ali. Il passaggio dallo stadio giovanile a quello adulto si svolge in uno o pi\u00f9 stadi di ninfa, durante i quali si verifica la comparsa degli abbozzi alari esterni. La ninfa \u00e8 mobile ad eccezione della neometabolia, un tipo di metamorfosi intermedio fra l'eterometabolia propriamente detta e l'olometabolia.\nAi due descritti in precedenza si aggiunge un terzo tipo, detto ametabolia, in cui, in realt\u00e0, vi \u00e8 assenza di metamorfosi. Lametabolia si verifica negli insetti primitivamente atteri (Tisanuri): in questo caso gli stadi giovanili non presentano alcuna differenza morfologica rispetto agli adulti, se non nelle dimensioni, e lo sviluppo si attua con mute senza alcuna metamorfosi. L'ametabolia non va confusa con la pseudoametabolia, una forma di eterometabolia tipica di specie secondariamente attere.\nLo schema descritto si complica se si considera la neometabolia una metamorfosi distinta e intermedia fra quella incompleta e quella completa e se si prendono in esame le varianti che ricorrono nell'ambito dell'eterometabolia e dell'olometabolia. Infine, si distingue un quinto tipo di metamorfosi, detto catametabolia, che vede una regressione anatomica e morfologica dell'insetto nel corso dello sviluppo ontogenetico. In altri termini, l'adulto ha una forma e una struttura pi\u00f9 semplice di quella dello stadio giovanile. La catametabolia in realt\u00e0 \u00e8 una variante dovuta all'adattamento della specie ad una particolare etologia ed \u00e8 riscontrabile sia nell'olometabolia sia nell'eterometabolia.\nAlimentazione.\nI regimi dietetici degli Insetti sono tra i pi\u00f9 svariati e possono cambiare drasticamente anche nel corso dello sviluppo di un individuo (olometaboli e paurometaboli). La maggior parte degli Insetti ha rapporti trofici con i vegetali o con gli animali, oppure manifesta un regime onnivoro. Sono frequenti anche i detritivori o, pi\u00f9 in generale, saprofagi; non mancano, infine, casi di insetti micetofagi. Una classificazione rigorosa, tuttavia, non \u00e8 possibile in quanto i limiti che definiscono i regimi dietetici sono spesso labili.\nFra gli insetti che si nutrono a spese dei vegetali vivi si distinguono due categorie: i fitofagi e i fitomizi. Sono spesso indicati, impropriamente, come \"parassiti\", ma il rapporto trofico che li lega alle piante si identifica in una forma di predazione riconducibile all'erbivoria. I rapporti possono essere pi\u00f9 o meno specifici e si distinguono specie monofaghe, oligofaghe e polifaghe. I \"fitofagi\" hanno apparato boccale masticatore ed erodono i tessuti vegetali attaccando gli organi dall'esterno o dall'interno (\"minatori\"). Una terminologia informale identifica i fitofagi in base all'organo o al tessuto attaccato: i \"fillofagi\" (a spese delle foglie), gli \"antofagi\" (fiori), i \"carpofagi\" (frutti), gli \"xilofagi\" (legno), ecc.\nI \"fitomizi\" sono invece insetti ad apparato boccale pungente-succhiante e si nutrono a spese della linfa elaborata o dei succhi cellulari di cellule epidermiche. Un gruppo particolare \u00e8 rappresentato dagli insetti \"galligeni\", che si sviluppano all'interno di un'alterazione istologica dell'organo colpito (galla). In questo caso la fitofagia si avvicina meglio al concetto di parassitismo.\nPer quanto concerne la zoofagia, si pu\u00f2 fare una distinzione, per il differente ambito d'interesse, fra specie che attaccano i Vertebrati e le altre che si nutrono a spese di Invertebrati. Anche in questo caso si possono individuare forme di monofagia, oligofagia e polifagia. La prima categoria annovera un limitato numero di specie, spesso d'interesse medico o veterinario. I rapporti trofici si collocano a met\u00e0 strada fra il parassitismo e la predazione, con vari livelli di affinit\u00e0 verso il primo o il secondo. Si nutrono a spese dell'epidermide o dei suoi annessi oppure di sangue (\"ematofagi\"). Sono rari i casi di predazione vera e propria (es. i Ditiscidi e alcuni Rincoti Eterotteri predano anche piccoli Vertebrati acquatici). Le forme assimilabili ai parassiti sono in genere epizoiche, tuttavia non mancano casi di endoparassiti (es. alcune famiglie di Ditteri). Fra i carnivori si annoverano anche le specie prettamente saprofaghe che si nutrono a spese delle spoglie di Vertebrati morti (\"sarcofaghe\").\nLa maggior parte delle specie a regime zoofago ha per\u00f2 rapporti trofici con altri artropodi e, in particolare, con altri insetti. In questi casi i rapporti si identificano con la predazione vera e propria o con il parassitoidismo, mentre i casi di parassitismo vero e proprio sono alquanto rari. Fra gli artropofagi si annoverano anche gli \"oofagi\" che predano o parassitizzano le uova. In generale si tratta di specie di grande interesse perch\u00e9 possono essere sfruttate nella lotta biologica e integrata. Non \u00e8 raro il cannibalismo, in genere fra predatori ma, talvolta, anche fra i fitofagi; questo fenomeno si verifica frequentemente in condizioni di scarsa disponibilit\u00e0 alimentare o in cattivit\u00e0. Meno frequente \u00e8 invece il parassitoidismo fra individui della stessa specie, fenomeno noto con il termine di \"autoparassitismo\" e che si riscontra soprattutto negli Imenotteri Afelinidi, nei quali si riscontrano comportamenti di particolare interesse naturalistico, e nelle gi\u00e0 citate specie con riproduzione pedogenetica.\nUn regime dietetico particolare \u00e8 quello dei \"glicifagi\". Questi insetti si nutrono a spese di sostanze zuccherine e in generale usano come substrato alimentare il nettare dei fiori e la melata emessa dai Rincoti o i succhi che fuoriescono da ferite. Le fonti proteiche utilizzate sono rappresentate, secondo i casi, dal polline, da escrementi di animali o da altri materiali. L'apparato boccale \u00e8 di tipo succhiante o lambente-succhiante oppure di tipo masticatore pi\u00f9 o meno adattato. Molti glicifagi sono importanti come insetti pronubi, in quanto provvedono al trasporto del polline e, quindi, favoriscono l'impollinazione incrociata.\nAlcuni regimi dietetici sono particolarmente complessi e non hanno una collocazione ben definita: ad esempio, alcuni Imenotteri parassitoidi di insetti galligeni possono diventare fitofagi quando, una volta esaurita la vittima, completano il loro ciclo di sviluppo nutrendosi a spese dei tessuti della galla. Anche fra gli Insetti si annoverano, comunque, specie onnivore, in grado di nutrirsi indifferentemente con alimenti di origine sia vegetale sia animale.\nEtologia.\nPer i motivi esposti in precedenza, gli aspetti comportamentali di questa classe sono eterogenei e svariati, talvolta con livelli di complessit\u00e0 non irrilevanti. I comportamenti possono rappresentare delle peculiarit\u00e0 proprie di una o poche specie oppure estese a gruppi sistematici pi\u00f9 ampi.\nUno degli aspetti pi\u00f9 interessanti dell'etologia \u00e8 la vita degli insetti sociali, specie che hanno sviluppato un livello complesso di gregarismo organizzato per caste e basato sulla costruzione di nidi complessi, la trasmissione di stimoli sensoriali, la cura della prole, la ricerca, l'approvvigionamento e la conservazione degli alimenti, la regolazione della riproduzione, ecc. Questi fenomeni etologici, presi nel complesso, determinano il successo ecologico della comunit\u00e0 sacrificando il singolo individuo. Agli esempi pi\u00f9 noti di aggregazione sociale, che interessano per lo pi\u00f9 gli Isotteri e gli Imenotteri, si aggiunge una vasta gamma di fenomeni di aggregazione non sociale, rappresentati nella maggior parte degli ordini, con differenti livelli di complessit\u00e0 in merito alle relazioni interne. All'aggregazione intraspecifica si associano spesso relazioni interspecifiche che rientrano nel novero dei fenomeni di commensalismo e simbiosi.\nA prescindere dalle aggregazioni sociali, l'etologia degli Insetti mostra interessanti e variegati comportamenti per quanto concerne l'alimentazione, la costruzione di nidi, la riproduzione, la migrazione, la comunicazione fra individui della stessa specie, la relazione con organismi di specie differenti, la locomozione, il mimetismo, la difesa, l'emissione di luci o suoni, ecc. Per una trattazione di questi aspetti si rimanda alle voci relative ai singoli gruppi sistematici.\nDinamiche di popolazione.\nAnche per quanto concerne la dinamica delle popolazioni, si verificano modelli differenti, sui quali interferisce spesso l'Uomo alterando o semplificando gli ecosistemi. In generale, gli Insetti hanno - come la maggior parte degli Invertebrati - una strategia di vita basata sul potenziale riproduttivo (strategia r), perci\u00f2 manifestano una straordinaria rapidit\u00e0 di colonizzazione degli ecosistemi che perdono le loro condizioni di equilibrio. Questo problema si presenta in modo particolare negli agrosistemi, in cui la riduzione della biodiversit\u00e0 crea squilibri da cui traggono beneficio proprio le specie dotate di grande potenziale riproduttivo.\nIn condizioni naturali molte specie hanno dinamiche basate sulle \"fluttuazioni\": il livello della popolazione si mantiene, per periodi pi\u00f9 o meno lunghi, in una fase di latenza, in equilibrio con la disponibilit\u00e0 alimentare e la cenosi degli antagonisti. Periodicamente, a intervalli pi\u00f9 o meno regolari, si manifestano le \"gradazioni\", repentini cambiamenti della densit\u00e0 di popolazione rispetto alla fase di latenza. Nel corso di una gradazione si hanno tre fasi:\nIl fenomeno delle gradazioni si riscontra in genere negli ecosistemi forestali e interessa in particolare i Lepidotteri e i Coleotteri defogliatori. L'entit\u00e0 di una gradazione \u00e8 tale che pu\u00f2 portare alla completa spogliazione di un'intera foresta. Lo studio della dinamica di popolazione, il monitoraggio e l'elaborazione di modelli previsionali hanno lo scopo di prevenire le gradazioni che, quando si protraggono per due o tre anni consecutivi, possono causare danni di grande entit\u00e0 sul patrimonio forestale.\nImportanza degli Insetti.\nL'ampia diffusione della classe e la frequente interazione con l'Uomo coinvolgono gli Insetti in vari ambiti d'interesse, oltre a quello strettamente zoologico e naturalistico. L'elevato numero di specie presenti in questa classe ha portato all'evoluzione di una branca specifica della Zoologia, detta Entomologia, che a sua volta si suddivide in differenti rami di specializzazione. La complessit\u00e0 della materia \u00e8 tale che, in genere, gli ambiti di studio dei singoli esperti si concentrano su un solo ordine o, talvolta, su gruppi sistematici pi\u00f9 ristretti. Ci\u00f2 ha portato alla costituzione di associazioni accademiche di livello internazionale il cui interesse verte su singoli raggruppamenti tassonomici (\"Emitteristi\", \"Coleotteristi\", ecc.)\nDannosit\u00e0.\nLa dannosit\u00e0 degli Insetti \u00e8 forse l'aspetto pi\u00f9 evidente che si associa a questa classe; in realt\u00e0 il numero di specie significativamente dannose \u00e8 irrisorio a fronte del numero di specie utili o indifferenti. Queste poche specie possono per\u00f2 causare danni di tale entit\u00e0 da costituire, alcune, dei veri e propri flagelli. Lo studio degli Insetti come fattori di danno si colloca in quattro ambiti d'interesse:\nUtilit\u00e0.\nAi danni causati da molte specie di Insetti si contrappone l'utilit\u00e0 di molte altre specie, soprattutto come organismi inseriti negli ecosistemi e coinvolti nelle reti alimentari. Sono moltissimi, tuttavia, i casi in cui gli insetti sono direttamente utili all'Uomo.\nL'aspetto pi\u00f9 importante, per gli studi dedicati e la sempre pi\u00f9 diffusa applicazione, riguarda il ruolo degli insetti come organismi ausiliari. Gli artropofagi sono utili, se non essenziali, come fattori di controllo naturali di artropodi dannosi. Questo ruolo \u00e8 oggi messo in primo piano nelle varie forme di agricoltura sostenibile (agricoltura biologica, coltivazioni condotte con i criteri della lotta biologica ed integrata, ecc.) e in ambito forestale. Sono utili anche alcuni fitofagi, quando la loro azione biologica si esercita su piante infestanti, come ad esempio si \u00e8 verificato nel controllo delle \"Opuntia\" in Australia, impiegando il \"Cactoblastis cactorum\" e il \"Dactylopius opuntiae\". Non meno importante \u00e8 il ruolo degli insetti pronubi, compresi soprattutto negli ordini dei Ditteri e degli Imenotteri, essenziali per la fruttificazione di molte specie agrarie, che si avvalgono dell'impollinazione entomofila.\nL'importanza degli insetti ausiliari \u00e8 tale che ormai sono una realt\u00e0 economica le cosiddette biofabbriche, allevamenti industriali di Insetti da impiegare nella lotta biologica o nella lotta biotecnica (es. maschi sterili). Questo settore d'impiego ha finora occupato un ruolo marginale, soprattutto per l'elevato costo, poco competitivo nei confronti del settore della Industria chimica, tuttavia \u00e8 in espansione per la domanda crescente di salubrit\u00e0 ambientale e alimentare.\nGli impieghi economici erano di grande importanza soprattutto in passato. Prima dell'avvento della chimica industriale, molte specie erano sfruttate per ricavarne sostanze utilizzate per vari scopi, come coloranti, lacca, seta, cera. Emblematica \u00e8 l'importanza che ha avuto il bombice del gelso, il cui prodotto, la seta, \u00e8 stato per secoli il protagonista degli scambi commerciali tra l'Asia e l'Europa. L'impiego economico per eccellenza, attualmente, riguarda le Api, utilizzate per la produzione del miele e della cera e, secondariamente, della pappa reale e della propoli.\nDi importanza marginale e locale, ma solo in apparenza, \u00e8 l'uso degli insetti nell'alimentazione umana, presso varie popolazioni nell'America centrale, in Africa e in Asia. \u00c8 stato accertato che il numero di specie sfruttate come cibo dall'Uomo ammonta ad oltre 1400. Alcune specie sono considerate vere e proprie leccornie ricercate sul mercato come, ad esempio, l'axay\u00e1catl in Messico, dalle cui uova si ottiene l\"ahuautle\" o \"caviale messicano\", ed i Belostomatidi in Asia. Tuttavia l'aspetto pi\u00f9 importante, a cui la stessa FAO dedica una particolare attenzione, \u00e8 la potenziale risorsa alimentare che gli insetti possono rappresentare per arginare il problema della sottoalimentazione, per l'alto valore nutritivo, superiore a quello della carne e del pesce: i bruchi essiccati contengono, infatti, oltre il 50% in proteine, il 17% in glucidi e il 15% in lipidi.\nVa infine ricordato l'interesse riscosso dagli Insetti nel settore dell'hobbistica in quanto sono soggetti ricercati sia per l'allestimento delle collezioni entomologiche sia per la fotografia naturalistica.\nInquadramento tassonomico.\nNelle vecchie classificazioni la Classe \"Insecta\", sinonimo di \"Hexapoda\", comprendeva anche alcuni ordini di Artropodi primitivamente atteri. Revisioni pi\u00f9 recenti attribuiscono la denominazione \"Hexapoda\" ad un raggruppamento sistematico superiore, elevato al rango di Superclasse, al cui interno si fa distinzione fra due classi: la prima, \"Paraentoma o Entognatha\" si identifica in un gruppo monofiletico comprendente quelli che in passato erano considerati gli ordini pi\u00f9 primitivi degli insetti, la seconda, \"Euentomata o Ectognatha\", comprende gli Insetti propriamente detti, corrispondente ad un altro raggruppamento monofiletico.\nL'inquadramento sistematico della classe si pu\u00f2 riassumere nel seguente schema:\nLa classificazione all'interno della classe si basa fondamentalmente sulla metamorfosi e sulla morfologia alare. Va in ogni caso ribadito che la sistematica degli Insetti \u00e8 in continua evoluzione a causa dell'elevato numero di specie e della continua acquisizione di nuove conoscenze, soprattutto nel campo della filogenesi. La maggior parte degli Autori considera di particolare importanza la ripartizione in ordini che, storicamente, non ha subito sostanziali modifiche. Gli ordini compresi nello schema tradizionale classico sono 28:\nInvece gli ordini dello schema pi\u00f9 moderno comprende 27 ordini:\nQuesto schema si differenzia dallo schema di suddivisione indicato in precedenza, nei seguenti punti:\nQueste revisioni sono attualmente adottate nella generalit\u00e0 delle pubblicazioni scientifiche, per quanto sui manuali tecnici, pi\u00f9 o meno recenti, e in alcuni settori dell'Entomologia applicata, come l'Entomologia agraria, si continui ad usare sovente la vecchia suddivisione.\nCollegamenti esterni.\nPer siti tematici relativi a gruppi sistematici inferiori si rimanda alle specifiche sezioni."}
{"id": "1504434", "revid": "2166030", "url": "https://it.wikipedia.org/wiki?curid=1504434", "title": "Siro (Grecia)", "text": "Siro o Sira (in greco rispettivamente \"\u03a3\u03cd\u03c1\u03bf\u03c2\" - \"\u03a3\u03cd\u03c1\u03b1\"; \"Syros\" o \"Siros\" - \"Syra\") \u00e8 un'isola greca, appartenente all'arcipelago delle Cicladi nel Mar Egeo. \u00c8 posta a a sud di Atene. Costituisce un'unit\u00e0 periferica formata dal comune di Siro-Ermopoli; centro pi\u00f9 rilevante \u00e8 Ermopoli.\nStoria.\nDopo la caduta dell'Impero romano d'Occidente, Siro fece parte dell'Impero Bizantino fino al 1204, quando fu conquistata dalla Repubblica di Venezia. \n&lt;br&gt;Nel 1537 fu conquistata dai Turchi. Durante il dominio di Venezia si era sviluppata una forte minoranza cattolica che ottenne la protezione della Francia e grazie ad un'intesa fra il re di Francia Francesco I e il sultano Solimano gli ordini religiosi cattolici furono protetti. \n&lt;br&gt;Pur facendo parte dell'Impero ottomano, all'isola fu concessa una forma di autogoverno. \nDopo la guerra di indipendenza del 1821 Siro entr\u00f2 a far parte della Grecia.\nCapoluogo.\nErmopoli, capoluogo amministrativo delle Cicladi, \u00e8 il capoluogo dell'isola. La citt\u00e0 fu fondata nel corso della guerra di indipendenza del 1821, quando giunsero a Siro, che era un protettorato francese, profughi provenienti da altre isole che erano sotto il dominio turco. La cittadina si svilupp\u00f2 con molta rapidit\u00e0, fino a diventare nell'Ottocento un importante nodo commerciale e nautico dell'Egeo.\nErmopoli ha un carattere moderno, neoclassico, e si presenta diversa da altri capoluoghi cicladici, che hanno un aspetto pi\u00f9 tradizionale. \nIl villaggio pi\u00f9 tradizionale dell'isola \u00e8 invece Ano Syros, che ha edifici di 700 anni, su di un colle immediatamente alle spalle e che domina il porto naturale dove sorge Ermopoli. \nLa parte settentrionale dell'isola \u00e8 in prevalenza montuosa e brulla, quella rivolta a sud pi\u00f9 verde e coltivata."}
{"id": "1504437", "revid": "100712540", "url": "https://it.wikipedia.org/wiki?curid=1504437", "title": "Unionismo (Belgio)", "text": "L\u2019unionismo o unione delle opposizioni fu un movimento politico belga che, prima e dopo la rivoluzione belga del 1830, sosteneva l'unione di cattolici e liberali contro il governo Regno Unito dei Paesi Bassi di Guglielmo I.\nI partiti politici dopo Napoleone.\nIl partito liberale diviso fra radicali e conservatori.\nI liberali erano, inizialmente, favorevoli alla politica laica di Guglielmo I, sovrano di un Regno costituzionale o, per meglio dire, retto in base ad una ottriata (dal francese octroy\u00e9e: concessa dal sovrano), sul modello della Carta francese, consessa dal restaurato Luigi XVIII di Francia nel 1814. \nUn regime, tuttavia, profondamente conservatore, che scontentava viepi\u00f9 i liberali di sinistra. Questi si trovavano ad attribuire maggiore importanza alla limitatezza delle libert\u00e0 politiche, piuttosto che alla laicit\u00e0 dello Stato, col che le loro posizioni anti-clericali passarono in secondo piano. \nEssi presero a definirsi, da allora, liberali radicali, per opposizione ai liberali volterriani, sostenitori del regime conservatore e laico offerto da Guglielmo I e, dunque, classificabili come orangisti.\nIl partito cattolico.\nIl quadro politico dei Paesi bassi meridionali, d'altra parte, presentava una caratteristica assai peculiare, rispetto alla parallela situazione della Francia della restaurazione: l\u00ec i cattolici erano al governo, in quanto allineati al governo conservatore del re cattolico Carlo X. Qui, al contrario, regnava un sovrano protestante, ancorch\u00e9 tollerante, ma le cui politiche non promettevano nulla di buono per la conservazione della nazione cattolica dei Paesi bassi gi\u00e0 spagnoli ed austriaci. \nLa \"leadership\" cattolica di quelle provincie, inoltre, era ormai pronta a non sostenere posizioni oltranziste in materia di libert\u00e0 di stampa e libert\u00e0 di culto. Delle quali, anzi, nel quadro del protestante Regno di Guglielmo I, essa era la principale beneficiaria.\nNon solo: tale dialettica confessionale si esprimeva in termini territoriali abbastanza precisi, che dividevano il Regno Unito lungo una linea di separazione marcatamente est-ovest, pi\u00f9 o meno nei pressi dell'antica frontiera. Quindi, i cattolici delle provincie meridionali rappresentavano il terreno di coltura ideale per il nazionalismo proto-belga.\nTali erano le condizioni fondamentali che resero possibile la Unione fra liberali radicali e cattolici. Che, non a caso, viene ricordato anche come Unione delle opposizioni.\nI partiti politici dopo Napoleone.\nIl primo, serio, tentativo, venne avviato nel 1825, da \u00c9tienne de Gerlache, notevole esponente del partito cattolico ultramontano, deputato di Liegi agli Stati generali del Regno Unito dei Paesi Bassi (e futuro 1\u00ba primo ministro del Regno del Belgio). \nFallito questo, il movimento ebbe nuovo impulso nel 1827, sempre a Liegi, ove il giornale cattolico \"Corriere della Mosa\" (\"le Courier de la Meuse\") ed il liberale \"Almanacco di Liegi\" (\"Almanach de Li\u00e8ge\" o \"Mathieu Laensbergh\") cominciarono a ravvicinare le rispettive posizioni. \nL'Unione fu definitivamente conclusa l'8 novembre 1828, allorch\u00e9 il liberale \"Il Corriere dei paesi Bassi\" (\"le Courier des Pays-Bas\"), edito a Bruxelles si alline\u00f2 su questa politica, con un allora famoso articolo a firma di Louis De Potter.\nI governi unionisti del Belgio.\nAll'indomani della Rivoluzione belga del 1830-1831, la politica unionista non venne affatto abbandonata. Anzi, nel contesto della precaria condizione internazionale ed interna di quei primi anni, la concordia nazionale si impose come una imprescindibile condizione necessaria al mantenimento dell'indipendenza. I primi governi belgi sono, dunque, tutti classificabili come unionisti (\"unionistes\"). \nMan mano che si allontanavano gli anni della rivoluzione e della guerra olandese, i due partiti cattolico e liberale presero a separare le proprie linee politiche, portando ad una pi\u00f9 matura alternanza di governi cattolici, o liberali."}
{"id": "1504438", "revid": "339392", "url": "https://it.wikipedia.org/wiki?curid=1504438", "title": "Sergej Monia", "text": ""}
{"id": "1504440", "revid": "339392", "url": "https://it.wikipedia.org/wiki?curid=1504440", "title": "Victor Khryapa", "text": ""}
{"id": "1504446", "revid": "339392", "url": "https://it.wikipedia.org/wiki?curid=1504446", "title": "Nikolai Padius", "text": ""}
{"id": "1504448", "revid": "298055", "url": "https://it.wikipedia.org/wiki?curid=1504448", "title": "Charlie Eppes", "text": ""}
{"id": "1504453", "revid": "287204", "url": "https://it.wikipedia.org/wiki?curid=1504453", "title": "Coppa dell'Amicizia italo-svizzera 1968", "text": "Le partite della \u201cCoppa dell\u2019Amicizia\u201d italo-svizzera 1968 si disputarono tutte in Svizzera tra l'11 e il 18 giugno.\nL'edizione del torneo vide la partecipazione di tre squadre di club per nazione. Ciascuna delle partecipanti incontrava in un unico incontro due delle tre rappresentanti della nazione avversa. Fu vinta dalla SPAL."}
{"id": "1504461", "revid": "122246", "url": "https://it.wikipedia.org/wiki?curid=1504461", "title": "Materdomini Volley", "text": "La Materdomini Volley \u00e8 una societ\u00e0 pallavolistica maschile italiana con sede a Castellana Grotte: milita nel campionato di Serie B.\nStoria.\nLa Materdomini Volley nasce nel 1967 come polisportiva, attiva nel calcio, nell'atletica leggera, nel tennis, nel tennistavolo e nella pallavolo. Nel corso degli anni, il ramo pallavolistico diventa la sezione di punta della polisportiva, raggiungendo l'apice della sua storia nel 1994, quando ottiene la prima promozione in Serie A2 e la vittoria del primo trofeo della propria storia, la Coppa Italia di serie B. Nella prima stagione nel campionato cadetto, sotto la guida del tecnico Giuseppe Lorizio, chiude la stagione all'ottavo posto, mentre in quella chiude successiva al nono; nella stagione 1996-97 le cose vanno meno bene e la Materdomini si classifica al quindicesimo e penultimo posto, retrocedendo in Serie B1.\nDal 2001 la polisportiva cessa di esistere e l'unica sezione a continuare le proprie attivit\u00e0 \u00e8 quella pallavolistica. Nella seconda met\u00e0 degli anni duemila la Materdomini sale nuovamente alla ribalta, ottenendo nuovamente la promozione in Serie A2 nel 2005. Dopo una stagione chiusa all'ottavo posto, nel 2006-07 si classifica sesta, prendendo parte ai play-off promozione, dove elimina la Pallavolo Reima Crema ai quarti di finale, ma viene eliminata in semifinale dal Volley Corigliano. Dopo una stagione non esaltante, chiusa lontano dalle posizioni valide per i play-off, e dopo aver sfiorato nuovamente i play-off nel 2008-09 sotto la guida del tecnico brasiliano Radam\u00e9s Lattari; la societ\u00e0 cede i diritti alla neonata New Mater Volley.\nRitorna nel campionato cadetto nella stagione 2013-14, dopo aver vinto il proprio girone nella Serie B1: al termine del campionato 2016-17, retrocede nella terza divisione nazionale, dopo essere stata sconfitta ai play-out. Viene in seguito ripescata in Serie A2 per il campionato 2017-18. Al termine della stagione 2019-2020 cede il proprio titolo sportivo alla ripartendo dalla Serie B."}
{"id": "1504463", "revid": "339392", "url": "https://it.wikipedia.org/wiki?curid=1504463", "title": "Petr Samoylenko", "text": ""}
{"id": "1504466", "revid": "1452073", "url": "https://it.wikipedia.org/wiki?curid=1504466", "title": "Donkey Kong Land", "text": "Donkey Kong Land, intitolato in Giappone, \u00e8 un videogioco sviluppato dalla Rareware per il Game Boy. \u00c8 stato pubblicato nel 1995. A differenza di altri giochi della serie \"Donkey Kong Land\", questo primo titolo \u00e8 in realt\u00e0 un seguito originale del primo \"Donkey Kong Country\".\nTrama.\nCranky Kong, invidioso di tutto il successo che Donkey Kong e Diddy Kong hanno riscosso con \"Donkey Kong Country\", afferma che l'unico motivo per il quale la loro prima avventura \u00e8 diventata un grande successo \u00e8 la sua grafica e il suo sonoro molto divertenti. Allora li sfida, dicendo che non sarebbero mai riusciti a finire l'avventura su un sistema a 8 bit (il Game Boy, appunto), e successivamente fa rubare di nuovo tutte le banane di Donkey Kong a K. Rool.\nModalit\u00e0 di gioco.\nCi sono diversi meccanismi di gameplay che sono stati cambiati per integrarsi meglio con il Game Boy. Per esempio, sullo schermo compariva solo un personaggio alla volta a causa delle dimensioni ridotte dello schermo, mentre il secondo personaggio appariva quando il giocatore lo richiedeva o quando il primo veniva sconfitto. In \"Donkey Kong Land\" ci sono quattro mondi tutti nuovi, ma che contengono gli stessi modelli di livelli gi\u00e0 presenti in Donkey Kong Country. Tutti si svolgono sull'isola di Donkey Kong (in inglese \"Donkey Kong Island\").\nAccoglienza.\n\"Donkey Kong Land\" ha ricevuto un punteggio di 71,80% da GameRankings.\nPremi.\n\"Donkey Kong Land\" ha vinto il premio come Migliore Gioco per Game Boy del 1995 secondo Electronic Gaming Monthly."}
{"id": "1504467", "revid": "153881", "url": "https://it.wikipedia.org/wiki?curid=1504467", "title": "Cerchio di Mohr", "text": "Il cerchio di Mohr \u00e8 una rappresentazione grafica dello stato piano di tensione interna in un punto, proposta dall'ingegnere tedesco Otto Mohr nel 1882. La rappresentazione \u00e8 costruita riportando su un opportuno piano formula_1 (il piano di Mohr), le componenti normali formula_2 e tangenziali formula_3 dello stato di tensione su una generica giacitura passante per il punto. Al variare della giacitura nel piano del problema, i punti rappresentativi dello stato tensionale formula_4 descrivono nel piano di Mohr una circonferenza che costituisce il perimetro di quello che viene detto, appunto, cerchio di Mohr. La conoscenza del cerchio di Mohr permette di ricostruire lo stato tensionale su una qualsiasi giacitura passante per il punto e, in particolare, di individuare le tensioni principali e le direzioni principali del problema piano di tensione.\nLa costruzione del cerchio di Mohr.\nSia formula_5 una terna di versori ortonormali con formula_6 quale direzione principale di tensione. In tale base, la matrice di rappresentazione del tensore degli sforzi di Cauchy\npresenta per definizione\nmentre in generale formula_9. Nel caso particolare formula_10 si parla di \"stato piano di tensione\". Lo stato tensionale relativamente alle due giaciture ortogonali formula_11 \u00e8 descritto dalle componenti formula_12 del tensore delle tensioni.\nSi consideri adesso un'altra giacitura appartenente al fascio di piani di asse formula_6: essa \u00e8 descritta dal versore formula_14 appartenente al piano formula_15 e ottenuto mediante una rotazione rigida antioraria di angolo formula_16 a partire dal versore formula_17\nLa tensione sul piano di normale formula_14 \u00e8 data da un vettore appartenente al piano formula_20\nTale vettore \u00e8 decomponibile in una componente normale formula_2 (lungo la direzione formula_14) ed una componente tangenziale formula_3 lungo una direzione\nappartenente al piano formula_15 e ruotata di un angolo formula_27 orario rispetto alla direzione formula_14. Risulta:\nMediante banali trasformazioni trigonometriche, tali relazioni possono essere riscritte nelle\nAl variare dell'angolo formula_31, i valori formula_32 descrivono un cerchio in un piano formula_33, detto cerchio di Mohr, di centro formula_34 e raggio formula_35 rispettivamente definiti dalle\nI passi della costruzione del cerchio di Mohr.\nAssunti i versi positivi per i valori delle componenti formula_37 della tensione (formula_2 positiva se di trazione, formula_39 positiva se oraria secondo quanto riportato in figura, ovvero se inducesse una rotazione oraria sulla faccia corrispondente), la costruzione del cerchio di Mohr pu\u00f2 quindi procedere secondo i seguenti passi:\nApplicazioni del cerchio di Mohr.\nPer determinare le componenti formula_4 dello stato tensionale sulla giacitura di normale formula_14 basta tracciare nel piano di Mohr la retta passante per il polo formula_48 e parallela alla traccia della giacitura (definita quindi da un angolo antiorario formula_16 rispetto alla verticale passante per formula_48). Tale retta intersecher\u00e0 il cerchio in un altro punto formula_57 le cui componenti formula_69 rappresentano proprio le componenti tensionali cercate.\nI punti formula_70 e formula_71 di intersezione del cerchio di Mohr con l'asse delle ascisse formula_40 sono rappresentativi degli stati principali di tensione. I valori principali di tensioni sono rispettivamente dati dalle\nmentre le relative direzione principali sono individuate dalle giaciture parallele alle due rette congiungenti il polo formula_48 con i punti formula_75 e formula_76. Tali direzioni principali sono determinate dalle inclinazioni formula_77 e formula_78 (vedi figura) con\nCome si desume dal tracciamento del cerchio di Mohr (ma \u00e8 pure dimostrabile in forma generale), i valori delle tensioni principali corrispondono a valori di massimo e minimo delle componenti normali di tensione.\nLa conoscenza delle tre direzioni principali e delle relative tensioni principali permette di tracciare i tre cerchi di Mohr rispetto ai tre fasci di piani di asse rispettivamente formula_80, formula_81 e formula_82. I valori estremi delle componenti tangenziali di tensione corrispondono ai valori massimi delle tensioni tangenziali nei tre cerchi di Mohr tracciati e sono attinte su giaciture formula_83 rispettivamente nei piani formula_84, formula_85 e formula_86."}
{"id": "1504471", "revid": "122789538", "url": "https://it.wikipedia.org/wiki?curid=1504471", "title": "Bardas", "text": "Biografia.\nFiglio di Mamikonian e fratello di Teodora, futura moglie dell'imperatore Teofilo; alla morte di quest'ultimo, divenne reggente, in compagnia della sorella e del fratello Petronio, nell'attesa che salisse al trono il nipote Michele III. Nell'849 riform\u00f2 la scuola di Costantinopoli, che era stata fondata nel 425 da Teodosio II, trasformandola in una universit\u00e0, la prima di tutto il mondo.\nBardas venne assassinato nell'866, a seguito di una congiura perpetrata per la salita al trono del futuro imperatore Basilio I."}
{"id": "1504472", "revid": "767487", "url": "https://it.wikipedia.org/wiki?curid=1504472", "title": "Gli uomini dal passo pesante", "text": "Gli uomini dal passo pesante \u00e8 un film del 1965 diretto da Mario Sequi, accreditato col nome \"Anthony Wileys\".\nTrama.\nAl ritorno dalla guerra di secessione, il giovane texano Lon Cordeen ha l'amara sorpresa di trovare la cittadina di Hale Crossing sotto il tallone di suo padre Temple, un ex ufficiale confederato che, alla testa di un manipolo di pistoleros, fa il bello e il cattivo tempo. L'uomo riesce a imporsi anche nell'ambito familiare, coltivando il seme dell'odio nei figli. Solo uno dei fratelli, il giovane Hoby, insieme alle due sorelle decidono, contro la ferrea volont\u00e0 di Temple, di seguire Lon verso le grandi terre di bestiame brado del nord. Aiutato da Hoby e dall'allevatore Charlie Garvin, Lon riporter\u00e0 l'ordine nel paese ma non potr\u00e0 impedire lo spargimento di sangue di gran parte della famiglia.\nProduzione.\n\u00c8 stato girato negli stabilimenti Elios Film a Roma. Le scene raffiguranti le sterminate mandrie di mucche sono invece state girate in Argentina."}
{"id": "1504473", "revid": "122663721", "url": "https://it.wikipedia.org/wiki?curid=1504473", "title": "Nancy Drew", "text": "Nancy Drew \u00e8 la protagonista femminile di una serie di romanzi gialli per ragazze e ragazzi pubblicata negli Stati Uniti d'America a partire dagli anni trenta, e in Italia a partire dagli anni settanta, nella collana della Arnoldo Mondadori Editore \"Il giallo dei ragazzi\", al pari di altre serie come gli \"Hardy Boys\", \"I tre investigatori\" e \"I Pimlico Boys\" e attualmente dalla Casa Editrice Piemme nella serie 10-14 anni della collana Il battello a vapore.\nProtagonista della serie \u00e8 la giovane e affascinante Nancy, investigatrice dilettante dai capelli rossi e dal pronto intuito, coinvolta in una serie di vicende a sfondo giallo. La sua azione si distingue per l'indipendenza di giudizio e la verosimiglianza delle trame: nonostante la giovane et\u00e0 i suoi interessi in campo sportivo ed artistico le consentono una vita dinamica e non priva di colpi di scena a sorpresa.\nNelle storie di Nancy Drew \u00e8 fondamentale l'elemento della \"suspense\", mediante ambientazioni e situazioni angoscianti, specialmente nell'attesa di uno sviluppo premeditato nel corso di un'indagine accuratamente pianificata.\nDelle varie serie della collana, \u00e8 probabilmente quella maggiormente affine al thriller puro, tendenzialmente adatta anche a un pubblico adulto, anche se originariamente destinata agli adolescenti.\nL'autrice.\nI romanzi furono pubblicati a nome di Carolyn Keene, pseudonimo dietro al quale si celavano diversi autori dello Stratemayer Syindicate, gruppo di autori guidati da Edward Stratemayer, scrittore e imprenditore nel settore letterario, creatore della serie degli \"Hardy Boys\".\nTra gli altri autori che scrissero romanzi con lo pseudonimo \"Carolyn Keene\":\nMildred Benson.\nMildred Augustine Wirt Benson (luglio 10, 1905, Ladora, Iowa\u2014maggio 28, 2002, Toledo, Ohio) ha scritto 23 dei primi 30 libri, dal 1930 al 1953."}
{"id": "1504484", "revid": "1121152", "url": "https://it.wikipedia.org/wiki?curid=1504484", "title": "Tractatus logico-philosophicus", "text": "Il Tractatus Logico-Philosophicus \u00e8 l'unica opera pubblicata in vita da Ludwig Wittgenstein \u2013 se si escludono un \"Dizionario per le scuole elementari\" e l'articolo \"Note sulla forma logica\" \u2013 ed \u00e8 considerato uno dei testi filosofici pi\u00f9 importanti del Novecento.\nDescrizione.\nFu pubblicato in tedesco nel 1921 negli \"Annalen der Naturphilosophie\" di Wilhelm Ostwald, con il titolo \"Logisch-philosphische Abhandlung\". Ad attirare l'attenzione degli ambienti accademici \u2013 sia britannici che dell'Europa continentale \u2013 fu la traduzione in lingua inglese dell'opera, pubblicata l'anno successivo con l'introduzione di Bertrand Russell; il nuovo titolo in latino fu suggerito da George Edward Moore, in omaggio al \"Tractatus theologico-politicus\" di Baruch Spinoza.\nLa prima traduzione italiana, con testo originale a fronte, si deve, nel 1954, al gesuita Gian Carlo Maria Colombo che ne cur\u00f2 anche l'apparato di note e l'ampia introduzione critica, in un'edizione divenuta oggi introvabile. La traduzione successiva - pubblicata da Einaudi nel 1964 - si deve al filosofo del diritto Amedeo Giovanni Conte, ed \u00e8 quella ormai di riferimento, nonostante un uso, talvolta discutibile, di termini desueti.\nLa genesi dell'opera passa per un processo molto articolato, considerata l'intima relazione che sussiste tra il testo e la vita del suo autore. Gi\u00e0 durante i primi anni universitari, Wittgenstein sviluppa un interesse quasi ossessivo per la filosofia della logica e della matematica, alimentato dalla lettura dei \"Principia Mathematica\" (1910-13) di Bertrand Russell e dal lavoro sui fondamenti della matematica svolto da Gottlob Frege, un interesse che costituir\u00e0 il propulsore di buona parte della filosofia del giovane viennese fino alla prima met\u00e0 degli anni venti.\nStruttura del testo.\nLo stile di esposizione del sintetico volume (meno di 70 pagine) si ispira a quello elaborato dal filosofo e logico tedesco Gottlob Frege, molto ammirato da Wittgenstein. La struttura del testo \u00e8 composta da una serie di asserzioni numerate ed ordinate in maniera gerarchica: sette principali (1 - 7) ed una serie di commenti subordinati su pi\u00f9 livelli.\nTesi.\nLe sette asserzioni principali.\nI tre simboli che usa alla proposizione n. 6 significano: tutte le proposizioni atomiche, qualsiasi insieme di proposizioni scelte, la negazione di tutte le proposizioni, cio\u00e8 tutto ci\u00f2 che \u00e8 complesso pu\u00f2 essere ricavato da ci\u00f2 che \u00e8 semplice.\nTemi trattati.\nSezioni da 1 a 4.\nLe sezioni \"1.\" e \"2.\" affrontano la questione dell'ontologia, ossia che cosa costituisce il \"mondo\": \"1.x\" ne definisce la natura e \"2.x\" definisce la natura dei \"fatti\". Le sezioni \"3.\" e \"4.\" affrontano il concetto di \"immagine\" e pensiero (filosofia del linguaggio).\nQuesta prima parte pu\u00f2 essere cos\u00ec riassunta:\nSezioni da 5 a 6.\nCome la chimica aveva ridotto la materia alla somma di elementi atomici, cos\u00ec Wittgenstein volle ridurre il linguaggio alla somma di proposizioni elementari, atomiche come le defin\u00ec Bertrand Russell nel suo atomismo logico.\nProposizione 7.\nIl linguaggio ha una limitazione fondamentale: non si pu\u00f2 parlare della \"forma logica\" ovvero la struttura che accomuna linguaggio e mondo, i \"fatti\". Il linguaggio dotato di senso \u00e8 solo quello che si riferisce ai fatti e, dunque, le proposizioni dell'etica, dell'estetica e della religione risultano insensate. Tuttavia, come aveva sostenuto nella proposizione 6.52, \"Noi sentiamo che, anche una volta che tutte le \"possibili\" domande scientifiche hanno avuto una risposta, i nostri problemi vitali non sono ancora neppure toccati\".\nInterpretazioni.\nEstremamente complesso, il \"Tractatus\" si \u00e8 prestato a numerose interpretazioni, molte delle quali contestate dallo stesso autore. \nMentre molti hanno posto l'accento sui risvolti etici dell'opera ed altri l'hanno considerato un trattato di logica e filosofia del linguaggio, \u00e8 stato pi\u00f9 recentemente proposta una lettura dell'aspetto mistico. A quest'ultima tuttavia \u00e8 probabilmente lecito muovere la critica di fraintendimento dell'idea di mistico nel \"Tractatus\". Lo stesso Wittgenstein quando parla del mistico lo presenta come ci\u00f2 che \u00e8 ineffabile e che si mostra, che \"mostra s\u00e9\", e che pertanto ha la caratteristica fondamentale di non lasciarsi significare dal linguaggio, vale a dire di darsi comprensibilmente nel linguaggio. Leggere il \"Tractatus\" in chiave mistica, se per mistico intendiamo quello di cui si parla nel \"Tractatus\", vorrebbe dire allora comprendere un testo assumendo l'impossibilit\u00e0 che questo sia scritto, che vi sia in generale, da che risulterebbe un'evidente contraddizione in termini. Cercare la giusta chiave interpretativa per il \"Tractatus\" \u00e8 problematico.\nDiversi studiosi di Wittgenstein hanno tentato di trovare se non \"la chiave\" interpretativa definitiva, una chiave di lettura che risulti coerente con il testo in ogni sua parte, ma sebbene i risultati siano stati fecondi sotto il punto di vista filosofico e abbiano gettato luce su porzioni del testo di difficile interpretazione, il testo in s\u00e9 resta mirabilmente \"opaco\". Il \"Tractatus\" sebbene sia un testo filosofico come lo sono tanti altri, pone sin dalle prime pagine dei seri problemi di lettura: 1. l'estrema brevit\u00e0 dell'argomentazione trattata nelle singole parti; 2.l'intreccio continuo di punti di vista differenti quali quello logico, gnoseologico con quello etico ed estetico, che all'interno del libro tuttavia presentano una trattazione unitaria; 3. la difficolt\u00e0 di dividere il libro per argomenti analizzabili prima separatamente e poi nella totalit\u00e0, giacch\u00e9 ogni argomento sembra implicare inevitabilmente la totalit\u00e0 come punto di riferimento e non prima se stesso. \nIl valore del \"Tractatus\" sembra proprio quello di essere una fonte di possibile spunto per diverse prospettive filosofiche. Il \"Tractatus\" \u00e8 oggetto di studio e di dibattito in ambiti tra loro differenti quali l'estetica, la filosofia del linguaggio e ovviamente la logica.\nSecondo la prefazione di Russell al \"Tractatus\" il testo si propone l'ambizioso compito di indagare la relazione tra il linguaggio e la realt\u00e0 e definire i limiti della filosofia articolando le \"condizioni per un linguaggio logicamente perfetto\". L'obiettivo era quello di creare un sistema filosofico che completasse la teoria dell'atomismo logico dello stesso Russell, sviluppata anche grazie al dialogo intellettuale con il giovane Wittgenstein.\nIn realt\u00e0 lo stesso Wittgenstein nel \"Tractatus\" afferma che non \u00e8 minimamente interessato a scoprire un linguaggio puro e ideale. Egli anzi non era interessato proprio a nessun linguaggio in particolare ma alla logica che ogni linguaggio, in quanto tale, deve avere. In questo senso l'autore austriaco affermer\u00e0 soprattutto nella seconda fase del suo pensiero che \"le proposizioni del linguaggio comune non sono per nulla, dal punto di vista logico, meno corrette o meno esatte o pi\u00f9 confuse delle proposizioni scritte nel simbolismo di Russell o in qualsiasi altra ideografia\" e che \"tutte le proposizioni del nostro linguaggio comune sono, cos\u00ec come esse sono, in perfetto ordine logico\". Il linguaggio comune \u00e8 solamente pi\u00f9 fuorviante rispetto ad altri simbolismi perch\u00e9 nasconde la forma logica del linguaggio, ma non la trascende - \"Il linguaggio traveste il pensiero\". Compito della filosofia non \u00e8 allora la tensione verso un linguaggio ideale, ma l'analisi del nostro linguaggio quotidiano, cos\u00ec com'\u00e8, allo scopo di intenderlo e interpretarlo scrostandolo dalle confusioni e dai non-sensi di cui per secoli una cattiva tradizione filosofica l'ha ricoperto.\nNell'ultima parte, il libro di Wittgenstein giunge ad una radicale definizione del campo di azione della filosofia, suggerendo che ogni discussione metafisica cada al di fuori del regno del significato linguistico. In questo senso va intesa la celebre formula imperativa di Wittgenstein: \u00abSu ci\u00f2 di cui non si pu\u00f2 parlare, si deve tacere\u00bb."}
{"id": "1504491", "revid": "121151711", "url": "https://it.wikipedia.org/wiki?curid=1504491", "title": "I ragazzi dell'olivo", "text": "I ragazzi dell'olivo \u00e8 il 25\u00b0 singolo discografico del gruppo musicale italiano dei Nomadi, pubblicato in Italia nel 1989. Su entrambi i lati \u00e8 presente lo stesso brano.\nDescrizione.\nLa canzone narra di alcuni ragazzi palestinesi che, a causa della continua guerriglia con gli israeliani, non riescono a vivere una vita serena e tranquilla come vorrebbero. Nella canzone Augusto tocca il tema del disegno, paragonando la vita dei palestinesi - o ragazzi dell'olivo - a una rappresentazione grafica priva di serenit\u00e0, in cui primeggia il nero della morte anzich\u00e9 l'azzurro dei cieli."}
{"id": "1504494", "revid": "1432070", "url": "https://it.wikipedia.org/wiki?curid=1504494", "title": "Luigi Centurione", "text": "Formazione e primi anni.\nProveniente da una famiglia genovese molto nota, Centurione studi\u00f2 presso la scuola dei gesuiti di Parma, prima di entrare nella Compagnia di Ges\u00f9 nel 1703. Al termine della formazione spirituale e filo-teologica, egli fu ordinato sacerdote nel 1717. Centurione sembr\u00f2 pronto per intraprendere la sua carriera di insegnante di Lettere, Filosofia e Teologia quando fu nominato Provinciale dei gesuiti di Milano nel 1750. Cos\u00ec come provinciale egli prese parte alla Congregazione Generale nella quale fu eletto Superiore Generale Ignazio Visconti nel 1751. Visconti gli assegn\u00f2 il ruolo di Assistente per gli affari italiani a Roma, e lasci\u00f2 scritto che egli sarebbe dovuto diventare Vicario Generale dopo la sua morte.\nSuperiore Generale.\nEletto Superiore Generale durante la diciottesima Congregazione il 30 novembre 1755, appena pochi giorni dopo il terribile terremoto di Lisbona, egli si trov\u00f2 subito di fronte alle conseguenze della campagna internazionale di Pombal contro i gesuiti. L'ostilit\u00e0 di Pombal nei confronti della Compagnia \u00e8 stata aggravata dall'opuscolo insensibile del gesuita Gabriele Malagrida (giustiziato in 1761) in che aveva definito il devastante terremoto di Lisbona come \"un castigo di Dio su un paese diretto da un primo ministro senza religione\". Severe misure erano state prese contro i gesuiti in Portogallo, e una prima richiesta arriv\u00f2 al morente Papa Benedetto XIV affinch\u00e9 la Compagnia di Ges\u00f9 fosse soppressa.\nDi fronte alle crescenti accuse di lassismo circa l'approccio che la Compagnia aveva nel campo delle questioni morali, Centurione, nel 1756 scrisse una lettera a tutti i superiori gesuiti insistendo sul rafforzamento della formazione di teologia morale nelle case di formazione. Prima, come richiesto dalla diciottesima Congregazione generale (1755) che lo elesse, Centurione scrisse sullo \"vero spirito della Compagnia\". Chiaramente ci si trovava di fronte a tempi non semplici e Centurione sostenne che la vita spirituale dei suoi uomini doveva essere fortificata affinch\u00e9 potessero meglio affrontare l'imminente tempesta.\nLe difficolt\u00e0 causate dalle attivit\u00e0 commerciali rischiose del Padre Antoine de Lavalette e l'inetto trattamento del fallimento di Lavalette da parte dei gesuiti francesi comportarono ulteriori complicazioni per Centurione e incoraggiarono coloro che sostenevano che la Compagnia era al di l\u00e0 di tutta riforma.\nBreve reggenza da Generale.\nIl breve periodo in cui egli fu Superiore Generale, non gli diede modo di fare molto. Tuttavia, la sua affabilit\u00e0 e resistenza del carattere, non cedendo alle minacce e non permettendo n\u00e9 a se stesso n\u00e9 agli altri di cedere a movimenti di rappresaglie, hanno preparato in qualche modo i suoi compagni gesuiti ad assumere l'atteggiamento giusto per affrontare ci\u00f2 che sarebbe accaduto nel 1773, la soppressione della Compagnia di Ges\u00f9."}
{"id": "1504497", "revid": "74801", "url": "https://it.wikipedia.org/wiki?curid=1504497", "title": "Fossa comune", "text": "La fossa comune \u00e8 una buca destinata alla tumulazione di pi\u00f9 cadaveri.\nIn passato veniva molto usata per seppellire i cadaveri di persone povere che non potevano permettersi un monumento funebre o una sepoltura individuale.\nIn genere, durante le guerre, viene usata per seppellire in maniera rapida i soldati e le persone cadute, oppure in caso di epidemia o pandemia per seppellire l'alto numero di morti. \nIn alcuni casi, viene usata come mezzo di sepoltura di massa per tentare di occultare genocidi e altri crimini di guerra."}
{"id": "1504499", "revid": "767487", "url": "https://it.wikipedia.org/wiki?curid=1504499", "title": "El Desperado", "text": "El Desperado \u00e8 un film del 1967 diretto da Franco Rossetti.\nTrama.\nScampato alla forca, il giovane avventuriero Steve Belasco meglio noto come \"El Desperado\" si imbatte in Bill, un ufficiale sudista morente che gli chiede di portare sue notizie al padre Sam, un vecchio cieco che vive nella cittadina di Overton.\nSostituitosi al militare, il nostro giunge in citt\u00e0 dove si unisce ad una gang di desperados capitanata da Asher e dalla sua donna Lucy, ex fiamma di Steve, per rapinare un convoglio d'oro sudista in transito per il villaggio.\nIl furto riesce ma El Desperado tenta di fregare gli occasionali complici ma viene beccato e pestato violentemente. Innamoratosi tra l'altro di Katie, badante di Sam (che nel frattempo \u00e8 stato ucciso) l'eroe fa piazza pulita dei cattivi aiutato anche dal vecchio amico Jonathan. Poi torner\u00e0 a vagabondare da solo, come ha sempre fatto."}
{"id": "1504500", "revid": "1632387", "url": "https://it.wikipedia.org/wiki?curid=1504500", "title": "Casa d'Orange-Nassau", "text": "La Casa d'Orange-Nassau (in olandese \"Huis van Oranje-Nassau\") \u00e8 l'attuale famiglia reale dei Paesi Bassi, e ha svolto un ruolo centrale sia nella storia di questo Stato sia dell'intera Europa.\nLa dinastia fu, in origine, un ramo del Casato di Nassau, d'origine tedesca: nel maggio 1515 Enrico III di Nassau-Breda spos\u00f2 Claudia di Ch\u00e2lon-Orange, di origine borgognona. Il loro figlio Renato di Ch\u00e2lon adott\u00f2, per primo, il nuovo cognome \"Orange-Nassau\" e fu cugino di Guglielmo I d'Orange (noto come \"Guglielmo il taciturno\" e \"Pater Patriae\"), il quale si pose a capo della Rivolta Olandese del 1568, che port\u00f2 alla nascita della Repubblica delle Sette Province Unite.\nAlla fine del XVII secolo, un membro della casata divenne anche re d'Inghilterra, nella persona di Guglielmo III, compiendo la Gloriosa rivoluzione, ai danni del cattolico Giacomo II Stuart. Ancora oggi in molti ogni anno celebrano la sua battaglia vittoriosa e i progressi che la democrazia ottenne durante il suo regno, in cui venne pubblicato il Bill of Rights del 1689, con un controverso festival chiamato \"The Twelfth\".\nStoria.\nOrigini.\nLa prima persona a essere chiamata conte di Nassau fu Enrico I, vissuto nella prima met\u00e0 del XIII secolo. La famiglia di Nassau si spos\u00f2 con la famiglia dei conte di Arnstein (ora Kloster Arnstein): i figli di Enrico, Walram ed Ottone, si divisero i possedimenti di Nassau.\nI discendenti di Walram sono conosciuti come \"linea di Walram\" e sono stati dapprima duchi di Nassau e nel 1890 granduchi del Lussemburgo; i discendenti di Ottone sono conosciuti come \"linea ottoniana\" e hanno ereditato parti della contea di Nassau, propriet\u00e0 in Francia e nei Paesi Bassi; da essi deriva la Casa di Orange-Nassau.\nAd Ottone succedette Engelbert I, che offr\u00ec i propri servigi al Duca di Borgogna e spos\u00f2 una nobildonna olandese ereditandone le terre, rendendo cos\u00ec la baronia di Breda il nucleo dei possessi olandesi.\nL'importanza dei Nassau si svilupp\u00f2 durante il quindicesimo ed il sedicesimo secolo. Enrico III di Nassau-Breda fu creato statolder d'Olanda e di Zelanda da Carlo di Gent nell'inizio del XVI secolo; gli succedette Renato di Ch\u00e2lon-Orange nel 1538 che era anche Principe d'Orange. Alla prematura morte di Renato sul campo di battaglia nel 1544 i suoi possedimenti passarono al nipote Guglielmo I d'Orange: da quel momento in poi i membri della famiglia si chiamarono \"Orange-Nassau\". Guglielmo I fu amico di Carlo V e di suo figlio Filippo II di Spagna.\nRibellione olandese.\nBench\u00e9 Carlo V avesse contrastato la Riforma protestante, govern\u00f2 saggiamente i territori olandesi con moderazione e riguardo per le consuetudini locali, senza perseguitare i suoi sudditi protestanti. Il figlio Filippo II eredit\u00f2 l'avversione per i protestanti ma non la sua moderazione. Sotto Filippo inizi\u00f2 una reale persecuzione dei protestanti (pari alla coeva persecuzione cattolica in Inghilterra) e le tasse raggiunsero dei livelli insopportabili. Il malcontento aument\u00f2 e Guglielmo d'Orange (nell'infanzia vagamente educato alla religione luterana) si mise alla testa dei rivoltosi (in gran parte calvinisti) dei Paesi Bassi. All'inizio della Guerra degli ottanta anni le cose andarono male per i rivoltosi, ma la fortuna si volse in loro favore quando attaccarono dal Mare del Nord e conquistarono Brielle, una citt\u00e0 litoranea nell'attuale Olanda Meridionale: in seguito a questo molte citt\u00e0 cominciarono a sostenere Guglielmo I. Durante il decennio a partire dal 1570 dovette difendere il centro dei territori a lui fedeli parecchie volte, ma gi\u00e0 a partire dal 1580 le citt\u00e0 all'interno erano del tutto sicure: Guglielmo I, cos\u00ec grave ostacolo alle armate spagnole, fu assassinato nel 1584 da un sicario di Filippo II.\nGli succedette il secondogenito Maurizio (creato nel 1585 statolder della Repubblica delle Sette Province Unite), protestante: si dimostr\u00f2 un comandante militare eccellente. Le sue capacit\u00e0 e la mancanza di un sovrano deciso in Spagna (nel 1598 era morto Filippo II ed il trono era passato al figlio Filippo III) permisero a Maurizio di conquistare gran parte del territorio olandese. Durante i primi anni del diciassettesimo secolo dovette scontrarsi anche contro la nobilt\u00e0 locale, capeggiata da Johan van Oldebarnevelt, poich\u00e9 cercava di avere pi\u00f9 potere all'interno delle istituzioni della Repubblica. Maurizio vinse questa prova di forza organizzando l'omicidio di Oldebarnevelt.\nEspansione dinastica.\nMaurizio mor\u00ec celibe nel 1625 e senza figli, e gli succedette il fratellastro Federico Enrico d'Orange, ultimo figlio di Guglielmo I, A questi Maurizio rivolse l'invito di sposarsi appena possibile: alcune settimane dopo la morte del fratellastro, il nuovo stadtholder spos\u00f2 Amalia di Solms-Braunfels, da cui ebbe un figlio e molte figlie. Le figlie sposarono membri degli Hohenzollern e dei Nassau di Frisia (stadtholders in Frisia) mentre l'unico maschio, Guglielmo, spos\u00f2 Maria Enrichetta Stuart, la prima figlia di Carlo I d'Inghilterra.\nDall'esilio al trono inglese.\nFederico Enrico mor\u00ec nel 1647 e gli succedette il figlio Guglielmo II. Nel 1648 egli si oppose alla pace di Vestfalia, malgrado essa riconoscesse l'indipendenza dei Paesi Bassi e ponesse fine ad ottant'anni di guerre, poich\u00e9 segretamente meditava di allearsi con la Francia per aumentare i propri poteri, non solo militari ma anche in tempo di pace. Ci\u00f2 port\u00f2 allo scontro con i reggenti delle varie province: nel 1650 venne coinvolto in una discussione con la Provincia d'Olanda e con la potente confederazione dei mercanti di Amsterdam sul tema della riduzione delle truppe sulla linea imposta dalla pace di due anni prima.\nGuglielmo si oppose alla riduzione delle armate, fatto che avrebbe diminuito una delle sue basi pi\u00f9 potenti. Per evitare questo, Guglielmo imprigion\u00f2 otto membri dell'assemblea provinciale nel Castello di Loevestein. Inoltre egli invi\u00f2 il cugino Guglielmo Federico di Nassau-Dietz con un'armata di 10.000 uomini a prendere possesso di Amsterdam con la forza, ma l'intento fall\u00ec anche a causa delle pessime condizioni atmosferiche che resero impossibili alcune azioni militari fondamentali. Guglielmo II mor\u00ec di vaiolo il 6 novembre 1650, lasciando soltanto un figlio postumo, Guglielmo, nato il 14 novembre 1650. Poich\u00e9 alla morte di Guglielmo II non c'era alcun principe d'Orange, i reggenti colsero l'occasione per dichiarare vacante la carica di statolder.\nAl principe neonato si prospettava una vita piena di problemi: dissidi sulla sua educazione sorsero fra sua madre e sua nonna Amalia (che sopravvisse al marito per 28 anni). Se quest'ultima voleva dargli una formazione atta ad aiutarlo nel riappropriarsi del potere avuto finora dalla Casa di Orange, la madre voleva per lui una formazione inglese pura. Il 13 agosto 1651 l'Hoge Raad (l'Alta Corte) stabil\u00ec che la potest\u00e0 fosse affidata congiuntamente a Maria, Amalia e Federico Guglielmo, Elettore di Brandeburgo: il principe prussiano\u00a0\u2013 di confessione protestante\u00a0\u2013 fu scelto per tale onore come parte neutrale, al fine di mediare tra le due donne. Il 25 settembre 1660 le Province Unite decisero di farsi carico dell'educazione di Guglielmo per assicurarsi che egli avrebbe acquisito le necessarie abilit\u00e0 per assolvere le future ed ancora non ben determinate funzioni.\nLa Repubblica delle Province Unite fu attaccata dalla Francia e dall'Inghilterra nel 1672: la carica militare di statolder non era pi\u00f9 superflua e - con il supporto degli orangisti - Guglielmo torn\u00f2 e fu nominato statolder come Guglielmo III, respingendo con successo l'invasione ed ampliando il proprio potere di molto rispetto ai suoi predecessori durante la Guerra degli Ottant'anni. Nel 1677 spos\u00f2 Maria Stuart, figlia del futuro re Giacomo II d'Inghilterra e nel 1688 sbarc\u00f2 in Inghilterra dove depose il suocero, in quanto cattolico, venendo incoronato con la moglie sovrani dell'Inghilterra l'11 aprile 1689. Divenne cos\u00ec uno dei sovrani pi\u00f9 potenti in Europa, l'unico in grado di sconfiggere il Re Sole: molti membri della Casa d'Orange in seguito furono ardenti ammiratori del Re-Statolder. Guglielmo III mor\u00ec senza lasciare eredi per una caduta da cavallo l'8 marzo 1702, lasciando la Casa d'Orange estinta e l'Inghilterra alla cognata Anna I.\nIncertezza dinastica.\nLa Dieta delle Province Unite, ritenendo di avere perso gran parte delle proprie libert\u00e0, dichiararono la carica di statolder vacante per la seconda volta, approfittando anche dell'incertezza su chi fosse il nuovo Principe d'Orange, conteso tra Giovanni Guglielmo Friso d'Orange ed il re Federico I di Prussia. Entrambi discendevano da Federico Enrico d'Orange: il re Federico I era suo nipote per parte di madre, Luisa Enrichetta d'Orange-Nassau ed era stato nominato successore da Federico Enrico nel caso di estinzione della linea maschile della Casa; Giovanni Guglielmo Friso era un pronipote di Federico Enrico ed era stato nominato erede da Guglielmo III. La soluzione fu di lasciar portare ad entrambi i pretendenti il titolo mentre il problema riguardante il territorio del principato si risolse da s\u00e9, quando Luigi XIV lo conquist\u00f2 nel 1713. Giovanni Guglielmo Friso d'Orange anneg\u00f2 nel 1711 nell'Hollands Diep vicino a Moerdijk e lasci\u00f2 un figlio postumo, Guglielmo, che fu proclamato statolder di Frisia, Groninga, Gheldria e Drenthe nel 1722 e, in occasione dell'invasione francese del 1747, nominato statolder della Repubblica delle Sette Province Unite, carica ereditaria sia nella linea maschile che femminile.\nFine della Repubblica delle Province Unite.\nGuglielmo IV mor\u00ec nel 1751, lasciando un figlio di tre anni, Guglielmo V di Orange-Nassau come statolder. Poich\u00e9 era ancora minorenne, i reggenti governarono in sua vece, indebolendo per\u00f2 deliberatamente il carattere del futuro sovrano, educandolo all'indecisione, caratteristica che avrebbe perseguitato Guglielmo per tutta la vita. Il suo matrimonio con Guglielmina di Prussia in parte allevi\u00f2 questo difetto. L'incapacit\u00e0 di Guglielmo V a governare correttamente ebbe la sua parte di importanza nel crollo della Repubblica olandese, bench\u00e9 le colpe maggiori fossero nei reggenti corrotti. Lo statolder nel 1787 sopravvisse ad un tentativo di rivoluzionari democratici di deporlo (noto come 'Prima Rivoluzione batava') solo grazie all'intervento della Prussia. Quando le armate rivoluzionarie francesi invasero lo stato nel 1795 dovette fuggire per non tornare mai pi\u00f9. Dopo il 1795 la Casa d'Orange-Nassau pass\u00f2 degli anni difficili, vivendo in esilio presso altre corti europee, in particolare quelle di Prussia ed Inghilterra. Guglielmo V mor\u00ec nel 1806.\nRegno Unito dei Paesi Bassi.\nI ribelli olandesi cacciarono le truppe napoleoniche nel 1813 e diedero per scontato che qualsiasi tipo di futuro governo avrebbe dovuto essere presieduto dal Principe d'Orange e statolder Guglielmo VI, figlio di Guglielmo V; inoltre furono dell'idea che sarebbe stato meglio se fossero stati loro stessi a restaurarlo nella carica, invece di lasciarlo fare a potenze stranierie.\nDietro invito del governo provvisorio, il principe torn\u00f2 nei Paesi Bassi il 30 novembre, sostenuto anche dal Regno Unito, che cercava di rafforzare i Paesi Bassi a discapito della Francia, in modo da renderle difficile eventuali accessi ai porti della Manica. Il 6 dicembre Guglielmo inizi\u00f2 il suo regno da principe sovrano ereditario (precedentemente aveva rifiutato il titolo regio). Nel 1814 gli ex Paesi Bassi Austriaci (ora Belgio) furono aggiunti ai territori da lui governati. Il 15 marzo 1815, con l'approvazione delle grandi potenze riunite nel congresso di Vienna Guglielmo si proclam\u00f2 re Guglielmo I dei Paesi Bassi e fu inoltre creato granduca del Lussemburgo. I due paesi rimasero comunque separati malgrado l'unico sovrano.\nIl Principe d'Orange vantava dei diritti sulle terre di Nassau (Dillenburg, Dietz, Beilstein, Hadamar, Siegen) nella Germania centrale mentre il Re Federico Guglielmo III di Prussia, cognato e primo cugino di Guglielmo aveva iniziato dal 1813 ad avere pretese sul Lussemburgo, che considerava come propria eredit\u00e0 tramite Anna duchessa del Lussemburgo, morta tre secoli prima. Al congresso di Vienna i due cognati giunsero ad uno scambio: Federico Guglielmo ricevette le terre dove aveva originato la casata di Guglielmo I e questi ricevette il Lussemburgo. Entrambi ottennero ci\u00f2 che era geograficamente pi\u00f9 vicino al loro Stato.\nCome re del Regno Unito dei Paesi Bassi, Guglielmo prov\u00f2 a creare una cultura comune di matrice olandese, provocando la resistenza nelle parti meridionali dello Stato (che erano state culturalmente e politicamente separate dal nord dal 1581): venne considerato un despota.\nNel 1830 il Belgio dichiar\u00f2 la propria indipendenza e Guglielmo ingaggi\u00f2 una guerra disastrosa fino al 1839, quando dovette piegarsi alla pace: con il suo regno originale diviso in due, prefer\u00ec abdicare l'anno successivo. I poteri del sovrano furono diminuiti sotto il suo successore Guglielmo II dei Paesi Bassi tramite una costituzione, voluta dallo stesso re per impedire che la rivoluzione del 1848 si diffondesse nel paese.\nGuglielmo III e la minaccia di estinzione.\nGuglielmo II mor\u00ec nel 1849, succeduto da suo figlio Guglielmo III dei Paesi Bassi, un uomo piuttosto conservatore e persino reazionario, che si oppose strenuamente alla costituzione del 1848 e costantemente tent\u00f2 di formare gabinetti parlamentari regi. Nel 1868 cerc\u00f2 di vendere il Lussemburgo alla Francia, causando quasi una guerra fra questa e la Prussia.\nGuglielmo III ebbe un infelice matrimonio con Sofia di W\u00fcrttemberg ed i loro figli morirono o giovani o improle, creando cos\u00ec il timore che la Casa d'Orange-Nassau si estinguesse di nuovo. Dopo la morte di Sofia nel 1877 il re spos\u00f2 Emma di Waldeck e Pyrmont nel 1879 e l'anno dopo divenne padre di una bambina, la futura regina Guglielmina dei Paesi Bassi. Alla morte di Guglielmo III nel 1890 la Casa d'Orange-Nassau si estinse nella linea maschile e poich\u00e9 alle femmine non era possibile, per legge salica ereditare il Lussemburgo, il granducato pass\u00f2 alla Casa di Nassau-Weilburg, una linea collaterale. La Casa d'Orange-Nassau rischi\u00f2 ancora l'estinzione fino al 1909, quando nacque l'unica figlia della regina Guglielmina, la principessa Giuliana; solo la nascita, tra gli anni trenta e gli anni quaranta, delle quattro figlie di Giuliana, ha definitivamente fugato ogni possibile spettro di estinzione.\nEpoca recente.\nGuglielmina regn\u00f2 sui Paesi Bassi per 58 anni, dal 1890 al 1948. Poich\u00e9 aveva solo 10 anni quando sal\u00ec al trono, sua madre, la regina Emma, fu reggente fino alla sua maggior et\u00e0, nel 1898. Simbolo della resistenza olandese durante la Seconda guerra mondiale, ridiede lustro ed autorit\u00e0 morale alla Corona. La sua unica figlia, la regina Giuliana, rese la Casa d'Orange pi\u00f9 informale e con lei ci si riferisce alla monarchia olandese come la \"monarchia in bicicletta\", poich\u00e9 i membri della famiglia reale di quel momento erano soliti andare in bici per la citt\u00e0. Uno scontro politico si ebbe nel 1966, quando l'erede al trono Beatrice decise di sposare Claus van Amsberg, un diplomatico tedesco: il matrimonio di un membro della famiglia reale con un tedesco era discutibile ed inoltre il principe aveva fatto parte da adolescente (per un obbligo statale) della Giovent\u00f9 hitleriana e successivamente aveva servito nell'esercito del suo paese, la Wehrmacht. Il governo alla fine non si oppose; con il tempo il principe Claus si trasform\u00f2 in uno dei membri pi\u00f9 popolari del Casa Reale e la sua morte nel 2002 addolor\u00f2 ampiamente la nazione.\nIl 30 aprile 1980 Giuliana abdic\u00f2 in favore della primogenita, Beatrice: sovrana pi\u00f9 \"professionale\" della madre, ha reso ulteriormente popolare la monarchia. Il 27 aprile 1967 ha messo al mondo il principe ereditario Guglielmo Alessandro, primo erede maschio al trono dai tempi dei figli di Guglielmo III; ha sposato M\u00e1xima Zorreguieta nel 2002, avendone tre figlie, Caterina Amalia, Alessia ed Arianna.\nIl 30 aprile 2013, la regina Beatrice ha abdicato in favore del figlio, che \u00e8 diventato in tal modo il nuovo re dei Paesi Bassi con il nome di Guglielmo Alessandro."}
{"id": "1504504", "revid": "1414688", "url": "https://it.wikipedia.org/wiki?curid=1504504", "title": "Stefano Marcucci", "text": "Si occupa fin da giovanissimo di musica, incidendo diversi dischi come autore ed interprete e partecipando a trasmissioni televisive di rilievo, anche come strumentista del gruppo musicale The Ancients di Manuel De Sica.\nIncontra nel 1969 il regista Giancarlo Sepe con il quale crea un sodalizio di oltre vent'anni durante i quali d\u00e0 vita con le sue musiche a spettacoli come \"Ub\u00f9 roi\" (1972), \"Scarrafonata\" (1974) e \"Accademia Ackermann\" (1978), quest'ultima presentata al Festival dei Due Mondi di Spoleto.\nQueste opere che rimangono pilastri di quel teatro detto di \"avanguardia\", che la \"Scuola romana\" durante gli anni '60 e '70 formata da registi come Giancarlo Nanni, Mem\u00e8 Perlini, Giuliano Vasilic\u00f2 aveva creato a Roma.\nHa collaborato con registi di grande spessore quali: Giorgio Albertazzi, Vittorio Gassman, Irene Papas, Walter Manfr\u00e8, Dacia Maraini, Mariano Rigillo, Maurizio Nichetti, Flavio Bucci, Walter Pagliaro, Gabriele Lavia, Giancarlo Sammartano, Carlo Boso, Alvaro Piccardi. Tra gli interpreti delle sue composizioni figurano Milva, Renzo Arbore ed il Trio composto da Anna Marchesini, Massimo Lopez e Tullio Solenghi.\nPer Marchesini, Lopez, Solenghi ha composto le musiche della parodia televisiva de \"I promessi sposi\", \"Allacciare le cinture di sicurezza\", \"In principio era il Trio\".\nHa composto anche musical di successo come \"Piccole Donne: un musical!\" con la regia di Tonino Pulci (1979) ripreso poi nella stagione 2001 dalla Compagnia La Contrada di Trieste e colonne sonore per il cinema: \"Lo zio indegno\" (1989) di Franco Brusati, \"L'ultimo bersaglio\" (1996) di Andrea Frezza e per la televisione.\nDal 1986 al 2001 ha insegnato Educazione Musicale e Recitazione presso l'Accademia d'Arte Drammatica della Calabria, diretta da Luciano Lucignani. Inoltre \u00e8 stato docente delle stesse materie presso la Bottega Teatrale di Firenze diretta da Vittorio Gassman, presso la Scuola di Teatro dell'Istituto Nazionale del Dramma Antico di Siracusa, presso l'A.I.A.D. (Accademia Internazionale di Arte Drammatica) del Teatro Quirino di Roma ed successivamente docente di interpretazione nel canto ed educazione musicale presso la Q Academy del Teatro Quirinetta di Roma. \nHa tenuto seminari presso il DAMS - Universit\u00e0 degli studi di Bologna, il CEIS di Messina, l'MTM di Roma, tiene corsi presso l'UTES di San Benedetto del Tronto e Corsi di perfezionamento di composizione teatrale e cinematografica presso il Centro \"Siena-jazz\".\nNel 1983 ha debuttato nella regia teatrale con lo spettacolo \"Dracula\" scritto da Mario Moretti. Nel 1996 ha ideato e condotto ad Ascoli Piceno, in qualit\u00e0 di Direttore Artistico \"Anteprima\": Festival Internazionale delle Scuole di Teatro.\nNel novembre del 1998 ha composto le musiche per il romanzo \"Quell'acre odore di aglio\" , scritto da Domenico Gangemi. Nel febbraio 1999 ha diretto ad Augusta in Germania lo spettacolo \"L'opera da tre soldi\" di Bertolt Brecht, in collaborazione con il Conservatorio \"Leopold Mozart\" di Augusta e nel 2000 a Buenos Aires in Argentina la commedia di Shakespeare, \"Sogno di una notte di mezza estate\".\nNel 1990 ha ottenuto il premio Fondi - La Pastora \"Protagonisti del Teatro\" per le musiche dell'\"Edipo re\" con Giancarlo Sbragia e Anna Proclemer, regia di Giancarlo Sepe, rappresentato al Teatro Antico di Siracusa.\nNel 1996 \u00e8 stato inserito nella terna dei premiati con la \"Grolla d'oro\" di Saint-Vincent per la colonna sonora del film: \"Ultimo bersaglio\" con Giancarlo Giannini e Silvia Cohen, regia di Andrea Frezza."}
{"id": "1504507", "revid": "287204", "url": "https://it.wikipedia.org/wiki?curid=1504507", "title": "Volley Forl\u00ec", "text": "Il Volley Forl\u00ec \u00e8 la principale squadra di pallavolo maschile di Forl\u00ec. Nella stagione 2010-11 ha partecipato per la sesta volta nella sua storia al campionato di Serie A1.\nStoria.\nFondato nel 1975, il Volley Forl\u00ec approd\u00f2 in Serie B a met\u00e0 degli anni ottanta; a partire da quel momento il club romagnolo collezion\u00f2 una serie di piazzamenti, prima dell'esordio in Serie A2 nella stagione 1990-91.\nNel corso degli anni novanta la squadra forlivese milit\u00f2 con regolarit\u00e0 in Serie A2, prima dell\"'exploit\" del 1996-97 (con sponsor Cosmogas), quando, guidata dall'ex capitano della Nazionale statunitense Bob Ctvrtlik e allenata da Antonio Beccari, ottenne la sua prima, storica promozione in A1. La stagione d'esordio in A1 fin\u00ec con la retrocessione; l'anno successivo la Cosmogas riguadagn\u00f2 prontamente l'A1 (1998-99). Soddisfazioni in quegli anni giunsero anche dal beach volley, con due campionati di lega (1996 e 1999) e dalle giovanili, con la vittoria della Boy League 2001.\nLe stagioni immediatamente successive furono avare di successi: a una salvezza sofferta nel 1999-00 segu\u00ec la retrocessione del 2001. Dopo una serie di campionati a centro-classifica, Forl\u00ec, sponsorizzato Conad, croll\u00f2 in Serie B1 nel 2004-05, dopo sedici anni di permanenza in Serie A. Nel 2006, dopo il ritorno dello sponsor Cosmogas, il Forl\u00ec pot\u00e9 risalire la china. Con due promozioni in due anni, la seconda arrivata nel 2007-08 dopo i \"play-off\" vinti contro la Marmi Lanza Verona, la squadra \u00e8 riapprodata in A1; in questo periodo \u00e8 sponsorizzata, con il marchio Yoga, dal gruppo Conserve Italia.\nDurante la stagione 2008-09, si classifica al tredicesimo posto dietro la Pallavolo Pineto e retrocede, per poi venire successivamente ripescata proprio al posto di Pineto esclusa dalla serie A1. Dopo la salvezza ottenuta la stagione successiva, nel 2010-11 si classifica all'ultimo posto, retrocedendo. Nell'estate 2011 rinuncia alla Serie A2 ripartendo dalla Serie B2: al primo anno nella quarta serie si classifica al terzo posto nel proprio girone. Con un nuovo progetto, guidata dal coach Stefano Mascetti, dopo solo un anno approda nella Serie B1."}
{"id": "1504509", "revid": "251304", "url": "https://it.wikipedia.org/wiki?curid=1504509", "title": "Ferrari 640 F1", "text": "La Ferrari 640 F1, chiamata anche F1-89, \u00e8 una monoposto di Formula 1 costruita dalla Scuderia Ferrari per partecipare al campionato mondiale di Formula 1 1989.\nProgettata da John Barnard, fu assai innovativa, essendo la prima vettura di Formula 1 ad utilizzare un cambio semiautomatico sequenziale. Con alla guida Nigel Mansell e Gerhard Berger, vinse 3 gare e rilanci\u00f2 la casa italiana ai vertici della massima categoria.\nContesto e sviluppo.\nGi\u00e0 nella seconda met\u00e0 del 1988, che aveva visto il dominio incontrastato della McLaren (vittoriosa in tutte le gare di campionato eccetto il Gran Premio d'Italia, andato proprio dalla Ferrari), a Maranello si decise di implementare un intenso programma di sviluppo di una nuova monoposto per l'anno successivo.\nPer far ci\u00f2 venne ingaggiato il progettista inglese John Barnard, che negli anni precedenti aveva firmato diverse monoposto di successo proprio per la McLaren; sotto la sua direzione venne costruito in due esemplari il prototipo \"639\", vettura laboratorio da impiegare in un intenso programma di test nella seconda parte della stagione. \nLa \"639\" assolse il compito di incubatore per diverse novit\u00e0 tecniche, prima fra tutte il cambio semiautomatico a 7 marce, una novit\u00e0 assoluta per la Formula 1; Barnard credeva molto in tale soluzione, sicch\u00e9 progett\u00f2 l'abitacolo senza lo spazio per un eventuale ritorno alla tradizionale leva manuale. La strumentazione del cruscotto era parimenti innovativa, con un quadro di 7 spie luminose che si accendevano per indicare la marcia inserita.\nParallelamente un forte sforzo venne profuso nello sviluppo del motore: l'imminente abbandono dei motori turbo in Formula 1 (gi\u00e0 da qualche tempo soggetti a limitazioni prestazionali ed infine vietati dal regolamento alla fine del 1988) impose infatti ai costruttori di ritornare ai propulsori aspirati. La Ferrari scelse dunque di puntare sul V12, frazionamento legato strettamente ai suoi maggiori successi agonistici oltre che commerciali con i modelli di serie. Per questo motore furono adottate le 5 valvole per cilindro (3 di aspirazione e 2 di scarico) ed il basamento in ghisa. La potenza ufficialmente dichiarata era di circa 600\u00a0CV a 12000 giri/minuto; tuttavia il motore sub\u00ec evoluzioni continue per tutta la stagione, passando dagli iniziali (ed effettivi) 615\u00a0CV circa fino a quasi 660\u00a0CV a circa 13000 giri/minuto al termine del mondiale.\nLa messa a punto del cambio semiautomatico si rivel\u00f2 lunga e difficile: la scarsa affidabilit\u00e0 e l'intrinseca complessit\u00e0 di un sistema cos\u00ec innovativo rischiarono di rallentare lo sviluppo dei motori. Per evitare un rallentamento generale del progetto i tecnici Ferrari recuperarono dunque una monoposto del 1987, l'adattarono al motore V12 e vi montarono un cambio tradizionale, ridenominandola F1 87/88A. Lo sviluppo del motore pot\u00e9 cos\u00ec proseguire \"slegato\" da quello della trasmissione.\nGrosse innovazioni intervennero anche sul piano dell'aerodinamica: oltre al caratteristico musetto dalla forma simile a un becco d'uccello (per il quale la vettura fu scherzosamente soprannominata \"papera\"), la carrozzeria introdusse delle grandi pance laterali di forma sinuosa, al cui interno, oltre agli scambiatori di acqua e olio, trovavano spazio i serbatoi laterali della benzina. Sempre in ambito aerodinamico, la macchina non adott\u00f2 l'airscope (ovvero la presa d'aria a periscopio sopra il rollbar), sostituita da due aperture dietro la testa del pilota, che di fatto rendevano il flusso sull'ala posteriore meno disturbato. Da ultimo, venne ridisegnato il fondoscocca, migliorandone l'efficienza dal punto di vista della deportanza, potendo dunque consentire l'adozione di un'ala posteriore di corda ridottissima.\nLe sospensioni furono anch'esse un punto di rottura col passato: sia all'anteriore che al posteriore venne adottato lo schema push rod al posto del pull rod comparso alla fine del 1982 sull'avantreno della 126 C2. La maggiore innovazione in tema di sospensione fu rappresentata dall'introduzione di elementi elastici: al posto delle tradizionali molle elicoidali, Barnard utilizz\u00f2 infatti barre di torsione verticali che all'anteriore erano circa all'altezza del ginocchio del pilota, mentre al posteriore trovavano spazio in un'apposita nicchia nella fusione del cambio.\nDa tale lavoro nacque cos\u00ec la 640 F1, equipaggiata con motore V12 e cambio semiautomatico. Rispetto al modello 639 venne affinata ulteriormente l'aerodinamica, inoltre furono riposizionati i radiatori all'interno delle pance, modificati i serbatoi laterali, ribassati il telaio e la posizione di guida, ed aggiornato il cruscotto, sostituendo le spie del selettore delle marce con un display digitale. Durante la stagione la Ferrari rinuncer\u00e0 alle prese d'aria laterali, adottando a sua volta un tradizionale airscope che si rivel\u00f2 capace di garantire pi\u00f9 cavalli al motore.\nCarriera agonistica.\nMalgrado la preparazione certosina effettuata nel 1988 e la scelta di un pilota competitivo come Nigel Mansell (due volte vicecampione del mondo, voluto personalmente da Enzo Ferrari poco prima della sua scomparsa), affiancato al confermato Gerhard Berger, la 640 si rivel\u00f2 veloce ma poco affidabile.\nAl debutto in Brasile, Mansell vinse la gara battendo le quotate McLaren, nonostante un rocambolesco cambio di volante al pit stop causato da un guasto al meccanismo di selezione delle marce. Tuttavia nelle gare successive si verificarono parecchi ritiri per entrambi i piloti, causati in massima parte dal cambio semiautomatico. I guasti alla trasmissione furono prevalentemente di natura elettrica; nello specifico, l'alternatore, che era situato in una zona del retrotreno in cui si raggiungevano temperature eccessive, mandando in crisi le raffinate elettrovalvole che gestivano i servomeccanismi del cambio e portandolo alla rottura. Il problema venne compreso e risolto solo a stagione inoltrata.\nDurante la stagione furono ottenute altre due vittorie: una di Mansell in Ungheria partendo dalla dodicesima piazza, e una di Berger in Portogallo. Il pilota austriaco riusc\u00ec a concludere solo 3 Gran Premi, contro le 6 di Mansell. Tuttavia, a dimostrazione della competitivit\u00e0 della 640, ogni qualvolta i piloti riuscirono a terminare una corsa arrivarono sempre a podio.\nNella classifica piloti Mansell conquist\u00f2 la quarta posizione con 38 punti, Berger la settima con 21 punti. Il team totalizz\u00f2 59 punti e si piazz\u00f2 terzo nel mondiale costruttori."}
{"id": "1504510", "revid": "287204", "url": "https://it.wikipedia.org/wiki?curid=1504510", "title": "Casa d\u2019Orange-Nassau", "text": ""}
{"id": "1504511", "revid": "198406", "url": "https://it.wikipedia.org/wiki?curid=1504511", "title": "Ferdinando Zanetti", "text": ""}
{"id": "1504513", "revid": "163662", "url": "https://it.wikipedia.org/wiki?curid=1504513", "title": "Petar Naumoski", "text": "Carriera cestistica.\nDi ruolo playmaker, \u00e8 macedone di nascita con passaporto turco e italiano. Da professionista ha vestito le maglie di: Spalato, Rabotni\u010dki, Efes Pilsen Istanbul, \u00dclker Istanbul, Benetton Treviso, Montepaschi Siena e Olimpia Milano.\nDal 29 febbraio 2008 \u00e8 stato tesserato per la Nuova Pallacanestro Guido Rossi 2000, societ\u00e0 milanese militante nel campionato di Prima Divisione provinciale. Nella stagione 2008-09 ha invece giocato in C2 con il Derthona Basket, formazione di Tortona, vincendo il campionato e chiudendo la stagione imbattuto.\nNell'ottobre 2009 \u00e8 tornato alla Pallacanestro Guido Rossi.\nPolitica.\nNel 2002 ha intrapreso un'avventura politica in Macedonia con il partito VMRO-DPMNE. In caso di vittoria del suo partito, sarebbe stato nominato Ministro dello Sport dell'ex repubblica jugoslava. \u00c8 stato comunque eletto deputato all'Assemblea della Repubblica di Macedonia, carica che ha mantenuto fino al 2006."}
{"id": "1504517", "revid": "2122884", "url": "https://it.wikipedia.org/wiki?curid=1504517", "title": "Tosawi Piovani", "text": "Biografia.\nFiglia del poeta e artista Norman Zoia, all'et\u00e0 di 9 anni Tosawi Piovani Zoia inizia con i primi doppiaggi di spot pubblicitari per proseguire con lavori maggiormente impegnativi nella fiction televisiva e nel campo cinematografico, principalmente prestando la voce a personaggi dei cartoni animati.\n e negli anni immediatamente successivi ha recitato piccole parti nella serie \"Don Tonino\" con Andrea Roncato, Gigi Sammarchi e Manuel De Peppe, per la regia di Fosco Gasperi e in alcune candid camera per la televisione svizzera.\nDal 2009 non \u00e8 pi\u00f9 attiva al doppiaggio."}
{"id": "1504523", "revid": "179980", "url": "https://it.wikipedia.org/wiki?curid=1504523", "title": "Neri Ra\u00fal Cardozo", "text": ""}
{"id": "1504524", "revid": "1266208", "url": "https://it.wikipedia.org/wiki?curid=1504524", "title": "Giuseppe Vitali", "text": "Giuseppe Vitali \u00e8 il nome di pi\u00f9 persone:"}
{"id": "1504526", "revid": "1543377", "url": "https://it.wikipedia.org/wiki?curid=1504526", "title": "Insurrezione di Ko\u015bciuszko", "text": "Linsurrezione di Ko\u015bciuszko ( o \"powstanie ko\u015bciuszkowskie\"; ; ), nota anche come rivolta polacca del 1794 fu una sommossa condotta contro l'Impero russo e il Regno di Prussia capeggiata da Tadeusz Ko\u015bciuszko nella Repubblica delle Due Nazioni e nella Prussia polacca tra marzo e novembre del 1794. Le schermaglie culminarono con la repressione dei ribelli da parte delle armate straniere e si rivel\u00f2 un tentativo fallito il cui scopo risultava quello di liberare la Confederazione polacco-lituana dall'influenza russa dopo la seconda spartizione della Polonia (1793) e la costituzione della confederazione di Targowica.\nContesto storico.\nDeclino della Confederazione.\nAll'inizio del XVIII secolo, i magnati della Polonia e della Lituania amministravano di fatto lo Stato, o meglio, riuscivano a garantire che non venissero attuate riforme che avrebbero potuto indebolire il loro status privilegiato durante il periodo della cosiddetta libert\u00e0 dorata. L'abuso della regola del \"liberum veto\", attraverso cui anche un solo membro del Sejm (il parlamento) poteva bloccare l'iter legislativo di approvazione di una proposta, paralizz\u00f2 inoltre vari procedimenti giudiziari, oltre a favorire la presenza di deputati corrotti da magnati o l'ingerenza di potenze straniere: la posizione dei membri di spicco della szlachta, termine con cui si designava l'aristocrazia locale, gelosi dei propri privilegi e convinti di vivere in un'\"et\u00e0 dell'oro\" senza precedenti, lesero l'esecutivo della Confederazione per oltre un secolo.\nL'idea di riformare la Repubblica delle Due Nazioni si fece strada a partire dalla met\u00e0 del XVII secolo, in quanto rimaneva pur sempre una grande potenza europea solo cent'anni prima e figurava ancora tra le nazioni pi\u00f9 vaste del continente. I magnati della Confederazione guardavano alle novit\u00e0 con sospetto e le potenze contigue, specie la Russia, soddisfatte del deterioramento interno, aborrivano il pensiero di un potere democratico e in ripresa ai loro confini. Con l'esercito della Confederazione ridotto a circa combattenti, fu facile per i suoi vicini intervenire direttamente: i russi contavano unit\u00e0, i prussiani e gli austriaci uomini ciascuno.\nTentativi di riforma.\nUn'opportunit\u00e0 di rinnovamento si verific\u00f2 durante il \"Grande Sejm\", chiamato anche Sejm dei quattro anni, del 1788-1792, iniziato il 6 ottobre 1788 con 181 deputati. Le nazioni contigue alla Polonia-Lituania, occupate da altri conflitti, apparivano in quel momento non concentrate n\u00e9 capaci di intervenire con la forza negli affari polacchi: la Russia e l'Austria erano infatti impegnate contro l'Impero ottomano (rispettivamente nella guerra russo-turca (1787\u20131792) e nella guerra austro-turca (1787\u20131791); oltretutto, Pietroburgo fu ulteriormente distratta da uno scontro scoppiato con gli svedesi (1788\u20131790). Una nuova alleanza tra la Polonia-Lituania e la Prussia sembr\u00f2 fornire garanzie di sicurezza contro l'intervento russo, e il 3 maggio 1791 fu letta e adottata la nuova costituzione, sulla scia di una grande euforia da parte del popolo.\nUna volta archiviate le guerre con la Turchia e la Svezia, l'imperatrice Caterina era furiosa per l'adozione del documento, che, a suo giudizio, minacciava l'influenza russa in Polonia. Dalla Russia, che vedeva la Polonia come un protettorato \"de facto\", uno dei principali autori di politica estera nazionale, Aleksandr Bezborodko scriveva a seguito della stesura della carta costituzionale: \"Da Varsavia sono arrivate le peggiori notizie: il re polacco \u00e8 diventato quasi un sovrano\". Anche la Prussia era fortemente contraria alla nuova costituzione, e i diplomatici polacchi ricevettero una nota in cui si riferiva che la nuova costituzione aveva cambiato lo Stato polacco cos\u00ec tanto che la Prussia non considerava pi\u00f9 vincolanti i suoi precedenti obblighi. Proprio come la Russia, la Prussia era preoccupata che lo stato polacco appena rafforzato potesse diventare una minaccia e il ministro degli esteri prussiano, Friedrich Wilhelm von Schulenburg-Kehnert, chiaramente e con raro candore disse ai polacchi che la Prussia non sosteneva la costituzione e si rifiutava di assistere la Confederazione in qualsiasi forma, anche come mediatore, poich\u00e9 non era nell'interesse dello stato della Prussia vedere la Polonia-Lituania rafforzata, in quanto avrebbe potuto nuocere alla Prussia in futuro. Lo statista prussiano Ewald von Hertzberg espresse lucidamente i timori dei conservatori europei: \"I polacchi hanno dato il \"colpo di grazia\" alla monarchia prussiana votando una costituzione\", realizzando che una Confederazione forte avrebbe potuto probabilmente richiedere la restituzione delle terre che la Prussia aveva acquisito nella prima spartizione.\nSeconda spartizione della Polonia.\nNon si deve credere che la Costituzione fosse stata adottata senza dissenso interno alcuno, essendo stata anzi essa stessa promulgata in un contesto di semi-irregolarit\u00e0 procedurale a livello legislativo (ovvero con l'assenza di un numero consistente di partecipanti alle sedute del Sejm). I magnati che si erano opposti alla bozza di costituzione fin dall'inizio, tra cui Franciszek Ksawery Branicki, Stanis\u0142aw Szcz\u0119sny Potocki, Seweryn Rzewuski, e Szymon e J\u00f3zef Kossakowski, chiesero alla zarina Caterina di intervenire e ripristinare i loro privilegi (le Leggi Cardinali, provvedimenti che garantivano una serie di vantaggi inequivocabili per i pi\u00f9 abbienti, vennero abolite nel maggio del 1791). A tal fine formarono questi magnati la confederazione di Targowica: il proclama dei membri, redatto a Pietroburgo nel gennaio 1792, criticava la costituzione per aver contribuito al \"contagio delle idee democratiche\" a seguito degli \"esempi fatali fissati a Parigi\". Si affermava inoltre che \"Il parlamento [...] ha infranto tutte le leggi fondamentali, ha spazzato via tutte le libert\u00e0 della nobilt\u00e0 e il 3 maggio 1791 si \u00e8 trasformato in una rivoluzione e in una cospirazione\". I confederati dichiararono l'intenzione di superare questa rivoluzione, asserendo: \"Non possiamo fare altro che rivolgerci con fiducia alla zarina Caterina, un'imperatrice distinta e giusta, nostra vicina amica e alleata\", che \"rispetta il bisogno di benessere della nazione e offre sempre una mano\".\nIl 18 maggio 1792 l'ambasciatore russo in Polonia, Yakov Bulgakov, consegn\u00f2 una dichiarazione di guerra al ministro degli Esteri polacco Joachim Chreptowicz. Quando i russi entrarono con la forza in Polonia e Lituania, innescando la guerra russo-polacca del 1792, il Sejm vot\u00f2 per aumentare l'esercito confederato a uomini, ma a causa di tempo e fondi insufficienti il numero non fu mai raggiunto e and\u00f2 presto abbandonato anche come obiettivo. La guerra si concluse senza schermaglie eclatanti, con una capitolazione firmata dal monarca polacco Stanislao II Augusto Poniatowski, che si augurava si potesse approdare a un compromesso diplomatico.\nLe speranze di Poniatowski e dei riformisti che lo sostenevano andarono presto deluse: con loro grande sorpresa, il Sejm di Grodno, indirizzato o comunque condizionato dalle truppe russe, diede il via a quella che sarebbe divenuta nota come seconda spartizione della Polonia. Il 23 novembre 1793 concluse le sue deliberazioni sotto costrizione, annullando la costituzione approvata due anni prima e accettando le decisioni politiche imposte da Pietroburgo. La seconda frammentazione fu cos\u00ec acuta da impedire la prosecuzione dell'esistenza della Repubblica: la Polonia perse infatti di territorio, l'80% dei quali and\u00f2 alla Russia e il resto alla Prussia, mentre nulla all'Austria, non avendovi partecipato: in pi\u00f9 la popolazione si ridusse di circa un terzo. Ci\u00f2 che restava della Repubblica delle Due Nazioni era semplicemente un piccolo stato cuscinetto con un fantoccio al comando e delle guarnigioni russe che tenevano d'occhio il ridotto esercito polacco. Un tale risultato si rivel\u00f2 un duro colpo per i membri della confederazione di Targowica, che vedevano le loro azioni come una difesa dei privilegi secolari dei magnati, ma che da allora furono bollati dalla maggioranza dei polacchi popolazione come traditori.\nUn'insoddisfazione crescente.\nL'esercito polacco era ampiamente insoddisfatto della capitolazione, poich\u00e9 il grosso dei comandanti la considerava prematura; l'influente Tadeusz Ko\u015bciuszko, veterano della guerra d'indipendenza americana, il principe J\u00f3zef Poniatowski e molti altri avrebbero criticato la decisione del re e alcuni, tra cui il primo della lista appena esposta, si dimisero dalle loro cariche poco dopo. Dopo la resa della Confederazione in quella guerra e l'abrogazione della carta costituzionale, l'esercito fu ridotto a circa unit\u00e0, ma nel 1794 i russi chiesero un ulteriore ridimensionamento a uomini. Il dissenso tra le fila dei soldati polacchi si rivel\u00f2 una delle scintille che avrebbero portato all'imminente conflitto.\nLa capitolazione del re fu un duro colpo per Ko\u015bciuszko, che non aveva perso una sola battaglia nella campagna. A met\u00e0 settembre si era rassegnato a lasciare il paese e part\u00ec da Varsavia all'inizio di ottobre. Ko\u015bciuszko si stabil\u00ec a Lipsia, dove molti altri importanti comandanti e politici polacchi formarono una comunit\u00e0 di emigrati: Presto lui e alcuni altri iniziarono a preparare una rivolta contro il dominio russo in Polonia. I politici, raggruppati intorno a Ignacy Potocki e Hugo Ko\u0142\u0142\u0105taj, cerc\u00f2 contatti con gruppi di opposizione simili formati in Polonia e nella primavera del 1793 si unirono altri politici e rivoluzionari, tra cui l'ufficiale Ignacy Dzia\u0142y\u0144ski. Mentre Ko\u0142\u0142\u0105taj e altri avevano iniziato a pianificare l'insurrezione prima di incontrare Ko\u015bciuszko, il suo sostegno si dimostr\u00f2 per loro un grande vantaggio, poich\u00e9 era, a quel tempo, tra le figure pi\u00f9 popolari in tutta la Polonia.\nNell'agosto 1793 Ko\u015bciuszko torn\u00f2 a Lipsia, dove ricevette richieste per iniziare a pianificare la ribellione; tuttavia, lasciava trapelare la preoccupazione che quest'evento avrebbe scatenato la reazione delle tre potenze ripartitrici. A settembre attravers\u00f2 clandestinamente la demarcazione confederata per condurre osservazioni personali e incontrare alcuni ufficiali simpatizzanti di alto rango di quel che restava dell'esercito polacco, tra cui il generale J\u00f3zef Wodzicki. I preparativi in Polonia procedevano a rilento, spingendolo pertanto a posticipare le operazioni e a pensare di viaggiare in Italia, programmando di tornare a febbraio. Tuttavia, la situazione in Polonia stava cambiando rapidamente: i governi russo e prussiano costrinsero la Polonia-Lituania a sciogliere nuovamente la maggior parte delle sue forze armate e le unit\u00e0 ridotte dovevano essere arruolate tra le fila russe. Inoltre, a marzo gli agenti zaristi scoprirono il gruppo di rivoluzionari a Varsavia e inizi\u00f2 ad arrestare importanti politici e comandanti militari polacchi. Ko\u015bciuszko dovette dunque accelerare i progetti prima del previsto e il 15 marzo 1794 part\u00ec per Cracovia.\nIl 12 marzo 1794, il generale Antoni Madali\u0144ski, comandante della 1\u00aa brigata di cavalleria nazionale della Grande Polonia ( uomini) decise di disobbedire all'ordine di smobilitazione, facendo avanzare le sue truppe da Ostro\u0142\u0119ka a Cracovia. Una simile decisione innesc\u00f2 lo scoppio di focolai di rivolte contro le forze russe in tutto il paese. Alla guarnigione russa di Cracovia fu ordinato di lasciare la citt\u00e0 e affrontare Madalinski, cosa che lasci\u00f2 l'antica capitale del Regno completamente indifesa, ma svent\u00f2 anche il piano di Kosciuszko di impossessarsi delle loro armi.\nInsurrezione.\nIl 24 marzo 1794 Tadeusz Ko\u015bciuszko proclam\u00f2 l'insurrezione generale nella piazza principale di Cracovia: dopo aver radunato una discreta folla, Ko\u015bciuszko si dichiar\u00f2 \"Naczelnik\" (comandante in capo) delle forze polacco-lituane che combattevano l'occupazione russa. Assunti i poteri dittatoriali, nomin\u00f2 subito un governo provvisorio.\nPer rafforzare le forze polacche, Ko\u015bciuszko emise un atto di mobilitazione, richiedendo che ogni cinque case della Piccola Polonia fosse delegato almeno un soldato abile equipaggiato con \u00abcarabina, picca, o ascia\u00bb. La mobilitazione, indirizzata ad individui che avessero tra i 18 e i 40 anni, attir\u00f2 presto coscritti. Le difficolt\u00e0 nel fornire gli armamenti necessari per le truppe obblig\u00f2 Ko\u015bciuszko a formare unit\u00e0 composte di persone armate di falci, divenute pi\u00f9 famose grazie alle tele che le immortalarono.\nPer stroncare l'opposizione ancora debole, lo zar ordin\u00f2 ai corpi del maggior generale F\u00ebdor Denisov di colpire Cracovia: il 4 aprile entrambi gli eserciti si incontrarono presso il villaggio di Rac\u0142awice e diedero luogo alla battaglia omonima, in cui le forze di Ko\u015bciuszko sconfissero gli oppositori, superiori per numero e tecnica; dopo una sanguinosa lotta, i russi abbandonarono il campo di battaglia. Gli uomini di Ko\u015bciuszko erano troppo provati per poter iniziare un altro incontro col nemico e per scacciare le truppe russe al di fuori della Piccola Polonia. Nonostante l'importanza strategica della vittoria fosse quasi nulla, la notizia delle gesta eroiche si diffuse rapidamente e subito si unirono alle file dei rivoluzionari uomini giunti da tutta la Polonia e anche da fuori. All'inizio di aprile le forze polacche concentrate nelle terre di Lublino e della Volinia, pronte per essere inviate nello Zarato, si unirono alle forze di Ko\u015bciuszko. Nel frattempo, in Lituania, Jakub Jasi\u0144ski risult\u00f2 il principale fautore delle proteste e le aliment\u00f2 essenzialmente a Vilnius. Il 16 aprile 1794, un distaccamento armato di stanza a \u0160iauliai insorse e, il 23, i ribelli presero il controllo dell'odierna capitale lituana e arrestarono le truppe russe.\nIl 17 aprile a Varsavia il tentativo russo di arrestare i sospetti rivoltosi e di disarmare le deboli guarnigioni polacche di Varsavia del generale Stanis\u0142aw Mokronowski impadronendosi dell'arsenale in via Miodowa innesc\u00f2 la sommossa contro i russi, capeggiata dal comandante militare Jan Kili\u0144ski e avvenuta nell'indecisione del re Stanislao II Augusto. Gli insorti furono facilitati dall'incompetenza dell'ambasciatore e comandante russo Iosif Igelstr\u00f6m e dal fatto che il giorno scelto era il marted\u00ec grasso della settimana santa, durante il quale molti soldati imperiali erano in chiesa per la messa, senza armi; un terzo motivo che pu\u00f2 essere considerato riguarda la popolazione civile, che assistette i militari polacchi e agevol\u00f2 il fattore sorpresa nell'attacco dei diversi gruppi stranieri. Dopo due giorni di pesanti combattimenti, i russi dovettero sopportare il peso di almeno morti e salutare la citt\u00e0.\nIl 7 maggio Ko\u015bciuszko emise un'ordinanza che divenne nota come \"manifesto di Po\u0142aniec\", con il quale abol\u00ec parzialmente la servit\u00f9 della gleba in Polonia, concesse i diritti civili a tutti i contadini e si dichiar\u00f2 pronto a fornire loro l'aiuto statale necessario contro gli abusi dei nobili. Nonostante la legge non sia divenuta mai pienamente operativa e sia stata boicottata da gran parte della nobilt\u00e0, essa attrasse tuttavia molti contadini alla rivoluzione: fu la prima volta nella storia polacca che i contadini furono considerati ufficialmente parte della \"nazione\", parola che prima di allora era legata solo alla szlachta.\nNonostante le promesse di riforme e reclutamento di nuove forze, la situazione strategica delle forze polacche appariva ancora critica: il 10 maggio i soldati prussiani attraversarono i confini polacchi e si unirono agli eserciti russi che operavano nella Polonia settentrionale. Il 6 giugno Ko\u015bciuszko fu sconfitto nella battaglia di Szczekociny dall'unione delle forze russo-prussiane e l'8 giugno il generale J\u00f3zef Zaj\u0105czek rimedi\u00f2 una battuta d'arresto nella battaglia di Che\u0142m. I soldati polacchi si ritirarono verso Varsavia e cominciarono a fortificarla. Il 15 giugno l'esercito russo conquist\u00f2 Cracovia senza sollevare opposizioni, ma i soldati russi persero una serie di confronti a Varsavia e i difensori riuscirono a terminare gli sforzi per la fortificazione. L'assedio di Varsavia, avvenuto il 22 luglio, non ottenne il risultato sperato. Nel frattempo, il 20 agosto ebbe inizio una sollevazione nella Grande Polonia e i prussiani furono obbligati al ritiro da Varsavia. L'assedio ebbe fine il 5 settembre; le forze russe dirette da Ivan Fersen si ritirarono verso il fiume Pilica.\nBench\u00e9 l'opposizione in Lituania fosse stata presto stroncata dalle truppe russe (Wilno fu assediata e capitol\u00f2 il 12 agosto), la sommossa in Grande Polonia ottenne alcuni successi: un gruppo di soldati polacchi sotto il comando del generale Jan Henryk D\u0105browski conquist\u00f2 Bydgoszcz (2 ottobre) ed entr\u00f2 in Pomerania senza opposizioni; grazie alla mobilit\u00e0 delle forze, il generale D\u0105browski sfugg\u00ec all'accerchiamento effettuato dall'esercito prussiano e ruppe le linee nemiche, obbligando i prussiani a ritirare gran parte delle loro forze dalla Polonia centrale.\nNel frattempo i russi allestirono un nuovo contingente diretto dal generale Aleksandr Suvorov, cui fu ordinato di unirsi al contingente di Ivan Fersen presso Varsavia. Dopo le battaglie di Krupczyce (17 settembre) e Terespol (19 settembre), il nuovo esercito inizi\u00f2 la sua marcia verso la capitale polacca. Per impedire agli eserciti russi di unirsi, Ko\u015bciuszko mobilit\u00f2 le proprie forze a Varsavia e il 10 ottobre diede inizio alla battaglia di Maciejowice, ma nonostante i suoi piani, le unit\u00e0 russe combatterono insieme e vinsero la battaglia, Ko\u015bciuszko stesso fu ferito durante i combattimenti e fatto prigioniero dai russi, che lo inviarono a Pietroburgo.\nIl nuovo comandante dell'insurrezione, Tomasz Wawrzecki, non risult\u00f2 in grado di controllare le lotte interne per il potere e divenne infine il comandante di una forza militare molto indebolita, mentre il potere politico fu gestito dal generale J\u00f3zef Zaj\u0105czek, che dovette combattere contro i liberali di sinistra, di destra e la nobilt\u00e0 monarchica.\nIl 4 settembre le forze unite della Russia iniziarono l'assalto di Praga, quartiere di Varsavia. Dopo quattro ore di battaglia, i uomini russi ruppero le difese polacche e iniziarono a incendiare la zona; l'intero distretto ne usc\u00ec completamente distrutto e circa abitanti furono assassinati: l'evento divenne noto come \"massacro di Praga\". Wawrzecki decise di ritirare le truppe rimanenti e il 5 novembre Varsavia infine cadde.\nIl 16 novembre, presso Radoszyce, Wawrzecki si arrese: questo evento segn\u00f2 la fine della rivolta. La sovranit\u00e0 della Polonia-Lituania poteva dirsi scomparsa e, l'anno successivo, si verific\u00f2 la terza spartizione della Polonia, in seguito alla quale l'Austria, la Russia e la Prussia annessero ai propri domini la fetta restante della nazione, facendola scomparire dalle mappe europee.\nConseguenze.\nIn Polonia.\nL'esito dell'insurrezione di Ko\u015bciuszko si trasform\u00f2 in una severa sentenza per la Polonia: la nazione cess\u00f2 di esistere nei successivi 123 anni e tutte le sue istituzioni andarono smantellate dalle potenze occupanti. Tuttavia, la sommossa segn\u00f2 anche la nascita del moderno pensiero politico in Polonia e in Europa centrale: il manifesto di Po\u0142aniec di Ko\u015bciuszko e i giacobini di sinistra diedero il via ai movimenti di sinistra polacchi e molti politici polacchi che erano stati attivi durante la rivolta divennero gli artefici della politica polacca, sia in patria che all'estero, del XIX secolo.\nNelle terre della Polonia spartita il fallimento dell'insurrezione caus\u00f2 una catastrofe economica, poich\u00e9 i mercati economici vecchi di secoli furono divisi gli uni dagli altri, spingendo verso il collasso del commercio; diverse banche chiusero, come anche alcuni dei pochi centri manifatturieri della confederazione. Le riforme effettuate da Ko\u015bciuszko, orientate all'abolizione della servit\u00f9 della gleba, si risolsero in un nulla di fatto. Tutte le potenze spartitrici tassarono pesantemente le terre neo-acquisite, rimpinguando le proprie finanze a scapito della popolazione locale.\nAnche il sistema scolastico pat\u00ec, dato che nelle aree conquistate venne data poca priorit\u00e0 alle scuole. La Commissione di istruzione nazionale (\"Komisja Edukacji Narodowej\"), il primo ministero dell'istruzione al mondo, fu abolita, poich\u00e9 i governi assolutisti non traevano vantaggi dall'investimento nell'istruzione nei territori abitati dalle minoranze polacche sempre in subbuglio. La strada per la creazione di istituti di istruzione durante il periodo delle spartizioni divenne molto difficoltosa: quando ad esempio si tent\u00f2 di far aprire i battenti a una nuova universit\u00e0 a Varsavia, le autorit\u00e0 prussiane si opposero. Inoltre, in vari insediamenti importanti della Confederazione si verificarono processi di germanizzazione e di russificazione; solo nei territori acquisiti dall'Austria ebbero luogo piccoli interventi nel programma degli studi.\nLe condizioni di vita divennero particolarmente dure nei territori dominati dalla Russia: migliaia di famiglie polacche simpatizzanti dell'insurrezione di Ko\u015bciuszo furono private dei propri possedimenti e abitazioni, andati assegnati a generali russi e alla corte di San Pietroburgo e, secondo le stime storiografiche, circa contadini furono ceduti agli ufficiali russi. Alcuni nobili, soprattutto nelle regioni della Lituania e della Rutenia, furono espulsi nella Russia meridionale, dove sperimentarono da vicino le politiche di russificazione; a vari esponenti della szlachta venne negato il titolo nobiliare, circostanza che comport\u00f2 la perdita dei privilegi legali e dello status sociale, oltre che la preclusione alla maggioranza delle cariche amministrative o militare, che solitamente permettevano di intraprendere percorsi finalizzati ad aspirare ad incarichi di prestigio. La privazione del titolo implic\u00f2 anche che essi non potevano pi\u00f9 possedere terre. I servi della gleba, invero gi\u00e0 abbastanza vessati in passato, peggiorarono ulteriormente, in quanto le condizioni vennero assimilate a quelle della Russia. I contadini venivano flagellati pure nel caso in cui avessero solamente nominato Ko\u015bciuszko e sui suoi ideali rivoluzionari. Platon Zubov, a cui furono assegnate tenute in Lituania, si comport\u00f2 in modo particolarmente feroce, dal momento che tortur\u00f2 personalmente fino alla morte molti contadini che protestavano per il peggioramento delle condizioni. Col tempo, invalse la pratica delle autorit\u00e0 russe di arruolare gli agricoltori nell'esercito, incaricandoli di ricoprire compiti a cui spesso venivano legati vita natural durante.\nNel resto del mondo.\nAl momento dello scoppio della rivolta polacca, era in corso da circa due anni la guerra fra la Francia rivoluzionaria e tutti gli Stati che la circondavano, complessivamente definiti l'\"Europa dei tiranni\". Nel corso del 1793, con una grande controffensiva i coalizzati avevano rioccupato i Paesi Bassi austriaci e la Cisrenania e, potendo contare su un formidabile apparato militare, trascorsero la consueta pausa invernale delle operazioni militari, certi dei propri mezzi per la nuova offensiva di primavera.\nProprio al momento della ripresa delle operazioni, tutti i piani vennero sconvolti dalla inattesa insurrezione polacca: ci\u00f2 non tanto per l'entit\u00e0 della minaccia militare polacca, quanto semmai per la debolezza della ribellione: Berlino non desiderava concedere a San Pietroburgo l'occasione di agire sola su un teatro invero pi\u00f9 facile del Belgio, mentre a Vienna il cancelliere Thugut non poteva correre il rischio di restare escluso, come era gi\u00e0 accaduto, solo all'inizio del 1793, con la seconda spartizione.\nNel complesso, l'intervento delle due potenze nella repressione dell'insurrezione di Ko\u015bciuszko non risult\u00f2 decisiva, essendoci invece al compenso assai danni: mentre il grosso dell'esercito prussiano e parte di quello imperiale erano impegnati in Polonia, nei Paesi Bassi austriaci i francesi poterono passare all'offensiva, costringendo gli imperiali a sgomberarli e lasciando ai francesi libera la strada della Renania e delle Province Unite, che vennero entrambe conquistate.\nAncor pi\u00f9 gravi furono le conseguenze nel medio termine:"}
{"id": "1504534", "revid": "1543377", "url": "https://it.wikipedia.org/wiki?curid=1504534", "title": "Campionati mondiali giovanili di orientamento", "text": "I Campionati mondiali giovanili di orientamento (Junior World Orienteering Championship - JWOC), istituiti nel 1990, si tengono ogni anno. L'ingresso \u00e8 aperto alle squadre nazionali che sono membri della Federazione Internazionale di Orientamento.\nIl programma include:\nOriginariamente il JWOC aveva solo la competizione individuale (distanza \"classica\") e la staffetta. La \"Short distance\", denominata dal 2004 \"Middle\", \u00e8 stata inserita nel programma nel 1991."}
{"id": "1504541", "revid": "106356", "url": "https://it.wikipedia.org/wiki?curid=1504541", "title": "Una 44 Magnum per l'Ispettore Callaghan", "text": ""}
{"id": "1504544", "revid": "599013", "url": "https://it.wikipedia.org/wiki?curid=1504544", "title": "Predrag \u0110or\u0111evi\u0107", "text": "Carriera.\nClub.\nCentrocampista di fascia, \u0110or\u0111evi\u0107 inizia la sua carriera professionistica nell'ex-Jugoslavia, nel Radni\u010dki Kragujevac. Approda alla , per poi trasferirsi in Grecia, passando all'Olympiakos nel 1996. Alla fine della stagione 2009 decide di ritirarsi.\nNazionale.\nHa giocato sia per la Nazionale jugoslava che per quella serba."}
{"id": "1504549", "revid": "118834", "url": "https://it.wikipedia.org/wiki?curid=1504549", "title": "Don Raffaele il trombone", "text": ""}
{"id": "1504550", "revid": "227211", "url": "https://it.wikipedia.org/wiki?curid=1504550", "title": "Centro di simmetria", "text": ""}
{"id": "1504551", "revid": "599013", "url": "https://it.wikipedia.org/wiki?curid=1504551", "title": "Miguel Torres G\u00f3mez", "text": "Caratteristiche tecniche.\nGioca di solito come terzino destro o sinistro, ma pu\u00f2 essere impiegato anche come difensore centrale.\nCarriera.\nClub.\nTorres ha giocato sempre nel partendo dalle giovanili fino dall'et\u00e0 di 12 anni. Il 12 luglio 2007, ha firmato il suo primo contratto professionistico nella prima squadra fino al 2013.\nHa debuttato contro l'\u00c9cija Balompi\u00e9 dall'inizio in Coppa del Re il 25 ottobre 2006 a causa degli infortuni simultanei di Fabio Cannavaro, Cicinho, e M\u00edchel Salgado. Ha giocato anche nel match di ritorno sostituendo Sergio Ramos all'80' minuto.\nTorres ha giocato dall'inizio anche nei due match in Coppa del Re contro il Real Betis.\nSuccessivamente ha giocato anche nella Liga per 90 minuti contro il Saragozza e la settimana successiva contro il Mallorca.\nL'allenatore Fabio Capello, colpito dalla prestazione col Mallorca ha detto di lui \"Non \u00e8 facile trovare un giocatore con una personalit\u00e0 simile e un talento in fase offensiva e difensiva come Torres\".\nL'11 febbraio 2007, nella partita contro la Real Sociedad, Torres ha fatto il suo primo assist. Dopo una rapida discesa sulla fascia sinistra, ha crossato col piede sinistro (lui \u00e8 destro naturale) per van Nistelrooy che ha messo in rete di testa. Un goal che ha permesso di vincere al Real sotto di un gol, e chiudere per 2-1.\nCol Real Torres ha vinto il campionato al suo primo anno in prima squadra, grazie anche ai suoi assist e solide prestazioni, ma non ha preso parte al match decisivo all'ultima giornata contro il Mallorca per infortunio.\nHa inoltre debuttato nella fase a gruppi della Champions League nel match contro la , e preso parte nella partita contro il , che ha sancito l'eliminazione del Real ma che gli ha comunque regalato una grande prestazione.\nIl 31 agosto 2009 passa al Getafe, il si riserva, per\u00f2, un'opzione per riacquistarlo nei due anni successivi.\nIl 9 agosto 2013 passa ai greci dell', dove trova l'allenatore M\u00edchel che lo allen\u00f2 al Real Madrid Castilla e al Getafe.\nNazionale.\nTorres \u00e8 stato convocato in nazionale Under 21 per la prima volta nel match contro l'Inghilterra Under 21 il 6 febbraio 2007.\nNella stessa partita, terminata 2-2 ha fatto il suo debutto come terzino sinistro."}
{"id": "1504552", "revid": "73125", "url": "https://it.wikipedia.org/wiki?curid=1504552", "title": "Copley Medal", "text": ""}
{"id": "1504555", "revid": "124298350", "url": "https://it.wikipedia.org/wiki?curid=1504555", "title": "Javier Balboa", "text": "Carriera.\nClub.\nCresciuto nel , debutta nel 2004 e in due anni giocher\u00e0 6 partite, nessuna da titolare. La stagione 2006-2007 la gioca nel Racing Santander dove disputa 30 partite e realizza 4 reti. L'anno successivo torna al Real Madrid e nel giugno 2008 passa al Benfica. Il 28 giugno 2009 passa al Cartagena per 0,9 milioni, in prestito fino al termine della stagione dove disputer\u00e0 11 partite senza mai segnare. L'anno successivo rimane nella seconda serie spagnola all'Albacete e nel 2011 si trasferisce al Beira-Mar, squadra di Primeira Liga.\nNazionale.\nHa segnato il primo gol in nazionale nella partita inaugurale della Coppa delle Nazioni Africane 2012 contro la Libia, incontro poi finito 1-0. Tale rete \u00e8 anche la prima rete in assoluto nella storia della Guinea Equatoriale in questa competizione."}
{"id": "1504561", "revid": "104458", "url": "https://it.wikipedia.org/wiki?curid=1504561", "title": "Duca di Asti", "text": ""}
{"id": "1504562", "revid": "179980", "url": "https://it.wikipedia.org/wiki?curid=1504562", "title": "Predrag Djordjevic", "text": ""}
{"id": "1504563", "revid": "62004", "url": "https://it.wikipedia.org/wiki?curid=1504563", "title": "Emmanuel Sheyi Adebayor", "text": ""}
{"id": "1504566", "revid": "13003574", "url": "https://it.wikipedia.org/wiki?curid=1504566", "title": "Cefalosporina", "text": ""}
{"id": "1504576", "revid": "13003615", "url": "https://it.wikipedia.org/wiki?curid=1504576", "title": "Chinina", "text": ""}
{"id": "1504583", "revid": "767487", "url": "https://it.wikipedia.org/wiki?curid=1504583", "title": "Leonel N\u00fa\u00f1ez", "text": "Carriera.\nDal 2004 al 2007 N\u00fa\u00f1ez ha giocato nell'Argentinos Juniors, squadra della Primera Divisi\u00f3n argentina. Chiuse il torneo Apertura 2006 con 8 reti all'attivo, risultando uno dei migliori dieci marcatori della semistagione. Nel torneo Clausura 2007 riusc\u00ec a segnare contro il Belgrano C\u00f3rdoba calciando dalla propria met\u00e0 campo. Questo gol permise all'Argentinos Juniors di evitare le ultime quattro posizioni nella classifica finale di Primera Divisi\u00f3n per la prima volta in quasi tre anni.\nNel giugno 2007 N\u00fa\u00f1ez \u00e8 stato acquistato dall'Olympiakos per una cifra intorno ai \u20ac 3 milioni. Ha accettato un contratto di quattro anni da \u20ac 500.000 a stagione.\nN\u00fa\u00f1ez ha messo a segno il suo primo gol con la maglia dell'Olympiakos in un'amichevole prestagionale contro i turchi dell'Ankarag\u00fcc\u00fc.\nNell'estate del 2008 torna in patria, all'Independiente.\nNell'agosto del 2010 firma un contratto biennale coi turchi del Bursaspor. L'avventura in Turchia si conclude pochi mesi dopo, nel gennaio 2011, quando il calciatore fa ritorno in patria."}
{"id": "1504591", "revid": "767487", "url": "https://it.wikipedia.org/wiki?curid=1504591", "title": "Un uomo da vendere", "text": "Un uomo da vendere (\"A Hole in the Head\") \u00e8 un film del 1959 diretto da Frank Capra, che con questa regia tornava al cinema dopo una parentesi televisiva di otto anni. Il regista vi riprende un tema a lui caro (il contrasto fra i ricchi, aridi e conformisti, e gli emarginati, dallo spirito libero e dal cuore generoso) ma stavolta con un tono malinconico ed un finale non del tutto lieto, per lui insoliti.\nIl film vinse nel 1960 l'Oscar per la migliore canzone con \"High Hopes\", che fu successivamente usata come inno nella campagna elettorale di John Fitzgerald Kennedy.\nTrama.\nIl vedovo Tony Manetta \u00e8 un simpatico perdigiorno, che vive a Miami con il figlio Ally, ufficialmente gestendo un albergo, ma in realt\u00e0 dedicandosi soprattutto al gioco e alle donne; il suo sogno \u00e8 aprire un parco di divertimenti in societ\u00e0 con Jerry Marks, un suo amico divenuto impresario di successo. Quando Tony rischia di perdere l'albergo, a causa di un'ipoteca, suo fratello Mario, un serio e rispettabile uomo d'affari di New York, interviene per imporgli un'esistenza pi\u00f9 morigerata. Sophie, la moglie di Mario, cerca di combinare un matrimonio fra Tony e Eloise Rogers, una sua amica; i due simpatizzano, ma il progetto va a monte perch\u00e9 Tony (che ha gi\u00e0 una relazione con Shirl, una ragazza irresponsabile quanto lui) si fa scrupolo di imporre a Eloise un matrimonio d'interesse. Tony vince al gioco i cinquemila dollari che gli consentirebbero di pagare l'ipoteca, ma li perde nuovamente, nell'inutile tentativo di fare colpo su Jerry Marks e di interessarlo all'affare del parco. Perduto l'albergo, e abbandonato da Shirl, Tony \u00e8 ormai cosciente di essere un fallito, tanto da voler rinunciare al figlio per non guastarlo col suo cattivo esempio; tuttavia, recupera presto la fiducia nel domani, grazie all'affetto che Mario, Ally ed Eloise, nonostante tutto, continuano a prodigargli."}
{"id": "1504619", "revid": "287204", "url": "https://it.wikipedia.org/wiki?curid=1504619", "title": "Facundo Hernan Quiroga", "text": ""}
{"id": "1504621", "revid": "66387", "url": "https://it.wikipedia.org/wiki?curid=1504621", "title": "Turboventole", "text": ""}
{"id": "1504622", "revid": "339392", "url": "https://it.wikipedia.org/wiki?curid=1504622", "title": "Rivolta di Kosciuszko", "text": ""}
{"id": "1504623", "revid": "640277", "url": "https://it.wikipedia.org/wiki?curid=1504623", "title": "Mu Arae c", "text": "Mu Arae c (\u03bc Arae c), o Dulcinea, \u00e8 un pianeta extrasolare che fa parte di un sistema planetario di 4 pianeti (Mu Arae b, c, d, e) orbitante attorno alla stella Mu Arae (\"\u03bc Arae\"). Il pianeta si trova a 49,8 anni luce dalla Terra, nella costellazione dell'Altare.\nCome gli altri pianeti scoperti in questo sistema solare, prende nome da uno dei personaggi del Don Chisciotte di Cervantes, in questo caso Dulcinea del Toboso.\nScoperta.\nAnnunciata il 25 agosto 2004, la scoperta fu il risultato dell'analisi dei dati di 8 notti di osservazioni condotte, nel giugno dello stesso anno, tramite lo strumento HARPS del telescopio da 3,6 m dell'European Southern Observatory (ESO) di La Silla, in Cile.\nNessuno dei pianeti del sistema di \u03bc Arae \u00e8 direttamente osservabile dalla Terra; sono stati individuati tramite metodi di rilevazione indiretta; in questo caso, tramite la tecnica dell'analisi della velocit\u00e0 radiale.\nCaratteristiche fisiche.\nAll'epoca della scoperta, con una massa pari ad almeno 14 volte quella terrestre, \"\u03bc Arae c\" era il pianeta di massa minore orbitante attorno ad una stella della sequenza principale. Successive misurazioni hanno ridotto la stima di questo valore a 10,5 masse terrestri. La sua orbita \u00e8 molto vicina alla stella e il pianeta ha un periodo di rivoluzione di circa 9,6 giorni.\nIn accordo col modello corrente di formazione planetaria, gli scienziati dell'ESO al tempo della scoperta ritenevano pi\u00f9 probabile che si trattasse di un pianeta roccioso del tipo super Terra piuttosto che di un piccolo gigante gassoso simile a Urano o Nettuno. Il valore di 14 masse terrestri costituisce, infatti, il limite teorico massimo per il primo tipo di pianeti menzionato e la maggior metallicit\u00e0 della sua stella rispetto al Sole rende certamente possibile la formazione di un pianeta roccioso di queste dimensioni. Tuttavia, diversi modelli sulla formazione del sistema elaborati successivamente hanno convenuto che il pianeta possa aver attratto grandi quantit\u00e0 di sostanze volatili prima che la sua stella causasse l'evaporazione dei ghiacci e per questo motivo ora avrebbe un nucleo di 6 masse terrestri. In quel caso il suo nucleo si trova probabilmente avvolto da grandi quantit\u00e0 di ghiaccio caldo e gas e il pianeta assomiglierebbe pi\u00f9 a nettuniano caldo che a un pianeta roccioso.\nC'\u00e8 disaccordo tra la comunit\u00e0 scientifica sul fatto che sia stato sempre un Nettuno caldo in termini di massa, o se si sia sviluppato da un gigante gassoso, perdendo gran parte della sua massa nel processo. Nel caso si tratti di un gigante gassoso \"eroso\", la sua stella avrebbe trasformato Dulcinea nel corso del tempo, a partire da un grande protopianeta che avrebbe avuto da 20 volte la massa terrestre alla met\u00e0 della massa di Giove. Se l'ultima ipotesi fosse corretta, il suo raggio attuale sarebbe circa 0,6 volte quello di Giove.\nLa temperatura superficiale dovrebbe essere molto elevata a causa della vicinanza alla stella: il valore stimato \u00e8 di circa 900 K. Inoltre, la superficie potrebbe essere caratterizzata da attivit\u00e0 vulcanica e le probabilit\u00e0 che possa ospitare forme di vita conosciute appaiono pressoch\u00e9 nulle."}
{"id": "1504627", "revid": "73843", "url": "https://it.wikipedia.org/wiki?curid=1504627", "title": "Teatro Angelo Musco", "text": "Il teatro Angelo Musco \u00e8 sito in via Umberto I a Catania ed \u00e8 stata la prima sede del Teatro Stabile di Catania.\nLa storia.\nVenne aperto nel 1957, su iniziativa dell'Ente provinciale per il turismo, come \"Accademia del teatro\", venne poi utilizzato, a far data dal 1958 come prima sede per gli spettacoli del neonato Teatro Stabile di Catania. La sala molto stretta e lunga, conteneva poco pi\u00f9 di 250 spettatori. Continu\u00f2 comunque ad ospitare gli spettacoli dello Stabile per oltre un decennio fino al 1969 quando venne aperto il teatro Verga che divenne cos\u00ec la sede principale del Teatro Stabile. La sala del Musco comunque continu\u00f2 ad ospitare alcune produzioni della stagione dello Stabile fino al 1972 quando fu distrutta da un incendio che lasci\u00f2 intatte le sole strutture murarie. Dopo l'incendio venne prontamente ricostruita e la nuova sala venne dotata di circa 300 posti incrementandone cos\u00ec la capienza. Ad oggi \u00e8 la seconda sede del Teatro Stabile ed ospita, oltre che spettacoli del cartellone principale, produzioni destinate ai ragazzi delle scuole."}
{"id": "1504628", "revid": "1444345", "url": "https://it.wikipedia.org/wiki?curid=1504628", "title": "I'm Lovin' It", "text": "I'm Lovin' It \u00e8 un singolo del cantautore statunitense Justin Timberlake, pubblicato il 20 novembre 2003 come unico estratto dal primo album video \"\".\nPromozione.\nIl brano \u00e8 stato usato per la campagna promozionale della McDonald's che portava lo stesso titolo della canzone.\nVideo musicale.\nIl videoclip, diretto da Paul Hunter, ha visto la partecipazione della modella statunitense Lindsay Frimodt."}
{"id": "1504629", "revid": "436907", "url": "https://it.wikipedia.org/wiki?curid=1504629", "title": "Strange Highways", "text": "Strange Highways \u00e8 il sesto album della band heavy metal Dio, pubblicato nel 1993 dalla Reprise Records.\nConclusa l'esperienza con i Black Sabbath, Ronnie James Dio decise di riformare i Dio insieme a Vinny Appice e reclutando Jeff Pilson (ex-Dokken) al basso e Tracy G alla chitarra. Quest'ultimo aveva gi\u00e0 lavorato con Appice nel progetto WWIII, realizzando un album nel 1991.\nL'album.\nRispetto ai precedenti chitarristi della band, Tracy G. ha uno stile pi\u00f9 moderno, aggressivo e originale; ci\u00f2, unito al drumming di Appice e ad un cantato molto pi\u00f9 aggressivo che in passato, contribuisce a creare un album molto pi\u00f9 \"heavy\" dei precedenti, difatti le vecchie tematiche sui draghi e arcobaleni lasciano spazio a temi pi\u00f9 attuali come l'abuso sui minori o tematiche prettamente sociali.\nA livello di suono e di testi sembra una continuazione di \"Dehumanizer\".\nI vecchi fans non accettarono questa sterzata heavy e soprattutto Tracy G. riscosse pareri piuttosto negativi, soprattutto in riferimento alle sue esecuzioni live dei vecchi classici della band, infatti l'album non ottenne un buon riscontro di vendite e il tour non fu un gran successo."}
{"id": "1504630", "revid": "729019", "url": "https://it.wikipedia.org/wiki?curid=1504630", "title": "Tortola", "text": "Tortola \u00e8 la pi\u00f9 grande e popolosa delle Isole Vergini britanniche, un gruppo di isole che fa parte dell'arcipelago delle Isole Vergini. Al censimento del 2010 la popolazione dell'isola era di persone.\nSull'isola si trova la cittadina di Road Town, capoluogo delle Isole Vergini britanniche, uno dei Territori d'oltremare britannici.\nLa tradizione locale racconta che fu Cristoforo Colombo che nomin\u00f2 l'isola T\u00f3rtola, come l'uccello tortora in italiano.\nNei fatti, Colombo nomin\u00f2 l'isola \"Santa Ana\". Un colono olandese la chiam\u00f2 Ter Tholen, come una localit\u00e0 costiera dei Paesi Bassi.\nQuando gli inglesi presero la colonia il nome si evolse in Tortola.\nStoria.\nNel suo secondo viaggio per la corona spagnola nei Caraibi, Cristoforo Colombo approd\u00f2 sulle attuali Isole Vergini britanniche e americane. L'arcipelago fu da questi chiamato \"Santa Ursula y las Once Mil V\u00edrgenes\" (Sant'Orsola e le undicimila Vergini) in onore di sant'Orsola e delle vergini che secondo una leggenda sarebbero state martirizzate nel V secolo.\nNel 1555 Carlo V invi\u00f2 una spedizione spagnola a prendere possesso delle isole e i caribe, la popolazione che vi risiedeva, furono messi in fuga o uccisi. Gli spagnoli costruirono alcuni avamposti, ma i primi ad insediarsi sull'isola furono gruppi di bucanieri che sfruttavano i ripari offerti dalla costa frastagliata della parte occidentale dell'isola per assaltare i mercantili di passaggio nel canale di Drake.\nIl primo insediamento permanente risale al 1648 ad opera degli olandesi che per\u00f2 vennero scacciati nel 1666 da un gruppo di bucanieri inglesi, la corona britannica si affrett\u00f2 a dichiarare il possesso delle isole, per alcuni anni si alternarono brevi periodi di occupazione francese e britannica e fu solo nel 1672, con l'annessione alla colonia delle isole Sottovento, che iniziarono a stabilirvisi coloni provenienti da Anguilla che impiantarono piantagioni di cotone e canna da zucchero.\nA partire dal XVIII secolo inizi\u00f2 la sistematica importazione di schiavi dall'Africa, al censimento del 1717 la popolazione delle isole era pari a 795 bianchi e 594 persone di colore, nel 1759 la popolazione totale era pari a 6121 persone con un rapporto coloni/schiavi di 1 a 15. L'economia dell'isola non era fondata sulla produzione di cotone e canna da zucchero, in un documento del 1740 indirizzato al \"First commissioner for trade and plantations\" sono citate consistenti produzioni di melassa, rum, cotone, zenzero, lime, caff\u00e8, indaco, aloe, carapaci di tartaruga, mogano e altri legnami. Nel 1805 la popolazione delle isole raggiunse il suo massimo con 10.520 persone (1300 bianchi e 9.220 persone di colore). Dall'inizio del XIX secolo inizi\u00f2 un lento declino, un periodo di siccit\u00e0 nel 1819 da un elevato numero di uragani portarono numerosi coloni a lasciare le isole, un tentativo di ribellione da parte degli schiavi nel 1831 diminu\u00ec ulteriormente il numero di coloni bianchi che scesero a 477.\nCon l'abolizione della tratta degli schiavi da parte dell'Impero britannico, la marina reale pattugliava i Caraibi per intercettare le navi che continuavano questo commercio illegale. Gli schiavi trovati su queste navi intercettate venivano liberati a Tortola, in un'area chiamata Kingston. Nel diciannovesimo secolo venne costruita una chiesa anglicana dedicata a San Filippo che si ritiene essere la prima chiesa di afro-americani liberi in America.\nDopo l'abolizione nelle colonie britanniche della schiavit\u00f9 nel 1834, le piantagioni avevano difficolt\u00e0 a produrre profitto con la lavorazione della canna da zucchero e non potevano pagare i lavoratori liberi; nello stesso periodo paesi come Cuba ed altri del Sudamerica continuavano utilizzare il lavoro dagli schiavi, in aggiunta nello stesso periodo i mercati di Stati Uniti e Gran Bretagna iniziarono la coltivazione della barbabietola da zucchero creando un'enorme concorrenza alle colonie. Durante il calo della produzione della canna da zucchero gran parte della popolazione bianca delle isole si trasfer\u00ec altrove. Il colpo finale alla vacillante economia locale arriv\u00f2 nel 1853 con l'aumento della tassa sul bestiame, vi fu un'insurrezione contadina che port\u00f2 all'abbandono e alla distruzione delle piantagioni di zucchero, la popolazione bianca abbandon\u00f2 quasi per intero l'isola che pass\u00f2 ad un'agricoltura di sussistenza. A fronte dell'aumento della povert\u00e0 il governo britannico intervenne con dei tentativi di rilancio della produzione di cotone che vennero frustrati sia da un'invasione di insetti infestanti (\"Pectinophora gossypiella\" e \"Pyrrhocoridae\"), dall'aumento dei prezzi e poi definitivamente dallo scoppio della seconda guerra mondiale. Non and\u00f2 meglio alla produzione di zucchero che ebbe solo un breve rilancio legato alla produzione di rum durante il proibizionismo, la produzione del tabacco ebbe un breve rilancio interrotto dalla grande depressione. I forti uragani del 1916 e del 1924 ostacolarono ulteriormente i tentativi di ripresa dell'attivit\u00e0 agricola. La popolazione inizi\u00f2 a trovare lavoro sulla vicine isole di Saint Thomas e di Saint Croix oppure ad emigrare a Panama, Haiti, Cuba, Repubblica Dominicana o negli Stati Uniti, le rimesse degli emigranti diventarono un'importante fonte di entrata. Un miglioramento economico si ebbe in occasione delle creazione della base militare statunitense sulla vicina isola di Saint Thomas che nel periodo 1940-46 occup\u00f2 oltre 3700 persone, praticamente l'intera forza lavoro delle isole, la base spinse l'allevamento su Tortola, nel 1951 l'85% delle importazioni erano legate all'allevamento.\nNegli anni '50 iniziarono i primi timidi accenni di interesse turistico per le isole, mentre le Isole Vergini americane a partire dal 1955 vissero un costante incremento delle presenze di turisti la parte britannica ne fu coinvolta solo come fornitore di forza lavoro - con la conseguenza di un ulteriore abbandono dell'agricoltura - e di risorse provenienti dall'allevamento. L'influenza era per\u00f2 tale che nel 1959 il dollaro statunitense viene ufficialmente accettato come valuta corrente. Solo dai primi anni '60 l'amministrazione britannica incentiv\u00f2 un piano per lo sviluppo turistico delle isole, nel 1968 l'economia delle isole era basata principalmente sul turismo.\nGeografia.\nTortola \u00e8 un'isola montuosa di origine vulcanica lunga 19\u00a0km e larga 5\u00a0km, con un'area di 55\u00a0km\u00b2. \u00c8 situata circa 100 km a est di Porto Rico.\nLa cima pi\u00f9 alta dell'isola \u00e8 il Mount Sage (530\u00a0m) che \u00e8 compreso nel Sage Mountain National Park istituito nel 1986."}
{"id": "1504634", "revid": "2153076", "url": "https://it.wikipedia.org/wiki?curid=1504634", "title": "Se\u00f1orita (Justin Timberlake)", "text": "Se\u00f1orita \u00e8 un singolo del cantautore statunitense Justin Timberlake, pubblicato l'8 aprile 2003 come quarto estratto dal primo album in studio \"Justified\". \nProdotto dai The Neptunes, \u00e8 arrivato alla posizione numero 27 della Billboard Hot 100 statunitense e alla numero 13 nella classifica inglese."}
{"id": "1504638", "revid": "767487", "url": "https://it.wikipedia.org/wiki?curid=1504638", "title": "Steve Heighway", "text": "Carriera.\nNato a Dublino, in Irlanda, svolse i primi studi a Sheffield, dove frequent\u00f2 la Ecclesall Junior School (fino al 1959) e in seguito la High Storrs School.\nIl suo talento di ala non fu scoperto fino all'adolescenza, cos\u00ec Heighway ebbe modo di concentrarsi sugli studi e di giocare a livello amatoriale, prima di conseguire la laurea in economia all'Universit\u00e0 di Warwick, cui si era iscritto nel 1966.\nNel 1970, ventitreenne, Heighway, che stava studiando per il suo ultimo esame e militava nel Skelmersdale United, fu notato da osservatori del Liverpool dell'allenatore Bill Shankly, deciso ad abbassare l'et\u00e0 media dell'organico, reduce da una serie di insuccessi negli anni sessanta e ormai vecchio. Nel maggio di quell'anno Heighway fu messo sotto contratto dal club.\nBen presto si trov\u00f2 a suo agio sul palcoscenico del grande calcio, dopo aver esordito il 22 settembre 1970 in un replay valido per il secondo turno di League Cup ad Anfield contro il Mansfield Town, con il Liverpool che vinse in rimonta nei minuti finali per 3-2, grazie ad un gol di Alun Evans nei tempi supplementari. Heighway segn\u00f2 la sua prima rete al 51' di una partita di campionato contro il Burnley vinta per 2-0 il 21 ottobre 1970. Un mese pi\u00f9 tardi marc\u00f2 un gol contro i rivali dell' in un combattuto derby della Merseyside finito 3-2 per i \"Reds\". Per il resto della stagione contribu\u00ec al buon piazzamento della squadra in campionato e alla nuova vittoria contro l'Everton in semifinale di FA Cup. La finale di Wembley vide opporsi il Liverpool e l' in cerca del \"double\", dato che aveva vinto il campionato di First Division. Heighway gioc\u00f2 bene in un incontro che termin\u00f2 0-0 dopo novanta minuti. Al secondo minuto dei tempi supplementari l'irlandese ricevette la palla sulla sinistra dal subentrante Peter Thompson e cominci\u00f2 a correre verso l'area di rigore dell'Arsenal, rincorso dal difensore avversario Pat Rice. Con una rapida mossa verso l'esterno Heighway guadagn\u00f2 un metro su Rice e scocc\u00f2 un lento tiro verso la rete che oltrepass\u00f2 il portiere Bob Wilson, il quale si era portato troppo lontano dal palo nel tentativo di anticipare un cross, lasciando cos\u00ec un varco aperto. Il gol di Heighway port\u00f2 il Liverpool in vantaggio, ma il calciatore, stremato dalla fatica, pot\u00e9 appena sollevare le braccia in piedi mentre veniva sommerso dall'abbraccio dei compagni. Ci\u00f2 nonostante i rivali segnarono due gol che ribaltarono il risultato e consentirono ai \"Gunners\" di centrare il \"double\".\nHeighway si sarebbe distinto nel Liverpool per i dieci anni successivi, vincendo il primo dei suoi quattro titoli inglesi nel 1973, insieme alla Coppa UEFA. Un anno dopo torn\u00f2 a Wembley per un'altra finale di FA Cup contro il . L'ala sinistra realizz\u00f2 il gol del 2-0 a 16 minuti dal fischio finale dell'arbitro: raccolto il pallone dopo un tocco di John Toshack successivo ad un lungo rinvio del portiere Ray Clemence, scagli\u00f2 undestro nell'angolo pi\u00f9 lontano della rete. La partita si concluse sul 3-0.\nHeighway era gi\u00e0 da tempo titolare dell', con cui aveva esordito il 23 settembre 1970 contro la , e rimase tale per tutti gli anni settanta, totalizzando 34 presenze. Non segn\u00f2 mai un gol con la maglia della sua Nazionale, ma gliene fu annullato uno durante le qualificazioni per il contro la a Sofia. Se convalidata, la marcatura avrebbe consentito all'Irlanda di qualificarsi per la fase finale del Mondiale a scapito della . Sul fronte inglese ottenne un altro double campionato-Coppa UEFA con il Liverpool nel 1976 e poi fece parte della squadra che and\u00f2 vicina al glorioso \"treble\" campionato-Fa Cup-Coppa dei Campioni."}
{"id": "1504644", "revid": "123485019", "url": "https://it.wikipedia.org/wiki?curid=1504644", "title": "Rock Your Body", "text": "Rock Your Body \u00e8 un singolo del cantautore statunitense Justin Timberlake, pubblicato l'8 aprile 2003 come terzo estratto dal primo album in studio \"Justified\".\nProdotto dai The Neptunes, il brano era stato inizialmente pensato per Michael Jackson. Viene cantata una parte della canzone da Vanessa Marquez. Il singolo ha raggiunto la numero 5 nella \"Billboard\" Hot 100. Ha esordito direttamente alla numero 1 nella classifica australiana e vi \u00e8 stato per una settimana.\nVideo musicale.\nIl videoclip, diretto da Francis Lawrence, ruota principalmente intorno a Timberlake impegnato in una coreografia. La principale ballerina del video \u00e8 Staci Flood.\nL'incidente.\nLa canzone \u00e8 legata ad un episodio ambientato al Super Bowl, dove durante l'intervallo, il cantante la stava eseguendo insieme a Janet Jackson. Nel momento in cui il cantante esegue la strofa \"\"have you naked by the end of this song\" (\"Sarai nuda alla fine di questa canzone\"\") avrebbe dovuto strappare parte del costume della Jackson. Tuttavia il pezzo di costume strappato ha rivelato il seno nudo della cantante in diretta nazionale."}
{"id": "1504645", "revid": "33689", "url": "https://it.wikipedia.org/wiki?curid=1504645", "title": "Serafino de Avendano", "text": ""}
{"id": "1504651", "revid": "1149807", "url": "https://it.wikipedia.org/wiki?curid=1504651", "title": "Captain Tsubasa J (videogioco SNES)", "text": " \u00e8 un videogioco della serie \"Captain Tsubasa\" (\"Holly e Benji\") per SNES uscito intorno al 1995.\nIl videogioco \u00e8 diverso dai precedenti giochi di C.T. distribuiti dalla Tecmo. A differenza dei precedenti videogiochi della serie, \u00e8 infatti un gioco di calcio in cui le azioni avvengono in tempo reale. Sono ovviamente disponibili i tiri speciali che si possono effettuare premendo determinati pulsanti solo quando il personaggio ha sufficiente energia.\nLa trama si basa sui primi 6 volumi del manga Capitan Tsubasa World Youth e sugli ultimi 13 episodi dell'anime Captain Tsubasa J. Mentre Shingo Aoi (Rob Denton) entra nell'Inter primavera e Tsubasa Ozora (Oliver Hutton) vince il campionato brasiliano battendo in finale il Flamengo di Carlos Santana, la nazionale giapponese affronta in tre amichevoli 7 contro 7 i 7 del Giappone Reale (o RJ7, Real Japan 7). Al termine delle amichevoli, l'allenatore della nazionale Tatsuo Mikami (l'ex allenatore di Benji) si sente male e viene sostituito dall'allenatore del RJ 7 Minato Gamo che esclude dalla nazionale in caso di vittoria del RJ7 nelle 3 partite Hyuga (Mark), Misaki (Tom), i gemelli Tachibana (Derrick), Soda (Peterson/Reynolds), Jito (Yuma) e Nitta (Everett).\nLa nazionale giapponese in seguito affronta le qualificazioni ai mondiali contro Taiwan e Thailandia. In caso di successo si giocheranno due amichevoli contro Resto del Mondo e Olanda. Al termine di queste due amichevoli il gioco finisce."}
{"id": "1504657", "revid": "122652526", "url": "https://it.wikipedia.org/wiki?curid=1504657", "title": "Mu Arae b", "text": "Mu Arae b, chiamato anche Quijote, \u00e8 un pianeta extrasolare orbitante attorno alla stella Mu Arae. Possiede una massa circa una volta e mezzo quella di Giove, quindi si tratta di un gigante gassoso. \n\u00c8 situato nella zona abitabile della stella; ci\u00f2 significa che eventuali satelliti in orbita attorno al pianeta, dotati di massa sufficientemente grande, potrebbero sviluppare forme di vita. Il suo periodo di rivoluzione \u00e8 di 643,25 giorni.\nLa scoperta del pianeta, effettuata dall'indagine Anglo-Australian Planet Search e che risale alla fine del 2000, fu annunciata all'inizio del 2001.\nCome gli altri pianeti scoperti in questo sistema solare, prende nome da uno dei personaggi del Don Chisciotte di Cervantes, in questo caso proprio il protagonista don Chisciotte della Mancia (in spagnolo \"don Quijote de la Mancha\")."}
{"id": "1504659", "revid": "436907", "url": "https://it.wikipedia.org/wiki?curid=1504659", "title": "Cry Me a River (Justin Timberlake)", "text": "Cry Me a River \u00e8 un singolo del cantautore statunitense Justin Timberlake, pubblicato il 25 novembre 2002 come secondo estratto dal primo album in studio \"Justified\".\nIl brano \u00e8 stato inserito nella lista delle 500 canzoni pi\u00f9 belle di tutti i tempi secondo \"Rolling Stone Magazine\", alla posizione numero 484.\nDescrizione.\nLa canzone ha visto la partecipazione nella parte vocale di Timbaland, il produttore del pezzo. Il testo del brano ruota intorno al processo di rottura della relazione di Timberlake con la cantante Britney Spears, relazione durata dal 1999 al 2002. Justin Timberlake a proposito ha dichiarato a MTV News: \"non mi va di dire nello specifico se una qualche canzone parli di qualcuno. Dico solo che scrivere alcune canzoni del disco mi ha aiutato a superare alcune cose. Per me le canzoni sono canzoni\". Nel dicembre 2011, il cantante stesso ha confessato in un'intervista di aver scritto il pezzo dopo un alterco con Britney Spears: \"avevo fatto una telefonata che non era stata affatto gradevole. Ero andato in studio e Timbaland potrebbe dirvi di avermi visto visibilmente imbronciato\". Timbaland ha dichiarato: \"allora io gli avevo detto, 'avanti ragazzo, non buttarti gi\u00f9', e lui aveva risposto: 'non posso credere che lei mi abbia fatto questo' e poi aveva detto: 'tu sei stata il mio sole, tu sei stata la mia terra'.\nLa canzone ha fatto vincere a Timberlake il Grammy Award come migliore performance pop maschile del 2004.\nVideo musicale.\nIl videoclip, diretto dal regista Francis Lawrence, \u00e8 stato trasmesso per la prima volta il 16 dicembre 2002. Il video \u00e8 stato prodotto dalla casa di produzione \"DNA\" e si \u00e8 avvalso del montaggio di Mario Mares e della fotografia di Jo Willems.\nPeter Robinson di \"NME\" ha dichiarato che il video mostra \"come sembra Justin dopo aver fatto sesso. Indizio: appare in forma\". Il video ha vinto nelle categorie miglior video maschile e miglior video pop agli MTV Video Music Awards 2003, totalizzando altre tre nomination nelle categorie video dell'anno, miglior regia e scelta dello spettatore."}
{"id": "1504668", "revid": "287204", "url": "https://it.wikipedia.org/wiki?curid=1504668", "title": "Directors Guild of America", "text": "La Directors Guild of America (DGA) \u00e8 una corporazione di registi cinematografici e televisivi statunitensi.\nFondata come Screen Directors Guild nel 1936, ha assunto l'attuale denominazione nel 1960.\nNel 2005 ha raggiunto i 13.000 membri.\nLa DGA assegna annualmente i Directors Guild of America Awards, che sono un'attendibile anticipazione del Premio Oscar per la miglior regia (in oltre mezzo secolo, solo una mezza dozzina di volte il vincitore del DGA Awards non \u00e8 stato confermato all'Oscar).\nStoria.\nNata nel 1936 come Screen Directors Guild, la SDG, a sua volta, derivava dall'originale organizzazione \"non-profit\" fondata a Los Angeles il 18 luglio 1915 con il nome Motion Picture Directors Association. I soci fondatori della MPDA furono trentasei registi, tra cui John Ford e Maurice Tourneur.\nLo statuto della MPDA stabiliva di:\nL'anno seguente, i membri MPDA aiutarono i loro colleghi di New York a fondare una loro associazione, ufficialmente costituita nel 1917 della quale il primo presidente fu Allan Dwan. Lois Weber (1879-1939) fu l'unica donna ammessa ad aderire all'associazione.\nL'organizzazione \u00e8 durata fino al 1936 quando i membri del MPDA contribuirono a creare il sindacato Screen Directors Guild."}
{"id": "1504673", "revid": "287204", "url": "https://it.wikipedia.org/wiki?curid=1504673", "title": "Ribeirao Preto", "text": ""}
{"id": "1504675", "revid": "135491", "url": "https://it.wikipedia.org/wiki?curid=1504675", "title": "Screen Directors Guild", "text": ""}
{"id": "1504676", "revid": "1718925", "url": "https://it.wikipedia.org/wiki?curid=1504676", "title": "Like I Love You (Justin Timberlake)", "text": "Like I Love You \u00e8 un singolo del cantautore statunitense Justin Timberlake, pubblicato il 26 agosto 2002 come primo estratto dal primo album in studio \"Justified\".\nIl singolo ha visto la collaborazione del gruppo musicale statunitense Clipse.\nPoco dopo la sua uscita il brano ha raggiunto la undicesima posizione della classifica americana Billboard Hot 100. Ha ricevuto una nomination ai Grammy Awards 2003 come miglior collaborazione con un artista rap.\nVideo musicale.\nIl videoclip \u00e8 stato diretto dal regista Bucky Chrome. Curiosamente, uno dei ballerini che compaiono insieme a Timberlake nel video \u00e8 Kevin Federline, il futuro marito (all'epoca della canzone) dell'ex-fidanzata di Timberlake, Britney Spears.\nCover.\nLa cover pi\u00f9 conosciuta del brano \u00e8 stata quella registrata dal gruppo Max\u00efmo Park, in occasione della pubblicazione di una compilation commemorativa dei 40 anni di BBC Radio 1. Del brano ne hanno registrato una propria versione anche i Bell X1 ed il gruppo rock progressivo The Dillinger Escape Plan."}
{"id": "1504679", "revid": "224244", "url": "https://it.wikipedia.org/wiki?curid=1504679", "title": "I 10 comandamenti", "text": ""}
{"id": "1504684", "revid": "122652552", "url": "https://it.wikipedia.org/wiki?curid=1504684", "title": "Mu Arae e", "text": "Mu Arae e, o Sancho, \u00e8 un pianeta extrasolare che fa parte del sistema della stella Mu Arae, la cui scoperta fu annunciata il 13 giugno 2002. Mu Arae e \u00e8 un gigante gassoso avente una massa almeno 1,8 maggiore quella di Giove. Il pianeta orbita a una distanza stimata in 5,235 UA, quindi molto simile a quella di Giove.\nCome gli altri pianeti scoperti in questo sistema solare, prende nome da uno dei personaggi del Don Chisciotte di Cervantes, in questo caso Sancio Panza (in spagnolo \"Sancho Panza\")."}
{"id": "1504693", "revid": "287204", "url": "https://it.wikipedia.org/wiki?curid=1504693", "title": "Under Satanae", "text": ""}
{"id": "1504696", "revid": "1654832", "url": "https://it.wikipedia.org/wiki?curid=1504696", "title": "Joseph Kesselring", "text": "Fra le dodici pi\u00e8ces teatrali da lui scritte, l'unica ad avere un certo successo \u00e8 stata \"Arsenico e vecchi merletti\", da cui \u00e8 stato tratto l'omonimo film del 1944 diretto da Frank Capra.\nDal 1980 \u00e8 stato creato un premio, in suo onore, assegnato ai migliori drammaturghi emergenti. Fra i premiati, Tony Kushner e David Auburn."}
{"id": "1504697", "revid": "729019", "url": "https://it.wikipedia.org/wiki?curid=1504697", "title": "Tour della Nazionale di rugby a 15 della Nuova Zelanda 1993", "text": "Nel 1993, gli All Blacks della nazionale neozelandese di Rugby Union, si recano in tour in Inghilterra e Scozia.\nIl bilancio \u00e8 completo di vittorie nei match non ufficiali. Solo l'Inghilterra riuscir\u00e0 a battere gli All Blacks.\nNello stesso anno il New Zealand Divisional XV si era recato in tour nel sud pacifico.\nNZ Divisional XV nel Sud Pacifico.\nTour della selezione dei giocatori della seconda divisione dell'NPC."}
{"id": "1504704", "revid": "122652474", "url": "https://it.wikipedia.org/wiki?curid=1504704", "title": "Mu Arae d", "text": "Mu Arae d, chiamato anche Rocinante, \u00e8 un pianeta extrasolare in orbita attorno alla stella Mu Arae, la cui scoperta fu annunciata nel 2004.\nIl pianeta ha una massa circa la met\u00e0 di quella di Giove (quindi quasi sicuramente \u00e8 un gigante gassoso) ed orbita ad una distanza di 0,921 UA dalla stella con un periodo di rivoluzione di 310,55 giorni.\nProbabilmente il pianeta \u00e8 situato ad una distanza abbastanza vicina alla stella da permetterle di ricevere una quantit\u00e0 di radiazione ultravioletta simile a quella che la Terra riceve dal Sole. Tuttavia \u00e8 troppo vicino perch\u00e9 qualche ipotetico satellite dotato di massa sufficiente possa mantenere sulla propria superficie acqua allo stato liquido, che \u00e8 uno dei requisiti fondamentali della vita.\nCome gli altri pianeti scoperti in questo sistema solare, prende nome da uno dei personaggi del Don Chisciotte di Cervantes, in questo caso Ronzinante (in spagnolo \"Rocinante\")."}
{"id": "1504708", "revid": "289247", "url": "https://it.wikipedia.org/wiki?curid=1504708", "title": "The Sims 2 Stagioni", "text": ""}
{"id": "1504715", "revid": "4175", "url": "https://it.wikipedia.org/wiki?curid=1504715", "title": "Tour della Nazionale di rugby a 15 della Nuova Zelanda 1995", "text": "Il tour del 1995 della nazionale di rugby a 15 della Nuova Zelanda si compose di otto tappe tra Italia e Francia e si svolse tra il 25 ottobre e il 18 novembre 1995.\nFurono previsti tre \"test match\", dei quali uno contro l' (allo stadio Renato Dall'Ara di Bologna) e due contro la (al Municipal di Tolosa e al Parco dei Principi di Parigi).\nGli altri cinque incontri furono contro a Catania, a Tolone, comitato del Linguadoca-Rossiglione a B\u00e9ziers, comitato del C\u00f4te basque Landes a Bayonne e a Tomblaine (presso Nancy).\nGli incontri.\nI primi due incontri si tennero in Italia: a Catania il XV degli \"All Blacks\" batt\u00e9 la Nazionale A italiana per 51-21 con sei mete contro le due azzurre, mentre invece il \"test match\" di Bologna vide un punteggio pi\u00f9 severo, 70-6 per i neozelandesi con 10 mete contro nessuna italiana.\nIl primo incontro in Francia fu una vittoria per 34-19 sulla selezione dei , cui fece seguito nel fine settimana successivo la vittoria a B\u00e9ziers sulla selezione del comitato rugbistico di Linguadoca-Rossiglione e, nell'altro infrasettimanale a Bayonne, un 47-20 su quella del comitato di C\u00f4te basque Landes.\nIl primo dei due \"test match\" contro la , a Tolosa, fu una sconfitta, peraltro l'unica di tutto il \"tour\", maturata al termine di un incontro in cui gli \"All Blacks\" non riuscirono ad andare a meta mentre i francesi vi andarono tre volte con Sadourny, Dourthe e Saint-Andr\u00e9.\nL'ultimo infrasettimanale fu a Tomblaine, sobborgo nei pressi di Nancy, dove la Francia A incontr\u00f2 il XV della Nuova Zelanda, questa volta vincitore 55-17 con nove mete contro due dei francesi.\nInfine, nel \"test match\" di Parigi, gli \"All Blacks\" ebbero la rivincita sulla sconfitta di una settimana prima, vincendo 37-12 grazie a quattro mete, una ciascuna da Rush, Osborne, Ian Jones e Lomu, contro le due di Saint-Andr\u00e9."}
{"id": "1504721", "revid": "110157", "url": "https://it.wikipedia.org/wiki?curid=1504721", "title": "Contralbero", "text": "Il contralbero, o albero d'equilibratura, a volte chiamato anche vibrodina, \u00e8 un componente del motore utile per ridurre le vibrazioni provocate dal suo squilibrio, che genera delle forze alterne del secondo ordine e delle forze d'inerzia. Il contralbero, limitando le vibrazioni, riesce ad allungare la vita, migliorare le prestazioni del motore e il comfort del pilota.\nCausa delle vibrazioni.\nLe vibrazioni principali del motore non sono dovute alla combustione della miscela nei cilindri, anche nel caso in cui il monoblocco del propulsore sia particolarmente rigido e non sono causate neppure dalla rotazione dell'albero motore, che \u00e8 equilibrato con appositi contrappesi o forme particolari (a meno che non sia studiato assieme al contralbero o meno per equilibrare le forze che generano le vibrazioni), ma sono determinate invece dal movimento alterno dei pistoni che accelerano sotto la spinta del gas, rallentando bruscamente e riprendendo velocit\u00e0 invertendo il loro senso di marcia.\nA ognuno di questi cambiamenti di velocit\u00e0 corrisponde una spinta sull'albero motore che tende a scuotere il blocco: per esempio, durante la fase di espansione (quando i gas combusti aumentano repentinamente pressione e spingono le pareti del cilindro), il pistone, \"sparato\" via come un proiettile, trasmette la sua spinta al sistema biella-manovella, che la supporta trasmettendola a sua volta come momento angolare sull'albero a gomiti. I pistoni adiacenti, invece, possono trovarsi in fase di compressione (fase precedente e di lavoro opposto a quella di espansione) dove la biella anzich\u00e9 ricevere forze, si ritrova a dover esercitare una forza opposta, spingendo l pistone dentro il cilindro (con una discreta forza) per comprimere i gas freschi aspirati combustibile/comburente (questa, tra le 'fasi passive', \u00e8 quella che richiede pi\u00f9 energia). Oppure nelle fasi di scarico e aspirazione, dove l'energia assorbita \u00e8 di minore entit\u00e0, detta \"lavoro di pompaggio\". Ognuno di questi repentini cambi di direzione e accelerazione dei complessi biella-pistone provoca vibrazioni al complesso del motore, ecco perch\u00e9 il propulsore viene agganciato al corpo della vettura con supporti elastici che smorzano (ma non annullano), il disturbo delle vibrazioni.\nIl pistone provoca le scosse pi\u00f9 violente quando inverte il senso di marcia: in ogni istante del suo movimento, per\u00f2 disturba l'equilibrio del sistema perch\u00e9 non \u00e8 mai fermo o a velocit\u00e0 costante: \u00e8 infatti sempre in una fase di accelerazione o di rallentamento che genera a sua volta una spinta sul blocco.\nPartendo ad esempio dal punto morto superiore (PMS), cio\u00e8 dal punto in cui il pistone arresta la sua corsa verso l'alto e supponendo che il motore giri a velocit\u00e0 costante, il pistone ha una velocit\u00e0 intensa a circa la met\u00e0 della sua corsa (quando si trova a met\u00e0 tra i due punti morti, leggermente spostato verso il punto morto superiore, questo dipende dalla lunghezza della biella rispetto alla manovella), seguita da una fase lenta all'avvicinarsi del punto morto, ma per quanto riguarda l'accelerazione del pistone si hanno i valori massimi ai punti morti ed \u00e8 nulla quando si trova a met\u00e0 della sua corsa (dove si ha la velocit\u00e0 massima), queste accelerazioni tanto sono accentuate e tanto maggiore sar\u00e0 la forza d'inerzia (dipende anche dalla massa in movimento alternativo, pistone in primis) e la vibrazione.\nQuesta disparit\u00e0 di velocit\u00e0 e di accelerazioni e la conseguente disuguaglianza delle forze d'inerzia rendono necessario equipaggiare con alberi speciali di equilibratura (detti appunto \"controalberi\") anche motori ben equilibrati come il diffusissimo \"quattro cilindri in linea\", in cui due pistoni salgono mentre altri due scendono, si ha un equilibrio perfetto per quanto riguarda le forze di prim'ordine, ma si generano comunque sia forze di secondo ordine.\nIl disturbo in questo caso \u00e8 cancellato creandone uno uguale e contrario, per esempio facendo ruotare due alberi di masse eccentriche a velocit\u00e0 di rotazione doppia e che ruotano in senso opposto tra loro.\nPer evitare l'uso di questo contralbero nei motori pluricilindrici equilibrati alle forze di prim'ordine (con due cilindri o pi\u00f9), si dovrebbe usare un albero a gomiti con una manovella per pistone ed equamente sfalsate tra loro lungo tutto l'albero motore (ne \u00e8 un esempio tipico il motore Boxer e i tricilindrici), come nel caso di un motore quadricilindrico con albero motore a crociera, il che permette anche una rotazione pi\u00f9 costante del motore, ma richiede una maggiore resistenza dell'albero motore.\nNel caso dei motori in linea bicilindrici, questi potrebbero essere perfettamente equilibrati per le forze di secondo ordine, ma potrebbe comunque sia verificarsi una forza o coppia laterale (ai lati dell'albero motore), data dalla posizione affiancata dei pistoni, dove portano ad alzare un lato dell'albero motore ed abbassare l'altro, il che eviterebbe la forza di vibrazione dall'alto verso il basso, ma genera una forza di rotazione del motore, al quale si pu\u00f2 contrastate utilizzando un contralbero.\nTipo di vibrazioni.\nLe vibrazioni generate nei motori a moto alternativo possono essere di diverso tipo:\nFunzionamento.\nUn contralbero \u00e8 concepito per vincere le forze d'inerzia di prim'ordine e second'ordine, ma ogni singolo contralbero pu\u00f2 intervenire su un singolo ordine, inoltre a seconda del motore pu\u00f2 essere necessario un diverso funzionamento e azionamento del contralbero; in particolare nei motori monocilindrici \u00e8 possibile utilizzare un contralbero che per correggere le forze di prim'ordine ruota alla stessa velocit\u00e0 dell'albero motore e, dato che in questo caso il suo funzionamento \u00e8 coadiuvato dall'albero motore (albero motore sbilanciato per correggere parte della vibrazione), ruoter\u00e0 in senso opposto ad esso, e poich\u00e9 il pistone svilupper\u00e0 una vibrazione verso il basso e verso l'alto (cresce e decrescer\u00e0 raggiungendo il massimo ai punti morti e il minimo a met\u00e0 della corsa), un contralbero svilupper\u00e0 una forza che ruoter\u00e0 sull'asse dello stesso.\nNei bicilindrici a V di 90\u00b0 con i pistoni mossi dalla stessa manovella si generer\u00e0 una vibrazione di prim'ordine caratterizzata da una forza costante e che ruoter\u00e0 sincrona al motore, in questo caso \u00e8 possibile usare solo l'albero motore o agire tramite un contr'albero che ruoter\u00e0 nello stesso verso e con la stessa velocit\u00e0 del motore.\nUna forza di second'ordine si svilupper\u00e0 invece sempre lungo una linea che corre lungo la corsa del pistone, con una intensit\u00e0 di molto minore di quella del prim'ordine, ma con velocit\u00e0 doppia, quindi per la correzione richieder\u00e0 contralberi meno squilibrati, ma fatti ruotare con rotazione doppia oppure una particolare configurazione del motore.\nForma.\nIl contralbero non \u00e8 altro che un albero che ruota tra due cuscinetti di supporto (posti alle estremit\u00e0), munito di una massa eccentrica, la quale gli conferisce la funzione di albero equilibratore.\nAccorgimenti.\nDato che il contralbero \u00e8 posizionato nel carter e quasi sempre \u00e8 a bagno nell'olio assieme al cambio, la sua forma fa s\u00ec che con la rotazione, vada a sbattere e muovere l'olio, creando una dispersione d'energia e mutando la sua azione antivibrante, quindi sar\u00e0 necessario vestire tale contralbero con un cilindro e chiudere le estremit\u00e0, facendo rimanere l'olio al di fuori di tale rivestimento, in modo che scivolando sulla superficie del cilindro, l'olio non interferisca n\u00e9 con il suo ruotare ne sulla sua azione antivibrante.\nNumero di masse.\nIl sistema antivibrante, quando \u00e8 presente, generalmente \u00e8 formato da un solo elemento, che nel caso dei monocilindrici invece di ruotare nello stesso verso del motore ruota nel senso opposto, perch\u00e9 viene coadiuvato dall'albero motore, ma in alcuni casi, come nei motori per mezzi pi\u00f9 costosi e destinati a un acquirente attento alle vibrazioni e comfort di guida, si possono avere anche due contralberi, dove un contralbero vince le forze del 2\u00ba ordine, mentre l'altro le vibrazioni date per inerzia dei componenti a movimento lineare (pistone), volendo si possono utilizzare un numero ancora superiore di contralberi, ma generalmente risulta essere troppo costoso e con vantaggi troppo limitati, preferendo utilizzare anche l'albero motore come parte attiva per contrastare le vibrazioni.\nAzionamento.\nIl contralbero pu\u00f2 essere azionato in vari modi:\nVantaggi &amp; Svantaggi.\nLa necessit\u00e0 di ricorrere a questo accorgimento, porta ad avere come svantaggio:\nMentre come vantaggi si ha:\nAlternative.\nIl contralbero perde la sua importanza quando il motore diventa pi\u00f9 frazionato, perch\u00e9 maggiore \u00e8 il numero di cilindri e meno c'\u00e8 necessit\u00e0 di contralberi visto che i pistoni sono pi\u00f9 piccoli e perch\u00e9, studiando opportunamente la disposizione e la sequenza dei loro movimenti, si pu\u00f2 arrivare a una perfetta compensazione interna, come avviene per il \"sei cilindri in linea\" che non presenta questi problemi.\nIn alternativa pu\u00f2 essere impiegato un falso pistone, dove viene predisposto un pistone che viene utilizzato solo per equilibrare il motore, altra soluzione consiste nel sistema a batacchio, dove si ha sempre un sistema biella manovella, ma che in questo caso agisce su una leva, questo permette di non dover dedicare un cilindro per il sistema d'equilibratura."}
{"id": "1504723", "revid": "188323", "url": "https://it.wikipedia.org/wiki?curid=1504723", "title": "Albero d'equilibratura", "text": ""}
{"id": "1504725", "revid": "188323", "url": "https://it.wikipedia.org/wiki?curid=1504725", "title": "Albero equilibratore", "text": ""}
{"id": "1504732", "revid": "1342360", "url": "https://it.wikipedia.org/wiki?curid=1504732", "title": "Associazione Calcio Padova 1910-1911", "text": "Partite.\nCampionato veneto di seconda categoria.\nLe previste due partite contro il non vengono disputate."}
{"id": "1504734", "revid": "729019", "url": "https://it.wikipedia.org/wiki?curid=1504734", "title": "Tour della Nazionale di rugby a 15 della Nuova Zelanda 1997", "text": "Nel 1997, gli All Blacks della nazionale neozelandese di \"Rugby a 15\", si recano in tour nelle Isole Britanniche.\nBen 4 i test match, di cui 3 vinti. Solo nell'ultimo l'Inghilterra riuscir\u00e0 a fermare i tutti neri sul pareggio.\nRisultati.\nNetto successo degli All Blacks, nel match contro la nazionale \"A\" Gallese. Eroe del match \u00e8 Carlos Spencer autore di 18punti\nGlI All Blacks, travolgono anche l'Irlanda, contro la quale mantengono il record di imbattibilit\u00e0 sin dal 1905.\nLa nazionale \u201cemergenti\u201d dell'Inghilterra viene letteralmente sommersa dai neozelandesi, grazie soprattutto all'estro della stella nascente Carlos Spencer, e alle mete di Jonah Lomu e alla grande prestazione di Todd Miller (3 mete)\nAll'Inghilterra non riesce il miracolo contro la Nuova Zelanda e gli All Blacks si aggiudicano un match assai pi\u00f9 equilibrato di quanto non dica il punteggio. Incontro che dsi gioca nell'incosueta cornice (almeno per il rugby) dell'Old Trafford\nIl terzo match in Inghilterra \u00e8 contro una selezione ad inviti. Il match assai equibrilato \u00e8 deciso ancora dall'estro di Carlos Spencer\nFacilissimo il successo contro un Galles troppo rassegnato per opporre una valida resistenza\n\u00c8 il match della vita per gli inglesi che colgono un clamoroso pareggio, dopo aver chiuso il primo tempo in vantaggio per 23-9. Agli osservatori, l'Inghilterra sembra pronat per la sfida ai pi\u00f9 forti per la coppa del Mondo 1999"}
{"id": "1504735", "revid": "306856", "url": "https://it.wikipedia.org/wiki?curid=1504735", "title": "Capo Spartivento (Calabria)", "text": "Capo Spartivento (anticamente \"Promontorio di Eracle\" in epoca greco-romana), \u00e8 una localit\u00e0 che si trova nel comune di Palizzi, in provincia di Reggio Calabria. \u00c8 considerato il promontorio pi\u00f9 meridionale della penisola italiana.\nStoria.\nL'attuale \"Capo Spartivento\" corrisponderebbe all'antico \"promontorio di Eracle\" (in greco \"\u03c4\u1f41 \u0397\u03c1\u03ac\u03ba\u03bb\u03b5\u03b9\u03bf\u03bd \u1f03\u03ba\u03c1\u03b1\"). Scrive su di esso il geografo greco Strabone:\nNel 1867 venne costruito il Faro di Capo Spartivento."}
{"id": "1504737", "revid": "767487", "url": "https://it.wikipedia.org/wiki?curid=1504737", "title": "Teatro Verga", "text": "Il teatro Giovanni Verga \u00e8 la sede principale del Teatro Stabile di Catania ed \u00e8 ubicato in via Giuseppe Fava.\nIl teatro.\nIl teatro \u00e8 stato realizzato nel 1969 ristrutturando una sala cinematografica sita in via dello Stadio a Catania. Alla sala venne dato il nome di \"Teatro delle Muse\" e divenne il teatro principale della compagnia del Teatro Stabile di Catania. Esso era stato costruito per poter far fronte all'aumento esponenziale degli abbonati che in un ventennio era passato da 75 a circa 13.000. Dotato di una sala spaziosa e di una galleria, dispone di 609 posti. Nel gennaio del 1981 il teatro viene distrutto da un incendio ma \u00e8 subito ricostruito ed in meno di un anno torna ad essere disponibile. Al nuovo teatro viene dato il nome dello scrittore catanese Giovanni Verga."}
{"id": "1504738", "revid": "767487", "url": "https://it.wikipedia.org/wiki?curid=1504738", "title": "Alfonso ed Estrella", "text": "Alfonso und Estrella, in italiano Alfonso ed Estrella, \u00e8 un'opera di Franz Schubert su libretto di Franz von Schober, debuttante a Weimar il 24 giugno 1854 diretta da Franz Liszt con Rosa Aght\u00e9-Milde e Hans Feodor von Milde.\nUna travagliata genesi.\nSchubert, intimo amico del librettista von Schober, scrisse la musica in soli sei mesi, dal settembre 1821 al febbraio 1822, ma l'opera tard\u00f2 ad essere rappresentata. Schubert voleva farla debuttare a Vienna, ma fu nominato un direttore artistico italiano che favor\u00ec il melodramma italiano, a danni di quello tedesco. Schubert vide anche sfumare il sogno di vederla rappresentare a Dresda, poich\u00e9 mancavano i cantanti, e l'opera venne rappresentata postuma solo nel 1854.\nTrama.\n\"In Spagna\". &lt;br&gt;\nFroila, re di L\u00e9on, da anni \u00e8 stato spodestato da Mauregato, e ora abita nei monti con il figlio Alfonso. Un giorno Alfonso si imbatte durante la caccia regale in Estrella, la figlia di Mauregato, e tra i due \u00e8 subito amore. Di Estrella \u00e8 innamorato per\u00f2 anche Adolfo, generale di Mauregato, a cui era promessa la mano della ragazza. Tuttavia, respinto da Estrella, e vistasi negare la possibilit\u00e0 di sposarla da parte del Re, Adolfo ordisce una congiura contro Mauregato. Alfonso, per\u00f2, riesce a sventarla, salvando il re. Mauregato ringrazia il giovane riconoscendolo legittimo erede al trono e lo fa sposare con la figlia Estrella."}
{"id": "1504740", "revid": "125764675", "url": "https://it.wikipedia.org/wiki?curid=1504740", "title": "Citt\u00e0 di fondazione nel periodo fascista", "text": "Le citt\u00e0 di fondazione nel periodo fascista, ovvero i centri urbani fondati in quell'epoca, hanno delle caratteristiche peculiari legate alle teorie urbanistiche dell'epoca. Riguardano alcune zone del territorio nazionale del Regno d'Italia e delle sue colonie a partire dal 1928, anno di fondazione di Mussolinia, oggi Arborea, e nei territori dell'Impero dopo la sua fondazione (1936).\nCaratteristiche.\nTali centri urbani fanno parte del pi\u00f9 vasto fenomeno delle bonifiche integrali che videro la realizzazione di un gran numero di nuovi insediamenti. Solo alcuni di questi hanno per\u00f2 il carattere di complessit\u00e0 di centro urbano residenziale. Gli insediamenti avevano spesso modesta estensione territoriale e demografica e uno specifico carattere rurale, e non erano allora assimilabili, sia per dimensioni che per caratteristiche progettuali, ad una citt\u00e0 vera e propria, intesa come insediamento urbano intensivo, separato dalla campagna, sede di attivit\u00e0 economiche di vario tipo, luogo di integrazione, concentrazione ed interrelazione tra varie funzioni ed istituzioni. La pi\u00f9 frequente tipologia insediativa corrispondeva infatti ad un centro di servizi posto all'interno di un'area d'insediamento agricolo sparso, in cui le case rurali sono poste direttamente sull'appezzamento agricolo assegnato alla famiglia colonica. Il centro di aggregazione non aveva carattere residenziale, ma comprendeva edifici pubblici (chiesa, casa del fascio, ambulatorio, a volte municipio, caserma della milizia e scuola) e servizi (consorzio agrario, spaccio, barbiere, locanda), organizzati intorno ad una piazza o ad un asse viario.\nLa consolidata definizione di \"citt\u00e0 di fondazione\", non comprende quindi, anche alla luce di recenti studi, riscoperte e pubblicazioni, la complessit\u00e0 ed il gran numero di urbanizzazioni di varia tipologia insediativa programmate nel contesto di pianificazione territoriale ed agricola di pi\u00f9 ampia scala della \"bonifica integrale\" che prevedeva la bonifica idrica o il disboscamento di aree vaste, la suddivisione del territorio agricolo in appezzamenti podarili e l'infrastrutturazione del territorio.\nFecero eccezione alcune citt\u00e0 fondate nel Lazio, come Littoria, poste all'interno di una vasta area d'insediamento (Agro Pontino) che necessitava di servizi di maggior scala, ed altre in Sardegna come Carbonia, sorte per finalit\u00e0 diverse da quelle agricole.\nScopi e presupposti politici ed ideologici.\nL'intensa attivit\u00e0 di fondazione di questi nuovi insediamenti e le loro caratteristiche, nascevano da specifici caratteri dell'ideologia fascista ed in particolare dalle istanze antimoderne ed antiurbane che caratterizzavano una parte del movimento, senza per questo esaurirne la complessit\u00e0.\nLe nuove fondazioni avevano quindi carattere di piccoli centri rurali, nell'ottica di un tradizionalista ritorno alla terra e alla civilt\u00e0 contadina, che il fascismo mostrava di preferire alla grande urbanizzazione, nonostante una parte di esso si presentasse come modernista.\nTale antiurbanesimo fu chiaramente espresso nel \"Discorso dell'Ascensione\" pronunciato da Mussolini al parlamento il 26 maggio 1927 in cui si metteva l'accento sulla necessit\u00e0 di limitare la crescita urbana, l'inurbamento del proletariato e lo spopolamento delle campagne al fine di combattere la denatalit\u00e0.\nLa creazione di nuove possibilit\u00e0 di sfruttamento agricolo avrebbe, nelle intenzioni, creato una classe sociale di piccoli mezzadri o proprietari agricoli, legati alla terra con tutta la famiglia, immuni alla crisi d'identit\u00e0 causata dal rapporto salariale e dall'inurbamento, tematica gi\u00e0 oggetto di uno dei libri fondativi delle ideologie totalitarie, \"Il tramonto dell'Occidente\", di Oswald Spengler, ammiratissimo da Mussolini. La mezzadria fu vista come esempio e origine del corporativismo e propugnata fortemente. Si sperava quindi che la ruralizzazione avrebbe combattuto la denatalit\u00e0, vista come degenerazione, ed i disordini sociali.\nLe aree necessarie a realizzare gli interventi venivano recuperate quasi sempre attingendo a terreni demaniali incolti o da bonificare che venivano ceduti all'ente incaricato della bonifica, spesso l'O.N.C. (Opera Nazionale Combattenti) che provvedeva alla pianificazione, all'appoderamento ed all'assegnazione dei vari appezzamenti a famiglie di mezzadri che avrebbero nel tempo ripagato gli investimenti iniziali e anche riscattata la propriet\u00e0.\nI nuovi centri avevano uno scopo economico e sociale, in quanto volevano essere centri propulsivi dello sviluppo (agricolo o industriale, a seconda dei casi) di zone precedentemente poco o nulla abitate, come l'Agro Pontino e il Metapontino. Molti sorsero in aree agricole appena bonificate o , altre sorsero come borghi di minatori, come accadde in Sardegna e in Istria. La fondazione di nuovi centri rappresent\u00f2 in breve un'operazione di grande valenza propagandistica per il regime, nonostante le primissime fondazioni (fra tutte quella di Littoria) si fossero svolte in un clima di contrasto e con la parziale contrariet\u00e0 dello stesso Mussolini, fautore inizialmente di una politica e di una propaganda radicalmente anti-urbana, tradottasi successivamente in forme pi\u00f9 moderate.\nUrbanistica.\nI nuovi centri, in particolar modo i pi\u00f9 grandi, erano costruiti a partire da un modello base: una piazza centrale, nella quale era presente una \"Torre Littoria\", attorno alla quale venivano eretti gli edifici pubblici principali (il municipio, la chiesa, la casa del fascio, la caserma della Milizia Volontaria per la Sicurezza Nazionale (MVSN), l'ufficio postale, la scuola) e cos\u00ec via. Intorno a questo nucleo centrale si estendevano, nei centri pi\u00f9 grandi, i quartieri abitati veri e propri, mentre nei centri rurali si passava direttamente alle campagne appoderate.\nArchitettura.\nL'architettura degli insediamenti di fondazione riflette la complessit\u00e0 del panorama architettonico italiano degli anni trenta, in cui convivevano le istanze del razionalismo europeo pi\u00f9 rigoroso, con il cosiddetto stile \"novecento\" che perseguiva una rilettura della tradizione, per tacere delle posizioni pi\u00f9 accademiche.\nTra tali posizioni vigeva un'accesa polemica che non impediva compromessi e ibridazioni sulla strada di ricerca di un razionalismo \"italiano\" portata avanti, per esempio da Libera e sull'attenzione per l'architettura spontanea \"mediterranea\".\nQuesto scontro e questa contemporanea ricerca di conciliare modernit\u00e0 e tradizione possiamo vederla per esempio nella realizzazione dei cinque maggiori centri dell'Agro Pontino. Littoria fu progettata da Oriolo Frezzotti in uno stile eclettico e monumentale in cui spiccano solo due edifici di Angiolo Mazzoni con caratteri che richiamano il futurismo. Dopo le critiche dei razionalisti per la seconda citt\u00e0, Sabaudia, viene bandito un concorso vinto, tra le polemiche, da un gruppo di giovani progettisti che propone un linguaggio razionalista, sia pure con qualche elemento novecentista. Il terzo centro Pontinia, viene affidata all'ufficio tecnico dell'ONC, per evitare le polemiche che avevano provocato anche una gazzarra in Parlamento, ma il risultato \u00e8 una contaminazione poco riuscita di razionalismo con forme vernacolari. Per Aprilia e Pomezia si ritorna al concorso a cui partecipano progetti molto interessanti (Libera e Muratori-Quaroni), anche se vincono i progetti del collettivo 2PST (Concezio Petrucci, Mario (Mos\u00e8) Tufaroli, Emanuele Filiberto Paolini e Riccardo Silenzi), gi\u00e0 autori di Fertilia, progetto spesso definiti piuttosto anonimi e vernacolari.\nLa polemica tra il razionalismo di Sabaudia, \"la vuota magniloquenza\" di Littoria e \"il falso folclore imitativo dei cosiddetti stili minori\" o \"l'insulso populismo ruralista\" di Pontinia o di Aprilia, continu\u00f2 nel dopoguerra e restituisce la complessit\u00e0 di un dibattito architettonico che coinvolse tutte le realizzazioni di quel decennio e che oggi pu\u00f2 sfuggire portando a confondere in un generico stile razionalista, le forme architettoniche prive di ornamenti architettonici, se non i simboli del regime (aquile e fasci) in altorilievi sui muri o sulle pavimentazioni, che tanto richiamano la pittura metafisica.\nPopolamento.\nIl popolamento delle nuove citt\u00e0 veniva pianificato in ragione delle dimensioni dell'area e della funzione produttiva principale per essa prevista. Per le aree rurali si parla di \"colonizzazione\", specialmente nel caso di aree paludose bonificate o di ex latifondi, appoderate secondo il modello \"a poderi diffusi\": queste nuove aree rurali furono popolate principalmente da cittadini provenienti da zone dell'Italia settentrionale caratterizzate da un'agricoltura tradizionale pi\u00f9 avanzata, ma depresse dalla crisi economica: in particolare da Friuli, Veneto, Emilia, Romagna e Marche; v'erano per\u00f2 anche famiglie autoctone o prossime dell'area appoderata, come accadeva in modo particolare per le bonifiche dell'Italia meridionale, ossia del foggiano, del Metapontino e del latifondo siciliano.\nCitt\u00e0 di fondazione nel periodo fascista in Italia.\nLazio.\nLe bonifiche integrali attuate nel Lazio e, soprattutto, nell'Agro Pontino, rappresentarono un momento importante nella politica economica e nella propaganda del regime. Le attivit\u00e0 di bonifica proseguivano analoghe iniziative avviate gi\u00e0 sotto il governo Nitti. L'attivit\u00e0 insediativa comprese anche centri urbani importanti (Littoria [dal 1945 Latina], Sabaudia, Pomezia, Aprilia, Pontinia e Guidonia) sorti senza un ordine prestabilito, ma piuttosto seguendo le esigenze che man mano ponevano la bonifica, l'infrastrutturazione e l'insediamento agricolo. Altri centri importanti furono Colleferro (1935) e San Cesareo (1928). Tuttavia la maggior parte dei nuovi nuclei d'insediamento fu costituita da piccoli centri di servizio a cui facevano capo le aree agricole appoderate. Numerosi furono invece i centri minori, oggi piccole frazioni abitate ed all'epoca centri di servizio per le attivit\u00e0 rurali.\nSi riporta un elenco non esaustivo di tali insediamenti, recentemente oggetto di riscoperta storica e culturale.\nProvincia di Latina.\nLa bonifica dell'Agro Pontino rappresent\u00f2 un momento importante nella politica economica e nella propaganda del regime. Le attivit\u00e0 di bonifica proseguivano analoghe iniziative cominciate sotto il governo di Francesco Saverio Nitti.\nLe citt\u00e0 edificate nell'Agro Pontino furono cinque: Littoria (Latina dal 1945), Sabaudia e Pontinia e sorsero senza un ordine prestabilito, piuttosto seguendo le esigenze che ponevano la bonifica, la creazione delle infrastrutture e l'insediamento agricolo.\nAd esse possiamo aggiungere Aprilia, Pomezia e Guidonia nell'Agro romano e Colleferro sorta per motivi produttivi industriali.\nDa notare che i centri urbani sorsero per evidenti esigenze infrastrutturali e nonostante una certa resistenza dello stesso Mussolini che preferiva chiamarli \"centri comunali\" e non \"citt\u00e0\", a causa dell'ideologia \"ruralista\" ed antiurbana che improntava la politica fascista di quegli anni.\nProvincia di Roma.\n1923\n1927\n1934-1935\n1937\n1938-1939\n1939\nTrentino-Alto Adige.\nRiassumendo la questione altoatesina il fascismo, a sostegno della politica di italianizzazione dell'Alto Adige, punt\u00f2 sulla costruzione di alcuni \"villaggi\" per ospitare i lavoratori immigrati da altre regioni d'Italia: a Merano con la costruzione di alcuni villaggi periferici e qualche fabbrica, mentre a Bolzano con un piano regolatore che prevedeva l'ingrandimento della citt\u00e0 dai ai abitanti circa, con la costruzione di una zona industriale e di tre rioni ospitanti gli operai (Dux e Littorio) e la classe dirigente (Venezia).\nFriuli-Venezia Giulia.\nNel Friuli spicca l'esperienza urbanistica di Torviscosa, in provincia di Udine, progettata e realizzata a partire 1937.\nLa fondazione del nuovo centro in terreni di bonifica, fu il risultato dell'accordo tra un investitore privato la \u201cSociet\u00e0 Anonima Agricola Industriale per la produzione Italiana di Cellulosa\u201d dell'imprenditore Franco Marinotti ed il governo fascista. L'insediamento \u00e8 finalizzato ad un impianto di produzione di cellulosa e di fibre da essa derivate, a partire da piantagioni di canne. Unisce cio\u00e8 caratteristiche rurali con altre industriali, anche se l'impianto e l'immagine del centro urbano sono determinate dalla centralit\u00e0 dello stabilimento.\nIl centro nacque tra il 1937 ed il 1938 con la definitiva bonifica delle paludi, effettuata a partire dal 1927, e la fondazione di una fabbrica per la produzione di cellulosa, ricavata dalla lavorazione della canna gentile (Arundo donax) di cui il territorio \u00e8 ricco, che viene poi utilizzata nella fabbricazione di fibre artificiali; il tutto nel quadro della politica di autarchia inaugurata dal Fascismo negli anni trenta. Nel 1940 fu istituito il nuovo comune di Torviscosa, separandone il territorio da quello di San Giorgio di Nogaro.\nEmilia-Romagna.\nProvincia di Bologna.\nVillaggio della Rivoluzione (1938) nel Quartiere Saragozza in Bologna\nProvincia di Forl\u00ec.\n1925-1927\n1927-1932\nProvincia di Reggio Emilia.\n1930-1941\nReggio Emilia\n\"Insediamenti Ifacp:\"\nToscana.\nProvincia di Grosseto.\n1925-1933\n1932\nProvincia di Pisa.\n1925-1933\nUmbria.\nProvincia di Perugia.\n1936-1937\nAbruzzo.\nIn Abruzzo furono fondati due centri, poco conosciuti. Il primo, originariamente denominato \"Salle del Littorio\" (oggi Salle Nuova, frazione di Salle) in provincia di Pescara, fu realizzata a partire dal 1936, a seguito di movimenti franosi che avevano investito il nucleo altomedievale del paese. Il secondo, Aielli Stazione (frazione di Aielli) in provincia dell'Aquila fu fondato anch'esso in sostituzione di un nucleo antico. Nel 1934, inoltre, il fascismo promosse la realizzazione di un piccolo insediamento, Fonte Cerreto (frazione dell'Aquila) con annessa stazione turistica a servizio della funivia del Gran Sasso d'Italia e degli impianti sportivi di Campo Imperatore.\nProvincia dell'Aquila.\n1934\nProvincia di Chieti.\n1939-1940\nProvincia di Pescara.\n1933\nMolise.\nProvincia di Campobasso.\n1922-1929\nPuglia.\nAll'interno degli interventi di bonifica integrale durante gli anni trenta, concentrati in particolare in Capitanata, oltre a numerosi nuclei agricoli minori fu prevista la realizzazione di due centri abitati (Segezia (1939-1942) e Incoronata) che tuttavia ebbero scarso sviluppo a causa dell'imminente entrata in guerra. Segezia pianificata da Concezio Petrucci che gi\u00e0 era stato progettista di Aprilia e Pomezia, \u00e8 oggi una frazione del comune di Foggia. Per tutti gli anni trenta il regime progett\u00f2 un'ampia bonifica integrale della Capitanata che migliorasse la situazione di un territorio caratterizzato da zone basse e malariche, latifondi malamente coltivati a frumento, una grande massa di braccianti disoccupati che avevano dato vita a movimenti di lotta per la terra. Gli interventi poterono essere attuati solo a partire dal 1938 e compresero la realizzazione di strade ed altre infrastrutture, l'appoderamento di circa 40.000 ha da assegnare a mezzadri, la realizzazione di due nuovi centri abitati (Segezia e Incoronata) ed altri borghi minori tra cui Borgo Giardinetto (presso Troia), Borgo Cervaro, Loconia (Canosa di Puglia), Borgo Mezzanone (Manfredonia) e Tavernola (presso Foggia). Altri insediamenti sorsero anche fuori dal Tavoliere.\nProvincia di Foggia.\n1934-1935\n1938-1939\n1939-1940\nProvincia di Lecce.\n1920-1930\n1939\nProvincia di Taranto.\n1938-1939\nBasilicata.\nProvincia di Matera.\n1927\n1932\n1938-1940\nCalabria.\nProvincia di Catanzaro.\n1931\nProvincia di Cosenza.\n1927-1930\nSicilia.\nUna delle pi\u00f9 importanti imprese del regime in Sicilia fu certamente la ricostruzione della citt\u00e0 di Mascali (CT), interamente distrutta dall'eruzione dell'Etna del 1928. Il Governo, su impulso dello stesso Mussolini, diede inizio ai lavori di ricostruzione immediatamente dopo la catastrofica calamit\u00e0 naturale, decidendo di spostare la nuova citt\u00e0 pi\u00f9 a valle, a ridosso della strada statale che collega Messina a Catania, e a met\u00e0 strada tra i Comuni di Giarre e Fiumefreddo di Sicilia.\nPer il resto, la pianificazione di nuovi insediamenti in Sicilia avvenne in due fasi. La prima a cavallo degli anni venti e trenta, nell'ambito delle campagne di bonifica di aree incolte e malsane, dopo la legge n. 3134 del 1928 \u201cProvvedimenti per la bonifica integrale\u201d con la fondazione di diversi villaggi operai di bonifica. Due villaggi agricoli furono dovuti all'iniziativa privata (Villaggio Santa Rita e Libertinia). La seconda, intorno al 1939 a seguito dell'\"assalto al latifondo\" che port\u00f2 alla legge 2/1/1940 di riforma agraria, alla nascita dell'ECLS ( Ente di Colonizzazione del Latifondo Siciliano), ed alla fondazione di una quindicina di borghi agricoli di servizi in aree desolate dell'isola.\nNessuno di questi insediamenti ebbe carattere di centro urbano, anche se alcuni di essi furono in seguito riconvertiti ad insediamenti abitativi o agricoli come Borgo Sferro (1927) e Pergusa (1935) che attualmente \u00e8 il centro che ha avuto il maggior sviluppo demografico. Molti insediamenti, invece, sono stati abbandonati ed in stato di rudere.\nUn insediamento che potenzialmente aveva caratteri d'insediamento urbano era Mussolinia di Sicilia, fondata con l'intervento dello stesso duce ma mai completato a seguito di vicende grottesche che hanno sollevato l'interesse di narratori come Sciascia e Camilleri.\nUna decina di nuovi borghi accolsero gli operai occupati nelle opere di bonifica ed erano destinati, in seguito, a divenire nuovi insediamenti abitativi o agricoli (Sferro, 1927), anche se non sempre il processo di riconversione fu attuato (Borgo Recalmigi, oggi abbandonato, nei pressi di Castronovo di Sicilia). Il pi\u00f9 conosciuto di tali centri \u00e8 Pergusa (1935), sorto per la bonifica delle zone umide intorno al lago di Pergusa. Altri siti di bonifica furono il lago di Lentini (Villaggio Bardara) e le aree umide intorno a Siracusa.\nDue interessanti interventi dello stesso periodo furono realizzati da privati nell'ambito degli incentivi economici offerti per l'appoderamento mezzadrile dei latifondi: Villaggio Santa Rita e Libertinia realizzata tra il 1922 e il 1936 nelle campagne di Ramacca.\nIntorno al 1939 la fondazione di una quindicina di borghi, alcuni molto piccoli, destinati a diventare centri di servizi del futuro appoderamento delle aree incolte circostanti, secondo un modello consueto. I borghi, pi\u00f9 o meno grandi, furono costruiti in aree sperdute e desolate e comprendevano alcuni edifici pubblici come la scuola rurale, la chiesa, l'infermeria ed altri ancora, e vennero progettati da giovani progettisti con intenti pienamente funzionalisti. Realizzati intorno al 1940 furono Borgo Lupo (Mineo), Borgo Giuliano (San Teodoro), Borgo Portella della Croce (Tra Prizzi e Vicari), Borgo Petilia (Caltanissetta), Borgo Giacomo Schir\u00f2 (Monreale), Borgo Vicaretto (Castellana Sicula), Borgo Baccarato (Aidone), Borgo Antonio Cascino (Enna), Borgo Domenico Borzellino (Monreale), Borgo Antonio Bonsignore (Ribera).\nL'operazione cess\u00f2 per molte cause, oltre ovviamente allo scoppio della guerra: la carenza di infrastrutture, la scarsa disponibilit\u00e0 dei contadini a lasciare i centri abitati di origine, la mancanza di terreni da appoderare, non avendo proceduto ad alcun esproprio. Infatti gli unici terreni espropriati furono di propriet\u00e0 inglese, nella \"ducea di Nelson\" tra Maniace e Bronte dove fu fondato il Borgo Caracciolo, oggi abbandonato. Alcuni borghi non vennero mai utilizzati ed attualmente risultano praticamente tutti in stato di abbandono ed alcuni, anche pregevoli come architettura, ormai ruderi (Borgo Lupo, Borgo Schir\u00f2).\nAltri borghi vennero realizzati da altri enti e soggetti locali.\nUn caso a parte fu Mussolinia di Sicilia, oggi Santo Pietro frazione del comune di Caltagirone, un progetto ampiamente pubblicizzato (Mussolini pose la prima pietra) e mai completato a seguito di vicende grottesche che hanno sollevato l'interesse di narratori come Sciascia e Camilleri.\nSardegna.\nIn Sardegna le citt\u00e0 di fondazione sono sostanzialmente tre, sorte per motivi diversi tra di loro.\nNon mancarono altri piccoli centri d'insediamento agricolo in un vasto programma d'investimenti infrastrutturali che ebbe come oggetto l'isola.\nCitt\u00e0 metropolitana di Cagliari.\n1922-1928\nProvincia di Oristano.\n1928-1935\nProvincia di Sassari.\n1934-1943\n1936-1943\nProvincia del Sud Sardegna.\n1928-1935\n1937-1938\n1936-1943\nIstria e Dalmazia.\nEx provincia di Pola.\n1922\n1936-1937\nEx provincia di Zara.\n1936\nAltre regioni.\nNelle altre regioni la fondazione di nuovi insediamenti urbani fu abbastanza episodica e non port\u00f2 mai alla nascita di nuove realt\u00e0 urbane ma di piccoli borghi o frazioni.\nNuovi insediamenti nelle colonie.\nDodecaneso (Grecia) (1912-1947).\nLe isole italiane dell'Egeo (conosciute anche come Dodecaneso) erano un gruppo di dodici isole greche situate di fronte alla costa turca. Il Dodecaneso \u00e8 appartenuto al Regno d'Italia e per un breve periodo anche alla Repubblica Italiana. L'occupazione effettiva dell'arcipelago da parte dell'Italia ebbe termine nel settembre del 1943. Nell'arcipelago del Dodecaneso, furono eseguiti numerosi interventi architettonici ed urbanistici sia nell'Isola di Rodi sia in quella di Coo e nelle altre isole vicine. Il pi\u00f9 importante nuovo insediamento fu la cittadina di Portolago, nell'isola di Leros, con il carattere di cittadina militare a servizio di un aeroporto e una base navale che facevano dell'isola il centro della difesa militare nell'Egeo; in pratica accoglieva gli avieri con le loro famiglie. L'insediamento che prende il nome dal governatore Mario Lago, fu progettato secondo i canoni del Razionalismo Italiano. Alcuni considerano questa piccola citt\u00e0, riscoperta solo di recente, come una delle migliori opere urbanistiche ed architettoniche del periodo fascista e del Movimento Moderno in architettura. Altri insediamenti di tipo agricolo furono realizzati da privati sulle isole di Coo e Rodi, tra cui il villaggio di Peveragno Rodio.\n1928-1933\n1933\n1933-1934\n1935-1936\n1936\n1936-1938\nLibia (1911-1947).\nDopo una breve guerra contro l'Impero ottomano nel 1911, l'Italia acquis\u00ec il controllo della Tripolitania e della Cirenaica, ottenendo il riconoscimento internazionale a seguito degli accordi del Trattato di Losanna. Le mire italiane sulla Libia, vennero appoggiate dalla Francia, che vedeva di buon occhio l'occupazione di quel territorio in funzione anti-britannica. Con il fascismo, alla Libia venne attribuito l'appellativo di \"quarta sponda\" negli anni trenta, dopo che negli anni venti vi fu una sanguinosa pacificazione della colonia ad opera di Rodolfo Graziani. Nel 1934, Tripolitania e Cirenaica vennero riunite per formare la colonia di \"Libia\", nome utilizzato 1.500 anni prima da Diocleziano per indicare quei territori. Il governatore Italo Balbo avvi\u00f2 un piano di colonizzazione che port\u00f2 decine di migliaia di Italiani in Libia, con un conseguente enorme sviluppo socio-economico della Libia. In Libia, dopo un pluriennale processo di demanializzazione delle aree fertili vicino alla costa, mediante espropri e acquisti, fu deciso, intorno al 1931, una decisa accelerazione dell'intervento colonizzazione agraria che doveva portare ad insediare 500.000 coloni in vent'anni e gi\u00e0 verso la fine del 1931, si insediarono in Tripolitania circa 5.000 coloni. Tuttavia l'impulso decisivo si ebbe nel 1934 con la nomina a Governatore della Libia di Italo Balbo che fece costruire la nuova strada Litoranea Libica, spina dorsale della presenza italiana e del nuovo insediamento demografico che port\u00f2 alla creazione di numerosi centri abitati, soprattutto in Cirenaica. Cos\u00ec nel 1938 arrivarono circa 15.000 coloni, e oltre 10.000 nel 1939.\nTra il 1933 ed il 1934 furono realizzati in Cirenaica i seguenti villaggi agricoli fondati nel 1933:\n1936\n1937-1938\nTra il 1938 ed il 1939 sorsero diversi villaggi I villaggi \"Sauro\", e \"Borgo Torelli\", rimasero allo stadio di progetto in quanto il contingente di coloni previsto per il 1940 non part\u00ec mai per la Libia. I seguenti villaggi furono intitolati a eroi, a storici o a personalit\u00e0 del regime.\n1938\n1938-1939\n1939\nGli enti attuatori furono principalmente l'I.N. F. P. S. (Istituto Nazionale Fascista per la Previdenza Sociale), e l'E.C.L. (Ente di Colonizzazione della Libia), anche se non mancarono insediamenti di vario tipo da parte di imprenditori privati, fin dagli anni venti (\"El Guarsci\u00e0\", \"El Merg\", \"Tigrinna\").\nGli insediamenti erano costituiti da un centro di servizio, organizzato intorno ad una piazza, generalmente aperta su un lato, intorno alla quale venivano eretti gli edifici pubblici (chiesa, casa del fascio, municipio, spaccio, uffici dell'ente di colonizzazione, locanda). Gli edifici colonici unifamiliari o bifamiliari, ad un solo piano, posti direttamente sui singoli appezzamenti assegnati. La finalit\u00e0 dell'operazione, conforme all'ideologia \"rurale\" che caratterizzava una parte del movimento fascista, era la creazione della piccola propriet\u00e0 contadina; lo Stato forniva i mezzi necessari alle famiglie, che avrebbero ripagato gli anticipi ricevuti, riscattando nel tempo la casa e la terra.\nLa maggior parte dei progetti dei villaggi di colonizzazione realizzati furono eseguiti da Florestano Di Fausto, Umberto Di Segni e Giovanni Pellegrini, che, pur con qualche diversit\u00e0, utilizzarono un linguaggio razionalista declinato in senso mediterraneo, ispirato all'architettura spontanea (volumi semplici, portici, terrazze, scale esterne) oppure con accenti vernacolari padani come nel villaggio \"D'Annunzio\".\nTra il 1938 e il 1939, si estese l'iniziativa anche alla popolazione locale per ovviare ai problemi causati dalla demanializzazione forzata ed alla concentrazione di sfollati a seguito delle operazioni di repressione dei ribelli. L'iniziativa non ebbe successo a causa dell'inizio della guerra, della tendenza alla pastorizia delle popolazioni e della scarsa produttivit\u00e0 dei suoli.\nFurono realizzati, con caratteristiche analoghe ai precedenti, \"El Fager\" (\"al Fajr\", \"Alba\"), \"Zahara\" (\"Zahra\", \"Fiorita\") e \"Mamhura\" (Fiorente), gli unici effettivamente utilizzati, \"Gedida\" (\"Jadida\", \"Nuova\"), \"Nahima\" (Deliziosa)\nNumerosi furono i nuovi insediamenti in Libia, ma tutti secondo il modello, gi\u00e0 utilizzato nella madrepatria, di centro di servizi per la colonizzazione agricola, messa in atto con una politica di demanializzazione forzata, nelle aree vicino alla costa, organizzate lungo la nuova strada litoranea. La colonizzazione portata avanti dall'I. N. F. P. S. (Istituto Nazionale Fascista per la Previdenza Sociale), e dall'E.C.L. (Ente di Colonizzazione della Libia), vide arrivare in Libia almeno 25.000 italiani, insediati in poderi agricoli a mezzadria che facevano capo ad un centro di servizi, organizzato intorno ad una piazza, generalmente aperta su un lato, intorno alla quale venivano eretti gli edifici pubblici (chiesa, casa del fascio, municipio, spaccio, uffici dell'ente di colonizzazione, locanda.\nTra il 1933 ed il 1934 e tra il 1938 ed il 1939 furono realizzate alcune decine di questi insediamenti, nessuno con caratteri urbani. Si estese l'iniziativa anche alla popolazione locale con villaggi a loro destinati.\nEritrea (1882-1947).\nL'Eritrea o Colonia eritrea fu la prima colonia del Regno d'Italia in Africa. La \"Colonia primogenita\", come era anche chiamata, aveva gli stessi confini dell'attuale Eritrea.\n1920-1930\nSomalia italiana (1890-1947).\nLa prima colonia italiana fu stabilita nel sud della Somalia tra il 1889 e il 1890, inizialmente come protettorato. Nel giugno 1925 la sfera di influenza italiana venne estesa fino ai territori dell'Oltregiuba e alle Isole Giuba, fino ad allora parte del Kenya inglese e cedute come ricompensa per l'entrata in guerra a fianco degli Alleati durante la prima guerra mondiale. Negli anni venti e trenta si ebbe l'insediamento di numerosi coloni italiani a Mogadiscio e nelle aree agricole come Villabruzzi, con notevole sviluppo della colonia. Dopo l'entrata dell'Italia nella seconda guerra mondiale (10 giugno 1940), nell'agosto 1940 le truppe italiane occuparono la Somalia britannica (Somaliland), che fu amministrativamente incorporata nella Somalia italiana. Nei primi mesi del 1941 le truppe inglesi occuparono tutta la Somalia italiana e riconquistarono anche il Somaliland. Dopo l'invasione da parte delle truppe alleate nella seconda guerra mondiale la Somalia Italiana fu consegnata all'Italia in amministrazione fiduciaria decennale nel 1950.\nPoetica della Pittura metafisica e architettura.\nTra le due guerre in Italia si ebbero numerose volgarizzazioni architettoniche della poetica metafisica delle \"Piazze d'Italia\", la cui atmosfera atemporale appariva congeniale alle esigenze propagandistiche dell'epoca. Piazze di sapore metafisico furono costruite nei centri storici, come a Brescia o a Varese, oppure in citt\u00e0 di nuova fondazione, come quelle dell'Agro Pontino (Sabaudia, Aprilia) o quelle costruite nelle colonie italiane in Africa, per culminare nello spettacolare impianto rimasto incompiuto dell'E42, al tempo stesso operazione urbanistica, manifesto estetico e progetto politico di respiro \"imperiale\"."}
{"id": "1504741", "revid": "585241", "url": "https://it.wikipedia.org/wiki?curid=1504741", "title": "Associazione Calcio Padova 1913-1914", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1913-1914.\nStagione.\nLa squadra padovana termino il campionato Veneto di Promozione in prima posizione, guadagnando cos\u00ec il diritto a partecipare al campionato di Prima Categoria della stagione successiva."}
{"id": "1504743", "revid": "1573940", "url": "https://it.wikipedia.org/wiki?curid=1504743", "title": "Colaranea", "text": "Colaranea \u00e8 un genere di ragni appartenente alla famiglia Araneidae.\nDistribuzione.\nLe quattro specie oggi note di questo genere sono state rinvenute in Nuova Zelanda.\nTassonomia.\nA maggio 2011, si compone di quattro specie:"}
{"id": "1504744", "revid": "88740", "url": "https://it.wikipedia.org/wiki?curid=1504744", "title": "Mulsum", "text": "Il mulsum \u00e8 una bevanda, ottenuta miscelando vino e miele, tipica dell'antica Roma.\nStoria.\nEra in genere la bevanda offerta all'inizio della cena romana in concomitanza con la \"gustus\", quella che definiremmo la portata degli antipasti.\nAnche per il mulsum esistevano diverse modalit\u00e0 di produzione e categorie qualitative del prodotto.\nIl miglior mulsum era ottenuto dal mosto derivante dal non completo schiacciamento di uve provenienti da viti coltivate presso alberi e vendemmiate in giornate secche.\nA cinque parti di mosto si aggiungeva una parte di miele; dopo accurata agitazione la miscela veniva posta in un vaso che, chiuso, si lasciava a riposo per almeno un mese per essere filtrato e posto di nuovo a riposare.\nOltre che come bevanda, il mulsum era utilizzato come \"medicina\", ad esempio consumato caldo contro i dolori di stomaco, come stomachico, come corroborante.\nBibliografia.\nMarco Gavio Apicio, \"De re coquinaria\", Libro 1, \"Epimeles\""}
{"id": "1504745", "revid": "6923", "url": "https://it.wikipedia.org/wiki?curid=1504745", "title": "Tour della Nazionale di rugby a 15 della Nuova Zelanda 2000", "text": "Alla fine del 2000 la Nazionale della si impegn\u00f2 in un breve \"tour\" in Europa, in cui fu ingaggiata anche la propria selezione \"A\" per alcuni incontri con selezioni di seconda fascia.\nI \"test match\" previsti furono tre, due contro la e uno contro l'.\nAlla vittoria nel primo \"test match\" dello Stade de France per 39-26 corrispose una sconfitta a opera dei francesi a Marsiglia per 33-42.\nA Genova gli \"All Blacks\" si imposero contro l' 56-19, con otto mete contro due, nonostante un tentativo dei neozelandesi di prendere sottogamba l'impegno, cosa questa che port\u00f2 i giocatori italiani, sentitisi poco rispettati, a ingaggiare con gli avversari una rissa a fondo campo subito rientrata.\nTra gli altri \"match\" senza valore di test si segnalano un incontro con la selezione dei Pacific Rim Barbarians a Tokyo, e una sconfitta a Lens della Nazionale A contro i Barbarian francesi guidati da Diego Dom\u00ednguez, incontro in cui and\u00f2 a meta anche un giocatore russo, Sergej Sergeev, primo e unico giocatore del suo Paese a mettere a segno punti contro una formazione neozelandese."}
{"id": "1504746", "revid": "1573940", "url": "https://it.wikipedia.org/wiki?curid=1504746", "title": "Collina glabicira", "text": "Collina glabicira \u00e8 un ragno appartenente alla famiglia Araneidae.\n\u00c8 l'unica specie nota del genere Collina.\nDistribuzione.\nL'unica specie oggi nota di questo genere \u00e8 stata reperita in Tasmania.\nTassonomia.\nDal 1891 non sono stati esaminati altri esemplari, n\u00e9 sono state descritte sottospecie al 2014."}
{"id": "1504748", "revid": "767487", "url": "https://it.wikipedia.org/wiki?curid=1504748", "title": "Platone\u0219ti", "text": "Platone\u0219ti \u00e8 un comune della Romania di 2.105 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: L\u0103custeni e Platone\u0219ti."}
{"id": "1504749", "revid": "287204", "url": "https://it.wikipedia.org/wiki?curid=1504749", "title": "Platonesti", "text": ""}
{"id": "1504751", "revid": "1632387", "url": "https://it.wikipedia.org/wiki?curid=1504751", "title": "Letteratura sumerica", "text": "La letteratura sumerica \u00e8 la pi\u00f9 antica letteratura conosciuta. Le prime tavolette cuneiformi che si pensa siano scritte in sumerico risalgono alla fine del IV millennio a.C., ma per diversi secoli si hanno solo testi economico-amministrativi e liste lessicali. I primi testi che possono essere considerati letterari sono quelli, di contenuto mitologico, trovati ad Abu Salabikh, che risalgono a circa il 2600 a.C. La grande maggioranza dei testi letterari sumerici pervenutici appartiene tuttavia al periodo di Isin-Larsa (2000 - 1900 a.C.).\nIn questa voce passeremo brevemente in rassegna i vari generi in cui possiamo suddividere i testi sumerici, accennando brevemente anche a quelli che, pur non potendo essere classificati nella letteratura propriamente detta, hanno particolare rilievo culturale. Va tuttavia sottolineato che la classificazione in generi, per quanto utile per comodit\u00e0 di esposizione, \u00e8 largamente arbitraria, in quanto i testi spesso ne scavalcano i confini e il concetto di genere letterario \u00e8 estraneo alla cultura sumera. I testi erano piuttosto classificati secondo i modi e gli strumenti usati nella loro recitazione. Vi sono ad esempio preghiere \"a mano alzata\" o testi da recitarsi con l'accompagnamento di un particolare strumento musicale.\nUn altro concetto estraneo alla cultura sumerica \u00e8 quello di autore. Le tavolette terminano spesso con un colofone che fornisce informazioni sulla tavoletta stessa. Le informazioni riguardano per\u00f2 l'eventuale appartenenza della tavoletta ad una raccolta di testi, il numero delle righe, l'eventuale committente, la persona dello scriba che l'ha materialmente realizzata e non l'autore del testo.\nTesti non letterali.\nTesti amministrativi.\nI testi in assoluto pi\u00f9 numerosi rinvenuti in lingua sumerica sono economico-amministrativi. Essi riguardano, in particolare, le varie fasi del lavoro agricolo, l'allevamento del bestiame, l'industria tessile e metallurgica e le assegnazioni di derrate alimentari al personale amministrativo. I testi testimoniano lo sviluppo di complessi sistemi di registrazione. I pi\u00f9 recenti, risalenti alla Terza dinastia di Ur, documentano anche l'esistenza di molte categorie di scribi, specializzati nella stesura di particolari tipologie di testi amministrativi.\nListe lessicali.\nUna seconda categoria di testi, presente sin dal periodo di Uruk IV,e quindi poco dopo l'introduzione della scrittura, \u00e8 costituita dalle liste lessicali, che sono state trovate in numero cospicuo (in lingua sumerica) anche a Ebla. Si tratta di elenchi di vocaboli raggruppati per argomento. Sono state trovate, tra le altre, liste di uccelli, pesci, animali terrestri, toponimi, professioni, pietre e unit\u00e0 di misura.\nQuesti testi avevano certamente un uso didattico nelle scuole per scribi, costituendo allo stesso tempo uno strumento per garantire l'uniformit\u00e0 della scrittura e una forma di organizzazione e trasmissione di conoscenze.\nTesti giuridici.\nIn lingua sumerica appaiono le pi\u00f9 antiche raccolte di leggi scritte di cui siamo a conoscenza: il Codice di Ur-Nammu (che continua a chiamarsi cos\u00ec per tradizione, ma che la maggioranza degli studiosi attribuisce ora a suo figlio Shulgi) e il Codice di Lipit-Ishtar.\nInni a divinit\u00e0.\nDella letteratura sumerica sono noti numerosi inni a divinit\u00e0 e a templi, come l'inno a Enlil. A questo genere appartengono le pi\u00f9 antiche opere letterarie attribuite ad un preciso autore: due inni a Inanna e una intera raccolta di inni templari sono stati infatti trasmessi come opera di Enkheduanna, la figlia di Sargon di Akkad che era divenuta sacerdotessa a Ur. Si tratta di un'eccezione, in quanto il concetto di autore sembra altrimenti estraneo alla cultura sumerica.\nIl confine tra i generi qui usati per comodit\u00e0 di esposizione \u00e8 mal definito. Esistono ad esempio composizioni in cui l'inno a una divinit\u00e0 sconfina nell'inno regale. Un altro caso \u00e8 dato dall'inno alla dea della birra Ninkasi, che offre lo spunto per una accurata descrizione tecnica di tutte le fasi di lavorazione della birra.\nTesti mitologici.\nUna serie importante di testi narra vicende che hanno per protagonisti divinit\u00e0: la Triade suprema, formata da An, dio del cielo, Enlil il dio della terra, e Enki, dio della saggezza e i tanti altri dei . \nTesti di contenuto cosmogonico.\nUn paio di brevi scritti riguardano lo stato del mondo prima che avvenisse la separazione tra cielo e terra. Altri descrivono tale separazione e il successivo accoppiamento della terra con il cielo. Il motivo per cui gli dei decisero di creare gli uomini \u00e8 spiegato nel prologo della \"Disputa tra Palma e Tamarisco\", una composizione appartenente al genere delle \"tenzoni\", di cui parleremo pi\u00f9 avanti. Gli dei, stanchi di essere duramente impegnati nel lavoro, avevano creato gli uomini perch\u00e9 lavorassero al loro posto.\nNel testo detto del \"Diluvio sumerico\" si descrive innanzitutto la decisione di una divinit\u00e0 di donare agli uomini i due ingredienti essenziali di ci\u00f2 che noi chiameremmo la civilt\u00e0: la regalit\u00e0 e l'agricoltura. Viene poi la decisione divina di distruggere l'umanit\u00e0 con il Diluvio. Solo il re Ziusudra viene avvertito e si salva.\nConflitti tra divinit\u00e0.\nAlcuni dei componimenti pi\u00f9 interessanti e suggestivi descrivono aspri scontri tra dei.\nNel mito \"Lugal-e\", che con i suoi 727 versi \u00e8 uno dei pi\u00f9 lunghi testi pervenuti, si narra lo scontro tra il dio Ninurta, che costruendo dighe e canali per l'irrigazione aveva inventato l'agricoltura, e il mostro Asag. Asag, nella sua lotta contro Ninurta \u00e8 aiutato da una coalizione di pietre. Dopo la sua sconfitta il dio vincitore si rivolge a ogni pietra, maledicendola o benedicendola a seconda dell'atteggiamento assunto durante lo scontro. Il testo fornisce l'occasione per esporre le conoscenze mineralogiche dei Sumeri.\nIn due testi appare come protagonista la dea Inanna. In \"Inanna si impadronisce del cielo\", che ci \u00e8 giunto in forma molto lacunosa, la dea deruba il dio An della sua casa, l'Eanna, portandola sulla terra, dove avrebbe costituito il principale tempio di Uruk e di tutto Sumer. L'altra composizione, Discesa di Inanna agli inferi, descrive il suo tentativo non riuscito di impadronirsi del Kur, ossia dell'Oltretomba, ed \u00e8 uno dei testi sumerici pi\u00f9 noti e suggestivi.\nAltri testi mitologici.\nUn gruppo abbastanza numeroso di testi descrive accoppiamenti di divinit\u00e0 e la conseguente generazione di altri dei.\nUn altro gruppo \u00e8 dedicato alla descrizione di viaggi degli dei. I viaggi li portano nelle varie citt\u00e0 sumeriche e illuminano sul rapporto tra le tradizioni mitologiche e i culti locali. Pu\u00f2 essere parzialmente incluso in questo genere l'importante documento \"Enki e il nuovo ordine del mondo\" (\u00e8 questo il titolo datogli da Pettinato), che descrive il ruolo del dio della saggezza Enki nell'istituzione della civilt\u00e0 e i suoi viaggi nei vari paesi (incluso il paese dei nomadi Martu). Nella parte finale del testo Enki prepone una particolare divinit\u00e0 a ciascuna attivit\u00e0 umana da lui istituita.\nPoemi epici.\nPer poemi epici si intendono quelle composizioni che, anche se ricche di riferimenti a divinit\u00e0, hanno per protagonisti personaggi umani. Oltre ad alcuni testi pi\u00f9 antichi, di difficile interpretazione, questo genere \u00e8 rappresentato soprattutto dal ciclo epico di Uruk. Si tratta di undici poemi, la cui stesura risale al periodo della III dinastia di Ur, alla fine del III millennio, che hanno per argomento la mitica I dinastia di Uruk. Essi sono raggruppati in quattro cicli caratterizzati dal protagonista:\nGli argomenti trattati nel \"Ciclo di Gilgamesh\" saranno poi ripresi nella pi\u00f9 tarda \"Epopea di Gilgamesh\", di epoca babilonese, che \u00e8 pervenuta in condizioni migliori.\nTenzoni.\nTra i generi letterari presenti nella letteratura sumerica vi \u00e8 quello delle \"tenzoni\", costituito da testi in cui si confrontano due entit\u00e0 esponendo le ragioni per preferire l'una o l'altra. Abbiamo ad esempio composizioni come \"L'estate e l'inverno\", \"Il pastore e l'agricoltore\", \"L'argento e il rame\", e cos\u00ec via.\nSi tratta di un genere molto utile per affinare le capacit\u00e0 linguistiche e argomentative degli scribi che vi si cimentavano e per trasmettere contenuti didascalici. Esso si sarebbe perpetuato in molte delle letterature successive."}
{"id": "1504753", "revid": "767487", "url": "https://it.wikipedia.org/wiki?curid=1504753", "title": "Reviga", "text": "Reviga \u00e8 un comune della Romania di 3.119 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 4 villaggi: Crun\u021bi, Mircea cel B\u0103tr\u00e2n, Reviga, Rovine."}
{"id": "1504755", "revid": "13005739", "url": "https://it.wikipedia.org/wiki?curid=1504755", "title": "Portus Sindicus", "text": ""}
{"id": "1504757", "revid": "28592", "url": "https://it.wikipedia.org/wiki?curid=1504757", "title": "Gorgippia", "text": ""}
{"id": "1504758", "revid": "767487", "url": "https://it.wikipedia.org/wiki?curid=1504758", "title": "Associazione Calcio Padova 1914-1915", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1914-1915"}
{"id": "1504761", "revid": "767487", "url": "https://it.wikipedia.org/wiki?curid=1504761", "title": "Ro\u0219iori (Ialomi\u021ba)", "text": "Ro\u0219iori \u00e8 un comune della Romania di 2.040 abitanti, ubicato nel distretto di Ialomi\u021ba, nella regione storica della Muntenia."}
{"id": "1504763", "revid": "1318658", "url": "https://it.wikipedia.org/wiki?curid=1504763", "title": "Maigret e il sergente maggiore", "text": "Maigret e il sergente maggiore (titolo originale francese \"Les caves du Majestic\", pubblicato in traduzione italiana anche col titolo I sotterranei del Majestic) \u00e8 un romanzo poliziesco di Georges Simenon, con protagonista il Commissario Maigret.\n\u00c8 il ventesimo romanzo dedicato al celebre commissario ed \u00e8 ambientato a Parigi e in piccola parte a Cannes. Simenon torna a scrivere un romanzo con protagonista Maigret dopo cinque anni: l'ultimo romanzo da lui scritto era infatti \"Maigret\" del 1934. Ed \u00e8, a detta dei critici, un ritorno in grande stile: ne \"I sotterranei del Majestic\" infatti, il ritmo della narrazione e la \"suspense\" sono sapientemente coordinati, cos\u00ec come sono ben caratterizzati i personaggi che si muovono all'interno di una messinscena tra le pi\u00f9 convincenti.\nL'autore sceglie come ambientazione per questo romanzo un hotel, lo stesso gi\u00e0 utilizzato per \"Pietro il Lettone\", primo romanzo con protagonista Maigret. Anche se allora (fine anni '30) esisteva effettivamente un H\u00f4tel Majestic, al 19 di avenue Kl\u00e9ber (nel XVI \"arrondissement\", nelle vicinanze dell'Arco di Trionfo), Simenon immagina che l'azione si svolga in realt\u00e0 all'H\u00f4tel Claridge, al 74 di avenue des Champs-\u00c9lys\u00e9es (nell'VIII), semplicemente cambiandone il nome in \"Majestic\". Il luogo dell'H\u00f4tel Claridge \u00e8 confermato proprio all'interno del romanzo, dalla descrizione delle vie prossime all'hotel stesso.\nTrama.\nUna donna viene trovata strangolata nei sotterranei dell'hotel. \u00c8 una signora francese ma sposata ad un ricco americano e con la sua famiglia risiede nell'albergo. Il giorno seguente viene trovato morto sempre nei sotterranei anche il portiere notturno dell'hotel. Il barista che ha ritrovato il cadavere, tale Prosper Donge, \u00e8 sospettato di aver commesso il reato e viene arrestato su ordine del giudice istruttore.\nMaigret, non convinto della sua colpevolezza, indaga su tutto il personale che lavora nella struttura e sugli ospiti dell'albergo. L'indagine rivela che tra la donna morta e Prosper Donge c'\u00e8 stata in passato una relazione dalla quale \u00e8 nato un bambino, ritenuto per\u00f2 da tutti figlio del marito americano. Ricostruendo varie storie del passato di alcuni dipendenti dell'albergo Maigret riesce a scoprire il colpevole nella persona di Jean Ramuel, un contabile dell'albergo, e lo arresta mentre questi sta progettando la fuga all'estero. Jean Ramuel ricattava la donna spacciandosi per Prosper Donge e la uccide per evitare che incontri nuovamente il suo vecchio amante. Il portiere di notte avendo assistito all'omicidio viene anche lui ucciso dal medesimo assassino.\nEdizioni.\nIl romanzo \u00e8 stato scritto a Nieul-sur-Mer nel dicembre del 1939 e pubblicato per la prima volta in Francia il 15 ottobre 1942, all'interno della raccolta \"Maigret revient...\" contenente anche altri due romanzi su Maigret, \"Un'ombra su Maigret\" e \"Maigret e la casa del giudice\" con il quale il commissario passava alla casa editrice Gallimard.\nIn Italia \u00e8 apparso per la prima volta a puntate, nella traduzione di Maria Napolitano Martone, con il titolo di \"I sotterranei del Majestic\", dal 1\u00ba dicembre 1949 al 16 marzo 1950 su \"Settimo giorno\". In volume \u00e8 uscito la prima volta nel 1960, con il titolo \"Maigret e il sergente maggiore\", tradotto da Roberto Cantini e pubblicato da Mondadori nella collana \"I romanzi di Simenon\" (n\u00b0 143). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Emanuela Fubini). Nel 1998 il romanzo \u00e8 stato pubblicato presso Adelphi, con il titolo \"I sotterranei del Majestic\", tradotto da Elena Vicari Fabris, nella collana dedicata al commissario (parte de \"gli Adelphi\", al n\u00b0 140).\nFilm e televisione.\nDal romanzo \u00e8 tratto il film \"Les caves du Majestic\" del 1945, per la regia di Richard Pottier, con Albert Pr\u00e9jean nel ruolo di Maigret. Il film non \u00e8 mai stato distribuito in Italia.\nAlmeno quattro, invece, sono stati gli adattamenti del romanzo per la televisione:"}
{"id": "1504764", "revid": "486946", "url": "https://it.wikipedia.org/wiki?curid=1504764", "title": "Taman", "text": ""}
{"id": "1504765", "revid": "1305772", "url": "https://it.wikipedia.org/wiki?curid=1504765", "title": "S\u0103lcioara (Ialomi\u021ba)", "text": "S\u0103lcioara \u00e8 un comune della Romania di 2.399 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Ra\u0219i e S\u0103lcioara."}
{"id": "1504766", "revid": "1097011", "url": "https://it.wikipedia.org/wiki?curid=1504766", "title": "Shawwal", "text": "Shawwal \u00e8 il decimo mese del Calendario lunare islamico. Il primo giorno di Shawwal \u00e8 la \u2018\u012ad al-fitr.\nRicorrenze del mese di Shawwal.\nIn questo mese Maometto spos\u00f2 Aisha."}
{"id": "1504768", "revid": "287204", "url": "https://it.wikipedia.org/wiki?curid=1504768", "title": "Tour della Nazionale di rugby a 15 della Nuova Zelanda 2001", "text": "Nel 2001, gli All Blacks della nazionale neozelandese di Rugby Union, si recano in Tour, in Irlanda, Galles e Argentina.\n\u00c8 un tour caratterizzato da 5 successi in 5 partite di cui 3 test match."}
{"id": "1504769", "revid": "174925", "url": "https://it.wikipedia.org/wiki?curid=1504769", "title": "Tessuto sottocutaneo", "text": ""}
{"id": "1504772", "revid": "767487", "url": "https://it.wikipedia.org/wiki?curid=1504772", "title": "S\u0103r\u0103\u021beni (Ialomi\u021ba)", "text": "S\u0103r\u0103\u021beni \u00e8 un comune della Romania di 1.279 abitanti, ubicato nel distretto di Ialomi\u021ba, nella regione storica della Muntenia."}
{"id": "1504773", "revid": "33689", "url": "https://it.wikipedia.org/wiki?curid=1504773", "title": "Trichinosi", "text": ""}
{"id": "1504774", "revid": "1573940", "url": "https://it.wikipedia.org/wiki?curid=1504774", "title": "Colphepeira catawba", "text": "Colphepeira catawba () \u00e8 un ragno appartenente alla famiglia Araneidae.\n\u00c8 l'unica specie nota del genere Colphepeira.\nCaratteristiche.\nPeculiarit\u00e0 di questo ragno \u00e8 di avere gli occhi molto ravvicinati, differentemente dagli altri generi di Araneidae. Questo carattere ne ha impedito di fatto finora la classificazione in una specifica sottofamiglia, per cui a questo livello tassonomico, \u00e8 da ritenersi \"incertae sedis\".\nDistribuzione.\nLa specie \u00e8 stata rinvenuta negli USA e in Messico.\nTassonomia.\nPer la determinazione dei caratteri di questo genere sono state considerate le analisi sugli esemplari tipo \"Araneus catawba\" Banks, 1911, effettuate dall'aracnologo Archer in un suo lavoro (1941b).\nIl genere inoltre \u00e8 stato trasferito dalla famiglia Theridiosomatidae a quella degli Araneidae da un lavoro di Levi (1978a).\nDal 2002 non sono stati esaminati altri esemplari, n\u00e9 sono state descritte sottospecie al 2014."}
{"id": "1504775", "revid": "37401", "url": "https://it.wikipedia.org/wiki?curid=1504775", "title": "Veni, Vidi, Vici", "text": ""}
{"id": "1504776", "revid": "767487", "url": "https://it.wikipedia.org/wiki?curid=1504776", "title": "S\u0103veni (Ialomi\u021ba)", "text": "S\u0103veni \u00e8 un comune della Romania di 3.427 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Fr\u0103\u021bile\u0219ti e S\u0103veni."}
{"id": "1504781", "revid": "729019", "url": "https://it.wikipedia.org/wiki?curid=1504781", "title": "Andrew Ellis", "text": "Biografia.\nGi\u00e0 messosi in luce nelle nazionali giovanili (fu Under-21 nel 2005), appartenente alla provincia rugbistica dei Canterbury, esord\u00ec in Super 14 nel 2006 nelle file dei Crusaders, giocando tutta la stagione ma perdendo la finale a causa di un infortunio.\nL'infortunio gli fece perdere anche la \"chance\" di esordire negli \"All Blacks\", ciononostante il C.T. Graham Henry lo convoc\u00f2 per il \"tour\" di fine anno, ed Ellis esord\u00ec contro l' a Twickenham.\nL'anno successivo fu convocato per la in Francia e in seguito fece parte dei \"tour\" che realizzarono il Grande Slam nelle Isole britanniche nel 2008 e 2010.\nFu anche incluso nella rosa che si aggiudic\u00f2 la .\n\u00c8 sposato dal gennaio 2008 con Emma, con la quale era legato sentimentalmente da sette anni."}
{"id": "1504783", "revid": "1982", "url": "https://it.wikipedia.org/wiki?curid=1504783", "title": "Tigri asiatiche", "text": "Tigri asiatiche, quattro draghi o quattro dragoni \u00e8 il nome attribuito verso la fine degli anni novanta principalmente a quattro Paesi asiatici per via del loro ininterrotto sviluppo degli ultimi decenni, durato fino alla crisi del 1997, anche se questo termine si pu\u00f2 riferire alla maggioranza dei mercati in rapida crescita nell'Estremo Oriente.\nQuesti Paesi sono:\nTigri minori.\nLa definizione di tigri asiatiche con l'uso arriv\u00f2 a comprendere un po' tutte le economie emergenti del sud-est asiatico. Talvolta alle quattro economie emergenti maggiori dell'area venivano affiancate le cosiddette \"tigri minori\" o \"piccole tigri\" ovvero altri quattro Stati:\nNonostante la distanza in termini economici dalle maggiori economie dell'area, ma grazie al loro sviluppo negli anni novanta che le allontan\u00f2 dall'economia di pura sussistenza, anche il Vietnam e la Cambogia saltuariamente vennero incluse nella definizione di tigri asiatiche."}
{"id": "1504784", "revid": "767487", "url": "https://it.wikipedia.org/wiki?curid=1504784", "title": "Sc\u00e2nteia (Ialomi\u021ba)", "text": "Sc\u00e2nteia \u00e8 un comune della Romania di 4.349 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Iazu e Sc\u00e2nteia."}
{"id": "1504787", "revid": "1086846", "url": "https://it.wikipedia.org/wiki?curid=1504787", "title": "Associazione Calcio Padova 1919-1920", "text": "Questa voce raccoglie le informazioni riguardanti l'Associazione Calcio Padova nelle competizioni ufficiali della stagione 1919-1920."}
{"id": "1504791", "revid": "125476497", "url": "https://it.wikipedia.org/wiki?curid=1504791", "title": "Richard Kiel", "text": "Per via della sua imponente statura (218 centimetri) ha recitato spesso nella parte del cattivo nei suoi film.\nCarriera.\nAffetto da acromegalia, esord\u00ec come attore nel 1960 in un episodio della serie \"Laramie\", intitolato \"Street of Hate\". Recit\u00f2 in un pilota mai trasmesso in TV, in cui compariva Phantom, il supereroe di Lee Falk; Kiel vi interpretava un assassino chiamato \"Big Mike\", ingaggiato per uccidere l'eroe protagonista.\nIl primo film girato da Kiel fu il B-movie \"Eegah\" (1962); collabor\u00f2 anche come coautore, produttore e attore nel film per famiglie \"The Giant of Thunder Mountain\". Interpret\u00f2 inoltre Voltaire, il possente e letale assistente del dott. Miguelito Loveless, negli episodi della prima stagione della serie \"Selvaggio west\". In seguito, nell'episodio \"The Night of the Simian Terror\", interpret\u00f2 il ruolo di Dimas, figlio reietto di una famiglia benestante, bandito a causa di difetti di nascita che avevano deformato il suo corpo e apparentemente colpito la sua mente. Questo episodio \u00e8 significativo perch\u00e9 diede a Kiel l'opportunit\u00e0 di recitare un ruolo da protagonista. Fece anche un cammeo in un episodio di \"The Rifleman\" (1961).\nTra il 1963 e il 1965 lavor\u00f2 come insegnante di matematica in una scuola serale di Burbank, in California. Nel primo episodio di \"Organizzazione U.N.C.L.E.\", intitolato \"The Vulcan Affair\", Kiel apparve come una guardia nello stabilimento di Vulcan; interpret\u00f2 anche il ruolo di \"Merry\" in \"The Hong Kong Shilling Affair\", trasmesso il 15 marzo 1965. Sempre nel 1965 venne inizialmente considerato per il ruolo di Lurch ne \"La famiglia Addams\", prima di essere sostituito da Ted Cassidy. Assieme ad Arnold Schwarzenegger, nel 1977 Kiel fu la prima scelta per il ruolo di protagonista della serie TV \"L'incredibile Hulk\": Schwarzenegger fu rifiutato a causa della sua altezza, mentre Kiel prese parte all'episodio pilota. Durante le riprese, i produttori decisero per\u00f2 che Hulk dovesse essere anche muscoloso e non solo gigantesco; Kiel fu quindi respinto perch\u00e9 non rientrava nei canoni desiderati e al suo posto venne scelto Lou Ferrigno.\nKiel divenne famoso in tutto il mondo soprattutto per aver interpretato il personaggio di \"Squalo\" nei film di James Bond \"La spia che mi amava\" (1977) e \"Moonraker - Operazione spazio\" (1979). Successivamente torn\u00f2 a interpretarlo nel 2004 per il videogioco \"Everything or Nothing\", in cui diede la voce al personaggio.\nNel 1992 ebbe un incidente stradale che gli caus\u00f2 danni permanenti alla mobilit\u00e0. Mor\u00ec il 10 settembre 2014 per un attacco di cuore in un ospedale della California dove era ricoverato."}
{"id": "1504794", "revid": "984922", "url": "https://it.wikipedia.org/wiki?curid=1504794", "title": "Nero Home", "text": "Nero home fa parte del pacchetto Nero della Ahead, giunto alla versione 10.\n\u00c8 possibile organizzare e gestire i file multimediali con il media center di Nero.\nNero home 10 permette di utilizzare Xbox 360 o PlayStation 3 per effettuare lo streaming di contenuti video ad alta definizione e file audio surround. \u00c8 possibile vedere i canali TV o i film memorizzati sul vostro disco rigido."}
{"id": "1504795", "revid": "767487", "url": "https://it.wikipedia.org/wiki?curid=1504795", "title": "Sf\u00e2ntu Gheorghe (Ialomi\u021ba)", "text": "Sf\u00e2ntu Gheorghe \u00e8 un comune della Romania di 2.001 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 3 villaggi: Butoiu, Malu, Sf\u00e2ntu Gheorghe."}
{"id": "1504796", "revid": "1305772", "url": "https://it.wikipedia.org/wiki?curid=1504796", "title": "Bosforo Cimmerio", "text": "Bosforo Cimmerio"}
{"id": "1504797", "revid": "484362", "url": "https://it.wikipedia.org/wiki?curid=1504797", "title": "Bosforo Cimmero", "text": ""}
{"id": "1504798", "revid": "767487", "url": "https://it.wikipedia.org/wiki?curid=1504798", "title": "Sine\u0219ti (Ialomi\u021ba)", "text": "Sine\u0219ti \u00e8 un comune della Romania di 2.275 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 6 villaggi: Boteni, C\u0103trune\u0219ti, Hagie\u0219ti, Lilieci, Livedea, Sine\u0219ti."}
{"id": "1504799", "revid": "1573940", "url": "https://it.wikipedia.org/wiki?curid=1504799", "title": "Nazionale di pallacanestro della Georgia", "text": "La nazionale di pallacanestro georgiana (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10d4\u10e0\u10dd\u10d5\u10dc\u10e3\u10da\u10d8 \u10e1\u10d0\u10d9\u10d0\u10da\u10d0\u10d7\u10d1\u10e3\u10e0\u10d7\u10dd \u10dc\u10d0\u10d9\u10e0\u10d4\u10d1\u10d8) rappresenta la Georgia nelle manifestazioni internazionali di pallacanestro ed \u00e8 controllata dalla Federazione cestistica della Georgia."}
{"id": "1504800", "revid": "767487", "url": "https://it.wikipedia.org/wiki?curid=1504800", "title": "Stelnica", "text": "Stelnica \u00e8 un comune della Romania di 1.710 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 3 villaggi: Maltezi, Retezatu, Stelnica."}
{"id": "1504803", "revid": "1805612", "url": "https://it.wikipedia.org/wiki?curid=1504803", "title": "Abbazia imperiale", "text": "Le abbazie imperiali (in tedesco: \"Reichsabteien\" o \"Reichskl\u00f6ster\" oppure \"Reichsstifte\") erano delle case religiose del Sacro Romano Impero che per gran parte della loro esistenza avevano mantenuto lo stato di Reichsunmittelbarkeit (dipendenza formale dal solo imperatore che ne ha il protettorato imperiale): in virt\u00f9 di questo, molte di esse erano sottoposte alla sola autorit\u00e0 imperiale e molti territori ad esse relativi erano sovrani (ma di ridotte dimensioni), indipendentemente da qualsiasi altra realt\u00e0 territoriale. Questo \"status\" comportava numerosi vantaggi politici e finanziari, come l'immunit\u00e0 legale dalla locale autorit\u00e0 del vescovo, oltre a diritti e donativi di varia natura e provenienza.\nIl capo di un'abbazia imperiale era solitamente un abate imperiale (\"Reichsabt\") o una badessa imperiale (\"Reichs\u00e4btissin\"). (Il capo di un \"Reichspropstei\" - un prevostato impariale o un priorato - era generalmente un \"Reichspropst\"). Molte delle abbazie pi\u00f9 grandi avevano il ruolo di principati ecclesiastici ed erano guidati da un principe abate o da un principe prevosto (\"F\u00fcrstabt\", \"F\u00fcrstpropst\"), con uno \"status\" comparabile a quello di principe vescovo. Molti erano prelati imperiali (\"Reichsprelaten\") e avevano un voto singolo o collettivo al \"Reichstag\" come membri del Seggio dei prelati, ma a partire dal 1575 vennero divisi nel \"Collegio svevo dei prelati imperiali\" e nel \"Collegio renano dei prelati imperiali\".\nEra del resto usuale che molti di coloro che detenevano questo titolo non avessero direttamente a disposizione un \"Reichsunmittelbarkeit\". Per citare tre esempi, il principe abate di San Gallo mantenne il proprio titolo sino alla secolarizzazione dell'abbazia, avvenuta nel 1798, anche se aveva cessato di essere un'abbazia imperiale dal 1648; l'abate di Muri (che aveva uno stretto legame con gli Asburgo) venne creato Principe dell'Impero nel 1710, anche se a quel tempo Muri apparteneva alla Confederazione Svizzera; il principe abate di San Biagio nel Baden-W\u00fcrttemberg mantenne questo titolo, malgrado lo \"status\" dell'abbazia non fosse quello di \"Reichsunmmittelbar\", ma perch\u00e9 questo titolo gli venne conferito come complemento alla Contea sovrana di Bonndorf.\nLista delle abbazie imperiali.\nLista A: abbazie imperiali comprese nelle \"Matrikel\".\nLe case religiose sono indicate nella lista A quando sono nominate nelle \"Matrikel\", ovvero nelle liste di quelle circoscrizioni che avevano voto nel Reichstag, che comprendevano coloro che avevano diritto di voto collettivo o singolo. Tre di queste liste sono oggi accessibili, dal 1521, dal 1755 e dal 1792.\nL'elenco comprende principati, abbazie imperiali (\"Reichsabteien\" e \"-kl\u00f6ster\"), collegi imperiali (\"Reichsstifte\"), prevostati imperiali e priorati (\"Reichspropsteien\") e le singole case religiose (\"Reichskartause\").\nLa parola \"Stift\", che in tedesco indica una collegiata o un canonicato, possibilmente avvalendosi di una variet\u00e0 di differenti ordini o di nessuno, con o senza regole precise, per uomini (\"Herrenstift\") o per donne (\"Frauenstift\"): i nomi con tale suffisso non sono stati tradotti, eccetto quando la parola faceva esplicito riferimento al capitolo di una chiesa.\nMolte delle abbazie imperiali vennero dissolte nel periodo della Riforma protestante; altre vennero assorbite all'interno di altri territori in diversi momenti della storia politica dell'Impero. Quelle dell'Alsazia e della Svizzera uscirono dall'Impero nel 1648, quando la prima venne ceduta alla Francia e la seconda divenne indipendente. La grande maggioranza di queste corporazioni religiose vennero ad ogni modo secolarizzate durante i periodi della Rivoluzione francese, delle Guerre napoleoniche e nel periodo della Restaurazione, specialmente come risultato del \"Reichsdeputationshauptschluss\" nel febbraio 1803. Gli ultimi persero ogni definitivo potere con lo scioglimento del Sacro Romano Impero nel 1806.\nLista B: Case religiose non identificate, 1521.\nLa \"Matrikel\" del 1521 include anche un numero di case religiose non identificate:\nLista C: abbazie imperiali non presenti nel \"Matrikel\".\nPer una serie di ragioni alcune case religiose avevano, o pretendevano, lo \"status\" di feudi imperiali anche se non avevano seggi nel \"Reichstag\", o non ci sono giunte nelle \"Matrikel\". La lista che segue \u00e8 relativa a ci\u00f2 che ci \u00e8 giunto classificato come \"reichsunmittelbar\" da altri documenti.\nBibliografia.\nIn tedesco:"}
{"id": "1504804", "revid": "767487", "url": "https://it.wikipedia.org/wiki?curid=1504804", "title": "Sudi\u021bi", "text": "Sudi\u021bi \u00e8 un comune della Romania di 2.247 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Gura V\u0103ii e Sudi\u021bi."}
{"id": "1504805", "revid": "287204", "url": "https://it.wikipedia.org/wiki?curid=1504805", "title": "Suditi", "text": ""}
{"id": "1504807", "revid": "110157", "url": "https://it.wikipedia.org/wiki?curid=1504807", "title": "Teatro Sangiorgi", "text": "Il Teatro Sangiorgi \u00e8 stato inaugurato a Catania il 7 luglio del 1900 e si trova in via Antonino di Sangiuliano. Il complesso, nel momento di maggiore splendore, oltre a due teatri (di cui uno da 700 posti), racchiuse un caff\u00e8-bar, un ristorante, un albergo e il grande salone per i film.\nLa storia.\nNacque come teatro all'aperto, su terreno di propriet\u00e0 di Mario Sangiorgi, per la rappresentazione di spettacoli durante la stagione estiva.\nVenne inaugurato nel luglio 1900 con una edizione de \"La boh\u00e8me\" di Giacomo Puccini.\nDall'aprile del 1906, il \"Salone Sangiorgi\" accoglier\u00e0 prima il Cinematografo Moderno, e poi, a partire dal 1\u00ba giugno, l'Universal Cinematographe Iride.\nNel 1907 venne per\u00f2 coperto e divenne poi uno dei pi\u00f9 importanti teatri di Catania. Le decorazioni furono eseguite, con gusto particolare, dal pittore Salvatore De Gregorio (Napoli, 1859 - Catania, 1928). Sul suo palcoscenico si sono esibite le maggiori compagnie teatrali d'Italia ed hanno calcato le sue scene fra i pi\u00f9 grandi attori e cantanti del XX secolo.\nVi si svolgevano per lo pi\u00f9 spettacoli di opera, prosa ma anche teatro leggero e cabaret. Tutto ci\u00f2 fino alla met\u00e0 degli anni cinquanta del XX secolo, quando il teatro venne trasformato esclusivamente in sala cinematografica.\nDopo un lungo periodo di chiusura venne acquistato, sul finire del XX secolo, dall'Ente Teatro Massimo Bellini che, dopo una completa ristrutturazione, lo ha destinato a sede della Stagione concertistica del Bellini. La nuova apertura \u00e8 avvenuta nel 2002 per l'occasione l'allora direttore artistico M\u00b0 Piero Rattalino ed il Sovrintendente di allora Alberto Bombace commissionarono al M\u00b0 Matteo Musumeci la composizione di una Fanfara che fu eseguita per l'innaugarazione dagli Ottoni dell'Orchestra del Teatro Massimo Bellini ed ora il teatro \u00e8 la seconda sala del Teatro Massimo Bellini. Utilizzata per anni come semplice sala prove dell'orchestra e data in affitto per sporadici eventi esterni, finalmente nel novembre 2007 ritorna a splendere di luce propria; viene infatti istituita per la prima volta, dal Sovrintendente del Teatro Massimo Bellini Avv. Antonio Fiumefreddo una direzione artistica ad hoc per il Teatro Sangiorgi, al fine di ridare nuovamente a questo storico teatro la sua vera identit\u00e0. La Nomina di Direttore Artistico e la responsabilit\u00e0 del rilancio di questo storico teatro ricade sul M\u00b0 Matteo Musumeci, giovane compositore catanese di successo che facendo tesoro delle sue tante esperienze lavorative nei Teatri d'Opera dell'Est Europeo, trasferisce al Sangiorgi e crea progetti artistici innovativi in Italia come LiberoPalco. Il Sangiorgi cos\u00ec ritorna a vivere, con la rassegna Piccola Opera, riduzioni per bambini delle opere liriche; con il Teatro della Diversit\u00e0, dove gli attori protagonisti sono ragazzi portatori di Handicap; con LiberoPalco che ogni venerd\u00ec aprendo le porte a giovani talenti selezionati porta in scena uno spettacolo fatto di danza musica e prosa che nasce in un giorno dall'incontro degli artisti sotto la regia estemporanea del Direttore Artistico Matteo Musumeci. Non si pu\u00f2 non menzionare il grande successo della riapertura dopo 30 anni c.a. della storica Terrazza del Sangiorgi ex arena cinematografica, fortemente voluta da Musumeci qui la citt\u00e0 di Catania e tanti turisti stranieri hanno trascorso i mesi di giugno e luglio 2008, tra concerti aperitivo e rassegne cinematografica dei film musicali dal 1945 al 2000. Un successo inaspettato, tutto esaurito ogni appuntamento. Cos\u00ec il Teatro Sangiorgi ritorna ad essere quel luogo di incontro culturale nel cuore della citt\u00e0 di Catania per i giovani che lo hanno scoperto e per i pi\u00f9 nostalgici che lo hanno ritrovato.\nCuriosit\u00e0.\nNel 1913, al Teatro Sangiorgi, al momento di andare in scena, l'attore Giovanni Zannini, che avrebbe dovuto interpretare Giannetto Malespini ne \"La cena delle beffe\", ebbe un malore, e Paola Pezzaglia, la prima attrice che ricopriva il ruolo di Ginevra, si vest\u00ec rapidamente da Giannetto e sostenne l'impegnativa parte fino in fondo con grande successo. Cos\u00ec la stampa: \u00abCatania, luned\u00ec 29 settembre 1913. Teatro Sangiorgi. Iersera il pubblico ch'era accorso in teatro a sentire 'La cena delle beffe' fu allietato da una grata sorpresa: vide nei virili panni di Giannetto la Pezzaglia-Greco, poi che lo Zannini fu improvvisamente colto da lieve indisposizione. Il successo della brava attrice fu completo: mai si vide personaggio, sessualmente antitetico e teatralmente improvvisato, composto con s\u00ec sobria misura e con tale vivo senso dell'arte. Fu una bella affermazione e un encomiabile sforzo che merit\u00f2 l'unanime consenso del pubblico\u00bb. Da allora Paola Pezzaglia, che ci aveva preso gusto, si present\u00f2 pi\u00f9 volte sulla scena, volontariamente, nei panni di Giannetto Malespini."}
{"id": "1504809", "revid": "1305772", "url": "https://it.wikipedia.org/wiki?curid=1504809", "title": "Traian (Ialomi\u021ba)", "text": "Traian \u00e8 un comune della Romania di 3.588 abitanti, ubicato nel distretto di Ialomi\u021ba, nella regione storica della Muntenia."}
{"id": "1504810", "revid": "729019", "url": "https://it.wikipedia.org/wiki?curid=1504810", "title": "Scott Hamilton (rugbista)", "text": "Ha debuttato con la nazionale neozelandese il 14 giugno 2006 a Buenos Aires contro l'Argentina segnando anche una meta (vittoria 25-19)."}
{"id": "1504812", "revid": "729019", "url": "https://it.wikipedia.org/wiki?curid=1504812", "title": "New Zealand Cavaliers", "text": "I New Zealand Cavaliers furono una selezione non ufficiale di rugbisti a 15 neozelandesi che, nel 1986, effettuarono un \"tour\" in Sudafrica mai riconosciuto dalla New Zealand Rugby Football Union.\nDetto \"tour\" si compose di 12 incontri, 8 dei quali contro formazioni provinciali e gli e gli altri 4 contro gli \"Springbok\"; bench\u00e9 per i neozelandesi tali 4 incontri non abbiano valore di \"test match\" la South African Rugby Board (e la sua erede, la South African Rugby Union) riconobbe la presenza internazionale ai suoi giocatori che vi presero parte.\nL'iniziativa dei giocatori neozelandesi fu fonte di polemiche e contestazioni in patria dal momento che in Sudafrica vigeva ancora, all'epoca, il regime di \"apartheid\" che aveva provocato per tale Paese il bando internazionale anche sotto l'aspetto sportivo.\nLa serie degli incontri contro gli \"Springbok\" fu persa dai Cavaliers per un incontro a tre.\nControversa e tuttora mai chiarita \u00e8 anche la circostanza per la quale i giocatori, recatisi in Sudafrica a titolo personale e individualmente, avrebbero ricevuto dei compensi per la loro presenza in Sudafrica, in un periodo in cui al rugby a 15 non era ancora permesso di giocare con \"status\" professionistico.\nLa federazione neozelandese sanzion\u00f2 con la sospensione per i successivi due incontri internazionali tutti i giocatori che presero parte al \"tour\" e chiese in via non ufficiale, ottenendole, le dimissioni dai propri ruoli dell'allenatore della spedizione, l'ex \"All Black\" Colin Meads.\nNon potendo giocare con la maglia nera, la squadra si present\u00f2 in campo con un'uniforme completamente blu con inserti gialli in omaggio allo \"sponsor\" della spedizione, le Pagine Gialle sudafricane, che copr\u00ec anche le spese di soggiorno della squadra.\nAntefatto.\nNel 1981 gli \"Springbok\" avevano effettuato un \"tour\" in Nuova Zelanda che fu accolto in maniera molto negativa dagli abitanti del Paese oceaniano, i quali non mancarono di esprimere il loro dissenso alla politica di \"apartheid\" (segregazione razziale) vigente in Sudafrica; varie e ripetute furono le pressioni popolari sugli \"All Blacks\" perch\u00e9 si rifiutassero di scendere in campo contro i loro avversari.\nGi\u00e0 nei primi giorni del \"tour\" un \"match\" infrasettimanale contro Waikato era stato annullato perch\u00e9 alcuni contestatori avevano disseminato il prato dello stadio di Hamilton di chiodi e schegge di vetro, e durante il terzo \"test match\" tra le due squadre, all'Eden Park di Auckland, un pilota d'aereo, Marx Jones, all'epoca trentaduenne, sorvol\u00f2 con un Cessna il terreno di gioco lanciando bombe di farina sui giocatori per protesta; la manovra gli cost\u00f2 sei mesi di carcere e la proibizione perpetua d'ingresso in tale stadio, sebbene in diverse occasioni egli vi abbia fatto ritorno, l\u00ec invitato dalla locale stampa.\nNel 1985 la federazione neozelandese, incurante delle polemiche, aveva organizzato a sua volta un \"tour\" in Sudafrica, ma in tale occasione le proteste salirono di livello e, oltre alle manifestazioni in piazza, sopraggiunse anche un'azione giudiziaria promossa da due avvocati ed ex rugbisti, Patrick Finnegan e Philip Recordon; questi promossero una causa civile nei confronti della Federazione sostenendo che essa violasse gli stessi princip\u00ee che altres\u00ec si impegnava a tutelare.\nI due legali, infatti, nel loro ricorso al tribunale, citarono il comma dello statuto della NZRFU nella quale essa si impegnava a \u00ab\u2026promuovere, sviluppare e sostenere il rugby dilettantistico in Nuova Zelanda\u2026\u00bb e che la decisione di recarsi in un Paese che istituzionalizzava il razzismo infrangeva tali princip\u00ee.\nIl giudice Maurice Carey accolse il ricorso e intim\u00f2 alla Federazione rugbistica di astenersi dall'organizzare il \"tour\", che fu annullato.\nLa cancellazione del \"tour\" provoc\u00f2 generalmente dissenso da parte dei giocatori convocati, che si videro privati dell'unica possibilit\u00e0 di affrontare una Nazionale di alto livello; d'altra parte, la decisione della corte neozelandese non fece recedere la federazione sudafricana dal proposito di organizzare una serie di incontri in casa propria, anche a costo di usare come estremo tentativo di persuasione l'arma economica; in effetti, fu grazie alla pesante sponsorizzazione delle Pagine Gialle sudafricane, che coprirono i costi di soggiorno dei neozelandesi con l'equivalente di 850\u00a0000 sterline britanniche dell'epoca, che fu possibile, alfine, organizzare una serie di incontri contro una squadra di giocatori che non potevano ufficialmente presentarsi in Sudafrica in rappresentanza di alcunch\u00e9 di diverso da essi stessi: in effetti la gran parte dei 30 giocatori che avrebbero dovuto partecipare al \"tour\" del 1985 (David Kirk e John Kirwan si rifiutarono di prendere parte all'iniziativa, cos\u00ec come il tecnico degli \"All Blacks\" Brian Lochore) presero separatamente il volo per Sydney, in Australia (Andy Haden si trovava gi\u00e0 a Citt\u00e0 del Capo) e da l\u00ec partirono per il Sudafrica.\nIl tour.\nDato il clima ostile in patria alla presenza in Sudafrica dei giocatori, molti di essi portarono seco le proprie mogli e fidanzate per il timore di eventuali ritorsioni nei loro confronti; gli sponsor si fecero carico anche dell'alloggio dei familiari che venne tenuto separato da quello dei giocatori; mai chiarita fu anche la questione dell'eventuale compenso ricevuto, che avrebbe messo i giocatori a rischio di pesanti squalifiche stante la natura completamente dilettantistica del rugby a 15 (che assunse lo \"status\" professionistico solo nel 1995 dopo la III Coppa del Mondo).\nUfficialmente non fu mai riconosciuta alcuna remunerazione ai giocatori neozelandesi, fatto salvo un rimborso spese giornaliero pari all'equivalente di 14 sterline britanniche.\nAllenatore della squadra, stante il rifiuto di Brian Lochore, fu Colin Meads, che all'epoca ricopriva il ruolo di selezionatore per la federazione neozelandese; team manager fu Ian Kirkpatrick.\nTra i nomi noti che presero parte alla spedizione figurano Craig Green, Warwick Taylor, i gemelli Alan e Gary Whetton, Jock Hobbs e Wayne Shelford; capitano fu Andy Dalton.\nQuale uniforme, in omaggio allo sponsor, fu scelta una tenuta (approntata dall'Adidas) completamente blu con una felce sul petto; colletto della maglietta e inserti erano giallo-oro.\nIl \"tour\" dur\u00f2 circa un mese e mezzo, e gli incontri delle prime tre settimane furono solo contro rappresentative provinciali che disputavano la Currie Cup; quello d'apertura fu disputato contro la formazione A sudafricana, gli .\nIl gioco dei sudafricani, rimasto ancora fermo all'impatto fisico e alla potenza, e non adattatosi alle nuove tendenze internazionali a causa dell'isolamento, fu spigoloso e falloso; durante la seconda partita del \"tour\" a Pretoria contro il , Andy Dalton fu messo fuori combattimento a causa di un pugno che gli ruppe la mascella.\nL'unica sconfitta occorsa contro una squadra provinciale fu a Johannesburg contro il per 19-24; i quattro incontri contro gli \"Springbok\", che si tennero dal 10 al 31 maggio rispettivamente a Citt\u00e0 del Capo, Durban, Pretoria e Johannesburg, furono diretti dall'arbitro gallese Ken Rowlands, che in tale occasione chiuse la sua carriera direttiva internazionale.\nLa serie degli incontri con il fu vinta per 3 incontri a 1 dai locali, che si aggiudicarono il primo e gli ultimi due match; i Cavaliers vinsero per 19-18 l'incontro di Durban, il secondo della serie.\nSolo il Sudafrica riconobbe la presenza internazionale ai suoi giocatori.\nLe conseguenze.\nAl ritorno in Nuova Zelanda la federazione chiese a Colin Meads di non ripresentarsi candidato per la posizione di selezionatore l'anno successivo, e a tutti i giocatori fu inflitta una sospensione di due incontri internazionali, che per alcuni di essi signific\u00f2 la fine della carriera internazionale.\nRelativamente pochi, della trentina di giocatori che presero parte alla spedizione in Sudafrica, furono poi convocati per la successiva che la Nuova Zelanda disput\u00f2 tra le mura amiche: a seguito della squalifica i giocatori non poterono prendere parte alla Bledisloe Cup di quell'anno e, quando gli \"All Blacks\" intrapresero il loro \"tour\" di fine anno in Francia, il commissario tecnico Lochore si present\u00f2 in Europa con una formazione con 11 esordienti assoluti, nota come \"Baby Blacks\"\u00a0 le cui prestazioni resero difficile per molti elementi della vecchia rosa riguadagnare il posto: in effetti solo 12 elementi superstiti del \"tour\" figurarono anche nel torneo mondiale (Albert Anderson, Kieran Crowley, Andy Dalton, Steve McDowall, Grant Fox, Craig Green, Murray Pierce, Wayne Shelford \u2015 peraltro ancora senza presenze per gli \"All Blacks\" \u2015 Warwick Taylor e i gemelli Whetton) e si laurearono campioni.\nQuanto al Sudafrica, la manovra organizzata dalla South African Rugby Board, la federazione che gestiva il rugby bianco nel Paese, valse un indebolimento politico del suo presidente Danie Craven, un ulteriore isolamento da parte dell'International Rugby Football Board e l'accelerazione della crisi della federazione; di l\u00ec a cinque anni la SARB avrebbe dovuto accettare un compromesso, proposto dall'African National Congress, e fondersi con la South African Rugby Union, organizzazione antirazzistica nata nel 1966 in alternativa alla SARB; la nuova federazione, che assunse il nome di South African Rugby Football Union, \u00e8 quella che oggi \u00e8 nota come South African Rugby Union."}
{"id": "1504813", "revid": "767487", "url": "https://it.wikipedia.org/wiki?curid=1504813", "title": "Valea Ciorii", "text": "Valea Ciorii \u00e8 un comune della Romania di 1.956 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 4 villaggi: Buc\u0219a, Dumitre\u0219ti, Murgeanca, Valea Ciorii."}
{"id": "1504814", "revid": "1573940", "url": "https://it.wikipedia.org/wiki?curid=1504814", "title": "Dhu l-Qa'da", "text": "Dhu al-Qa'da \u00e8 l'undicesimo mese del calendario islamico.\nIl significato del nome potrebbe essere \"quello della tregua\" o \"Quello della sosta\", dal momento che questo era un mese di tregua nel periodo della J\u0101hiliyya, in cui non era lecito usare le armi per motivi religiosi."}
{"id": "1504818", "revid": "767487", "url": "https://it.wikipedia.org/wiki?curid=1504818", "title": "Valea M\u0103cri\u0219ului", "text": "Valea M\u0103cri\u0219ului \u00e8 un comune della Romania di 1.897 abitanti, ubicato nel distretto di Ialomi\u021ba, nella regione storica della Muntenia.\nIl comune \u00e8 formato dall'unione di 2 villaggi: Grinda\u0219i e Valea M\u0103cri\u0219ului."}
{"id": "1504819", "revid": "287204", "url": "https://it.wikipedia.org/wiki?curid=1504819", "title": "Valea Macrisului", "text": ""}
{"id": "1504822", "revid": "123875264", "url": "https://it.wikipedia.org/wiki?curid=1504822", "title": "Potenziale di Yukawa", "text": "Il potenziale di Yukawa, dal nome del fisico giapponese Hideki Yukawa, \u00e8 un potenziale a portata corta, originariamente introdotto per descrivere l'interazione nucleare forte. Infatti, a differenza dell'interazione elettromagnetica che agisce a lunga distanza, l'interazione nucleare agisce solo allorch\u00e9 le particelle sono poste a distanza sufficientemente ravvicinata.\nForma matematica.\nMatematicamente il potenziale di Yukawa pu\u00f2 essere scritto\ndove formula_2 \u00e8 la costante di accoppiamento dell'interazione e formula_3 \u00e8 la portata dell'interazione. Rispetto al potenziale coulombiano, il potenziale di Yukawa presenta in pi\u00f9 un fattore di smorzamento esponenziale, responsabile della portata corta dell'interazione, il cui piccolissimo raggio d'azione \u00e8 di un ordine di grandezza pari al parametro formula_3 presente nell'espressione matematica del potenziale.\nMesone di Yukawa.\nIpotizzando che la forza tra due nucleoni sia dovuta all'emissione di un quanto mediatore dell'interazione da parte di un nucleone e all'assorbimento dello stesso da parte dell'altro, \u00e8 possibile ricavare la massa del quanto in questione. Il tempo impiegato da questo quanto per raggiungere l'altro nucleone \u00e8 certamente maggiore di quello che impiegherebbe la luce, cio\u00e8 r/c, se r \u00e8 la distanza tra i due nucleoni. Inoltre mentre questo quanto \u201cmediatore\u201d agisce, la conservazione dell'energia \u00e8 violata a causa dell'eccesso di massa (m) dovuto proprio alla presenza del quanto. Se il tempo di mediazione \u00e8 finito sappiamo, dal principio di indeterminazione, che non \u00e8 possibile misurare l'energia con una precisione migliore di \u2206E\u2206t = (h/2\u03c0)*(1/2).\nPonendo:\npossiamo scrivere:\nConoscendo formula_3, la portata dell'interazione nucleare, \u00e8 possibile ricavare la massa m del quanto, che risulta circa 290 volte quella dell'elettrone. Situandosi a met\u00e0 fra le masse dell'elettrone e la massa di un nucleone, il quanto mediatore dell'interazione nucleare fu chiamato mesone. Inoltre, il mesone dovrebbe esistere con carica elettrica o anche neutro, poich\u00e9 media tutte le possibili interazioni: neutrone-neutrone, protone-protone, neutrone-protone.\nIl lavoro di Yukawa fu pubblicato nel 1935, sulla rivista giapponese \u201c\"Proc. Phys. Math. Soc.\"\u201d, ma non suscit\u00f2 grande interesse fino a che non fu scoperta, nei raggi cosmici, una particella di massa simile a quella prevista, il muone, chiamato inizialmente \"mesotrone\" (1937, esperimento di Neddermeyer e Anderson). La nuova particella fu inizialmente identificata - anche dallo stesso Yukawa - come il mesone mediatore dell'interazione nucleare forte, ma un successivo esperimento (1946, esperimento di Conversi, Pancini e Piccioni) dimostr\u00f2 che si trattava di un oggetto con una probabilit\u00e0 di assorbimento differente da quella prevista. Nel 1947, la scoperta del mesone \u03c0 o pione da parte del team dell'Universit\u00e0 di Bristol guidato da Cecil Frank Powell (a cui parteciparono anche il fisico italiano Giuseppe Occhialini e il brasiliano Cesare Lattes) chiar\u00ec definitivamente la natura del mesone di Yukawa che fu identificato proprio con il pione."}
{"id": "1504824", "revid": "79968", "url": "https://it.wikipedia.org/wiki?curid=1504824", "title": "Richiesta di archiviazione", "text": "La richiesta di archiviazione \u00e8 un istituto del diritto processuale penale italiano, che viene in rilievo \u00abnel caso in cui durante l\u2019istruzione sommaria la notizia del reato sia ritenuta manifestamente infondata\u00bb.\nNell'ordinamento italiano, la fase delle indagini preliminari ha un esito vincolato: o il pubblico ministero esercita l'azione penale attraverso uno dei modi previsti dalla legge oppure richiede l'archiviazione delle indagini al GIP. Quest'ultimo valuta la richiesta del P.M. determinandosi immediatamente (\"de plano\") o convocando, in determinati casi previsti al codice di procedura penale, un'apposita udienza (c.d. \"udienza di archiviazione\"). Solamente dopo l'accoglimento definitivo del GIP, la richiesta diverr\u00e0 effettiva\nDisciplina generale.\nLe norme.\nLa richiesta di archiviazione da parte del p.m. \u00e8 definita dall'art. 408 del codice di procedura penale: \nTale richiesta si pu\u00f2 basare su presupposti \u00abdi fatto\u00bb o presupposti \u00abdi diritto\u00bb.\nPresupposti di fatto.\nI presupposti di fatto sono quelli che si concretizzano nell'infondatezza della notizia di reato, ossia quando \u2013 allo \u00abstato degli atti\u00bb \u2013 il pubblico ministero ritiene che gli elementi acquisiti durante le indagini preliminari non siano \u00abidonei a sostenere l'accusa in giudizio\u00bb.\nTale regola vincola il pubblico ministero a una valutazione prognostica di superfluit\u00e0 o non superfluit\u00e0 del dibattimento: l'accusa non \u00e8 sostenibile in giudizio quando l'instaurazione della fase dibattimentale appare \"ex ante\" priva di qualsiasi utilit\u00e0, nel senso che durante la stessa non si riuscir\u00e0 verosimilmente a \u00abconvalidare l'ipotesi accusatoria\u00bb.\nIl problema \u00e8 quello di stabilire quando la celebrazione del dibattimento pu\u00f2 ritenersi superflua: secondo una parte della dottrina, infatti, l'esercizio dell'azione penale dovrebbe essere correlato agli esiti prevedibili del processo, nel senso che il pubblico ministero dovrebbe citare a giudizio (art. 550 c.p.p.), o richiedere il rinvio a giudizio (art. 416 c.p.p.), solo quando risulti probabile la conferma dibattimentale della tesi accusatoria; secondo altri \u2013 invece \u2013 la funzione del dibattimento sarebbe quella di offrire un accertamento in sede giurisdizionale di situazioni suscettibili di rilevare penalmente, per cui il pubblico ministero dovrebbe richiedere l'archiviazione solo quando appaia evidente l'innocenza dell'indagato.\nPresupposti di diritto.\nI presupposti di diritto sono elencati dall'art. 411 del codice di procedura penale. Si pu\u00f2 avere archiviazione quando: \nIl procedimento.\nAvviso alla persona offesa e il diritto di opposizione.\nIl P.M. \u2013 quando richiede l'archiviazione \u2013 trasmette al GIP il fascicolo delle indagini, la documentazione delle investigazioni svolte e i verbali degli atti compiuti davanti al giudice. In seguito:\nSecondo l'art. 410 del codice di procedura penale:\nL'opposizione alla richiesta di archiviazione deve essere depositata presso la cancelleria della Procura della Repubblica, e pu\u00f2 essere depositata sia dall'avvocato che assiste la parte offesa, sia direttamente dalla parte offesa, che pu\u00f2 depositarla anche senza avvalersi dell'assistenza di un avvocato.\nLe determinazioni del GIP.\nSe la persona offesa non presenta \u00abopposizione\u00bb alla richiesta di archiviazione, il GIP ha due strade:\nSe la persona offesa presenta \u00abopposizione\u00bb alla richiesta di archiviazione, il GIP \u00e8 obbligato a disporre un'apposita udienza in cui decider\u00e0 sulla richiesta del P.M. di archiviare le indagini.\nL'udienza di archiviazione.\nIn sintesi il GIP convoca l'udienza di archiviazione quando non ritiene di dover pronunciare \"de plano\" decreto di archiviazione oppure quando la persona offesa ha presentato \u00abopposizione\u00bb alla richiesta di archiviazione, presentata dal pubblico ministero.\nL'udienza ha lo scopo di permettere alla persona offesa di spiegare le ragioni dell'\u00abopposizione\u00bb o \u2013 in mancanza di questa \u2013 di permettere all'indagato e al suo difensore di interloquire formalmente con il GIP per chiedere la conferma dell'archiviazione.\nL'udienza di archiviazione pu\u00f2 avere tre conclusioni differenti.\nI possibili esiti.\nA) Ordinanza di archiviazione.\nIl GIP \u2013 al termine del contraddittorio \u2013 ritiene che sussistano i presupposti per confermare la richiesta del P.M. ed emette dunque ordinanza di archiviazione.\nB) Il GIP dispone ulteriori indagini.\nIl GIP \u2013 al termine del contraddittorio \u2013 ritiene necessarie \u00abulteriori indagini\u00bb nei confronti dell'indagato ed emette dunque ordinanza di integrazione delle indagini, indicando al P.M. il termine per completarle.\nSecondo la giurisprudenza delle Sezioni Unite della Corte di cassazione, il GIP pu\u00f2 disporre anche l'iscrizione coatta nel registro delle notizie di reato di soggetti mai prima indagati o di reati prima non contestati dal P.M., e chiedere per essi \u00abulteriori indagini\u00bb. Pertanto, il GIP non potr\u00e0 trarre autonomamente dagli atti processuali gli elementi necessari per formulare l\u2019imputazione in ordine a fatti di reato non presi in considerazione dal pubblico ministero nella richiesta di archiviazione o nei confronti di persone non indagate, restando tale compito specificamente riservato al P.M. stesso.\nC) Il GIP dispone l'imputazione coatta.\nIl GIP \u2013 al termine del contraddittorio \u2013 ritiene che dalle indagini siano emersi elementi, nei confronti dell'indagato, tali da sostenere un'accusa in giudizio. In tal caso emette ordinanza di imputazione coatta, imponendo al P.M. di formulare un'imputazione \u00abentro dieci giorni\u00bb.\nLa riapertura delle indagini.\nLe indagini, pur in seguito all'archiviazione, possono essere riaperte su richiesta motivata del pubblico ministero al gip se sopraggiungono nuove e motivate esigenze investigative; in tal caso si procede nuovamente all'iscrizione del soggetto sottoposto alle indagini nel registro delle notizie di reato.\nProfili di tutela giuridica.\nIl controllo giurisdizionale sulla fondatezza della richiesta di archiviazione \u00e8 attivit\u00e0 a garanzia dell'obbligo dell'esercizio dell'azione penale, cos\u00ec come previsto dall'articolo 112 della Costituzione. Infatti, \u00abdall\u2019obbligo dell\u2019azione del P.M. di cui all\u2019art. 112 Cost. (...) discende quello di indagare: per verificare la sussistenza di elementi che consentano l\u2019esercizio dell\u2019azione stessa\u00bb. Solo dopo tale vaglio, l'ordinamento consente al P.M. di richiedere al giudice l'archiviazione del procedimento penale.\nA presidio di tale principio costituzionale \u2013 e per evitare un espletamento sommario (o superficiale) dell'azione penale \u2013 viene in rilievo non solo il ruolo del giudice, in quanto garante del principio di completezza delle indagini e della loro solidit\u00e0 probatoria, ma anche quello della persona offesa dal reato che ha diritto ad interloquire con il GIP allo scopo di sollecitare nuove investigazioni e respingere la richiesta di archiviazione."}
{"id": "1504826", "revid": "767487", "url": "https://it.wikipedia.org/wiki?curid=1504826", "title": "Vl\u0103deni (Ialomi\u021ba)", "text": "Vl\u0103deni \u00e8 un comune della Romania di 2.080 abitanti, ubicato nel distretto di Ialomi\u021ba, nella regione storica della Muntenia."}
{"id": "1504829", "revid": "242434", "url": "https://it.wikipedia.org/wiki?curid=1504829", "title": "Traversa (araldica)", "text": ""}
{"id": "1504831", "revid": "22475", "url": "https://it.wikipedia.org/wiki?curid=1504831", "title": "RAND", "text": ""}
{"id": "1504832", "revid": "712828", "url": "https://it.wikipedia.org/wiki?curid=1504832", "title": "Primo Lord dell'Ammiragliato", "text": ""}
{"id": "1504837", "revid": "2175", "url": "https://it.wikipedia.org/wiki?curid=1504837", "title": "Burgess Shale", "text": ""}
{"id": "1504839", "revid": "125958507", "url": "https://it.wikipedia.org/wiki?curid=1504839", "title": "Storia di Como", "text": "La storia di Como \u00e8 la descrizione dei fatti accaduti dai primi insediamenti nella citt\u00e0 lombarda fino ai giorni nostri.\nLe origini e la storia antica.\nI primi insediamenti stabili nella zona comasca vennero probabilmente creati da antiche popolazioni Liguri della Cultura di Polada. Gli abitati erano collocati lungo le rive di laghi o paludi in zone bonificate disponendo tronchi sul terreno in modo perpendicolare gli uni agli altri. Le prime palafitte - risalenti all'Et\u00e0 del Bronzo - furono . Col tempo questi primordiali villaggi sono stati edificati nell'entroterra, posizionati nelle zone pi\u00f9 elevate.\nCon l'arrivo, attraverso le Alpi, delle popolazioni proto-celtiche della Cultura di Canegrate (XIII secolo a.C.), dalla cui fusione con le popolazioni autoctone nasce la Cultura di Golasecca (IX-IV secolo a.C.), si assiste ad un forte processo di sviluppo per gran parte dell'Italia nord-occidentale primariamente incentrato nella regione dei Laghi.\nL'area di Como (sede della \"Civilt\u00e0 Comacina\") diviene con l'eponima area di Golasecca uno dei due epicentri di questa nuova e originale Cultura golasecchiana celto-ligure.\nTra l'VIII ed il VI secolo a.C. si evolvono nel circondario di Como (sulle colline della Spina Verde a sud rispetto all'attuale citt\u00e0) fenomeni di vero e proprio sviluppo protourbano che conferiscono a questo centro un ruolo commerciale particolare ed un primato culturale sul territorio circostante. Si accentua anche un fenomeno di gerarchizzazione del territorio che si accompagna a modifiche strutturali della comunit\u00e0, attraverso un processo di stratificazione sociale, con la formazione di stabili \u00e9lite.\nFondamentale in questo processo, poco dopo la met\u00e0 del VI secolo a.C., \u00e8 la formazione dell'Etruria padana e l'espansione tirrenica anche a nord del Po lungo l'asse del Mincio. Al di l\u00e0 delle negative conseguenze in termini politici-militari-fiscali dell'Egemonia etrusca, il nuovo asse commerciale Mincio-Brescia-Bergamo-Como-Lago di Lugano verso l'Europa centrale celtica crea un notevole incremento della ricchezza e determina importanti cambiamenti culturali nell'area comasca, con il probabile insediamento anche di elementi etruschi tra la popolazione residente. Grazie a questa \"fusione\" fra i due popoli l'antica Como conobbe un periodo di discreta ricchezza, testimoniata dai numerosi materiali preziosi ritrovati nelle necropoli. L'uso della scrittura appare ora diffuso ampiamente sulle ceramiche.\nNel V secolo a.C. si accentua ancora di pi\u00f9 l'importanza, e la ricchezza, di Como che diviene anche diramazione, forse la principale, delle vie commerciali etrusche sull'asse Genova-Milano-Europa centrale.\nCon l'arrivo delle grandi ondate di immigrati celto-Galli di origine transalpina (e portatori della Cultura di La T\u00e8ne) che si vengono a stabilire nella Val Padana, a partire dal IV secolo a.C. il territorio di Como si organizza politicamente nella sua prima popolazione storicamente conosciuta: i celti o, pi\u00f9 probabilmente, celto-liguri Orobi.\nPoich\u00e9 l'invasione gallica dell'Etruria padana a sud del Po, combinata con la pressione esercitata da meridione da parte dei Romani, annienta la potenza etrusca, viene meno la corrente commerciale tra la penisola italica e il nord delle Alpi (gi\u00e0 di per s\u00e9 gravemente turbato da avvenimenti propri) che aveva fatto fiorire Como; l'abitato si riduce sensibilmente, mentre insediamenti prettamente gallici si ritrovano a Gudo, Solduno, Plesio, Introbio, Varenna, Esino Lario.\nNel periodo lateniano l'area Orobia di Como, con il suo \"Comum Oppidum\" e la rete di \"Castella\" appare conservare pi\u00f9 a lungo un \"aspetto golasecchiano\" mentre l'area orientale, lecchese, del Lario presenta pi\u00f9 marcati e precoci tratti gallici nell'organizzazione del territorio e dei rinvenimenti archeologici, come testimoniato dai ritrovamenti di Acquate ed Olate.\n, impostando una societ\u00e0 gerarchica e costruendo numerosi castelli con pi\u00f9 strati di mura. Essi fondarono a Como un \"oppidum\", cio\u00e8 un centro fortificato.\nPi\u00f9 tardi gli Orobi, e tra loro i \"Comenses\" abitanti di Como, confluiranno, pur con una loro identit\u00e0 indipendente, nella confederazione (\"foedus\") celtica o celto-ligure degli Insubri che domina sui territori dell'odierna Lombardia occidentale (Regio Insubrica) e Piemonte orientale.\n\"Comum Oppidum\".\nSulla sponda lariana la vivacit\u00e0 di \"facies\" assicura un'ampia frequentazione della zona. Fonti epigrafiche ci tramandano anche i nomi dei alcuni popoli federati, stanziati sulle sue sponde: i \"Gallianates\" di Galliano, oggi frazione di Cant\u00f9, gli \"Ausuciates\" di Ossuccio, gli \"Aneuniates\" di Olonio, i \"Clavennates\" di Chiavenna e i \"Bergalei\" della Val Bregaglia. Alla conquista romana di Como, il territorio era ben organizzato e sull\"'Oppidum comense\" gravitavano ben 28 \"castella\", che si arresero ai conquistatori con il capoluogo. Nella battaglia perirono quarantamila soldati.\nLa conquista della Gallia Transpadana inizi\u00f2 nel 225 a.C. e dopo la pausa della Seconda guerra punica, termin\u00f2 nel 196 a.C. con la conquista di Como. Il console Marco Claudio Marcello fu magnanime con i vinti. I Comensi vennero legati a Roma da un \"foedus\", un vincolo federativo, nel rispetto delle autonomie locali. In cambio pot\u00e9 contare sulla loro assoluta e perenne fedelt\u00e0. Per circa un secolo la presenza romana fu sporadica ed episodica fino a che il settentrione rivest\u00ec un interesse fondamentale per assicurare una adeguata sicurezza e per saziare le mire espansionistiche commerciali e militari oltralpe.\nI Romani presero possesso di Como, facendo s\u00ec che essa diventasse un luogo economicamente, politicamente e militarmente strategico. Nello stesso anno Roma divenne padrona della intera Lombardia.\n\"Novum Comum\".\nNell'89 a.C. Gneo Pompeo Strabone si affrett\u00f2 ad aiutare Como, devastata da un'incursione di Reti: la restaur\u00f2 e confer\u00ec ai comensi lo \"ius Latii\", la cittadinanza latina.\nSuccessivamente, nel 77 a.C., giunse a Como un gruppo di 3.000 coloni, guidati da Lucio Cornelio Scipione Asiatico Emiliano, che si stanziarono sulle pendici circostanti l'attuale convalle. Il toponimo \"Coloniola\", oggi riservato ad un quartiere della citt\u00e0, \u00e8 quantomai significativo in proposito.\nMa il vero artefice e fondatore \"ex novo\" della colonia latina di \"Novum Comum\" \u00e8 considerato da tutte le fonti Gaio Giulio Cesare.\nNel 59 a.C., con l'obiettivo di rafforzare Como ed il Lario per la sua importanza quale via di comunicazione con i passi alpini verso l'Europa centrale, ed autorizzato dalla \"lex Vatinia\", che gli conferiva il potere proconsolare, fond\u00f2 nell'area dov'\u00e8 ubicata ora la citt\u00e0, \"Novum Comum\", circondandola di mura e vi trasfer\u00ec 5.000 coloni, tra i quali 500 Greci a cui gli storici classici locali, come Maurizio Monti, hanno voluto ricondurre l'origine etimologica di localit\u00e0 quali Lecco (\"Leucos\"), Corenno (\"Corinto\"), Lenno e Lemna (\"Lemnos\"), Nesso (\"Nasso\"), Dervio (\"Delfo\"). L'ipotesi \u00e8 per\u00f2 smentita dalla moderna ricerca storica e toponomastica.\nNel 49 a.C. \"Novum Comum\" acquis\u00ec la cittadinanza romana e da colonia latina divenne \"municipium civium romanorum\" della repubblica romana. I comensi possedevano cos\u00ec la pienezza del diritto riservato ai cittadini di Roma e la citt\u00e0 aveva la propria \"Curia\" ed era amministrata da un collegio di quattro magistrati.\nDivenuta municipium romano ed aggregata (insieme a Milano) alla trib\u00f9 Oufentina, estendeva il suo territorio dalle Alpi alla Brianza, dai laghi varesini all'Adda, insinuandosi a sud fino alla Grangia di Lainate ed a nord fino alla Valchiavenna e parte della Valtellina.\nDurante il I secolo d.C. la crescita cittadina fu aiutata dalle donazioni dei Plinii, che fecero erigere una biblioteca e uno spazio termale.\nGrazie alla crescente ricchezza cittadina, in citt\u00e0 vennero costruiti vari edifici o luoghi di interesse comune: un foro, un porto, terme, templi e mura. In epoca romana Como era uno dei due terminali della \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio). Da Como passava anche la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nTestimonianze di questo benessere sono gli scritti di due famosi abitanti comaschi vissuti in quell'epoca: Plinio il Vecchio e Plinio il Giovane. Il secondo, nell'anno 100 console romano, fece costruire una grande statua in onore di Giove, a testimonianza del rimpiazzo delle divinit\u00e0 romane su quelle galliche.\nLa condizione si perpetu\u00f2 fino a pi\u00f9 d'un secolo dopo, quando l'intero Impero Romano visse una profonda crisi economica e politica. Ad aggravare la situazione vi fu l'invasione degli Alemanni nell'Italia settentrionale, avvenuta nel 250 d.C. e conclusasi solo con l'intervento delle truppe imperiali.\nI \"Nautae Comenses\" gestivano i commerci ed erano i padroni assoluti del lago, tanto che, quando Milano diventer\u00e0 capitale di fatto dell'impero (288-289), l'autorit\u00e0 comasca dotata di ampi poteri sar\u00e0 il \"praefectus classis cum curis civitatis\": la specificit\u00e0 di Como non era tanto il controllo del traffico terrestre, ma quello della navigazione, che rappresentava la via privilegiata di comunicazione sia per i traffici commerciali che per i movimenti di truppe con il mondo transalpino.\nNel 354 venne esiliato a Como il futuro imperatore Flavio Claudio Giuliano.\nLa crisi venne tuttavia superata velocemente grazie all'intervento di Costantino, il quale framment\u00f2 il territorio in molte provincie autonome, le quali ebbero la possibilit\u00e0 di consolidare la propria situazione sociale senza interferenze esterne.\nInizi\u00f2 cos\u00ec un altro periodo assai fortunato, nonostante che l'Italia fosse stata lasciata quasi interamente alle popolazioni dell'estremo nord europeo.\nMedioevo.\nComo fu attivamente interessata dallo scisma tricapitolino o scisma dei Tre Capitoli (in greco antico \u03c4\u03c1\u03af\u03b1 \u03ba\u03b5\u03c6\u03ac\u03bb\u03b1\u03b9\u03b1, tr\u00eea keph\u00e1laia), una divisione all'interno della Chiesa avvenuta tra i secoli VI e VII, causata da un folto gruppo di vescovi, per lo pi\u00f9 occidentali, che interruppero le relazioni con gli altri vescovi e con il papa, rifiutando le decisioni del Concilio di Costantinopoli II del 553. La separazione dur\u00f2 circa un secolo e mezzo ed interess\u00f2 un vasto territorio, comprendente Italia del Nord, Dalmazia e Illirico. Molti vescovi dell'Italia Settentrionale, della Gallia e del Norico, non accettarono l'imposizione del concilio voluto da Giustiniano, anche perch\u00e9 gi\u00e0 durante il concilio di Calcedonia, nel 451, i teologi antiocheni erano stati riammessi nelle loro sedi e la vicenda doveva essere chiusa. Pertanto, questi vescovi non si considerarono pi\u00f9 in comunione con gli altri vescovi che avevano accettato supinamente la decisione imperiale. Tra questi \"ribelli\" all'autorit\u00e0 imperiale e conciliare c'erano i vescovi Ausano e Macedonio, a capo rispettivamente delle province ecclesiastiche di Milano e di Aquileia. Il loro dissenso si acu\u00ec ulteriormente ai tempi del successore di papa Vigilio, papa Pelagio I (556 - 561), il quale, dopo tentativi di chiarimento e persuasione, invit\u00f2 Narsete a ridurre lo scisma con la forza. Narsete non volle per\u00f2 obbedire alla richiesta del papa. Frattanto la Chiesa di Aquileia si era resa gerarchicamente indipendente ed il suo vescovo Paolino I (557 -569) fu nominato Patriarca dai suoi suffraganei (568: patriarcato autonomo) per sottolineare la propria autonomia. Le altre diocesi dipendenti dal metropolita di Aquileia (dei due, quello che aveva la sua sede proprio ad Aquileia longobarda) rimasero scismatiche. In particolare la diocesi di Como, il cui vescovo sant'Abbondio aveva avuto un ruolo diplomatico importante proprio durante la preparazione del concilio di Calcedonia, recise il rapporto di dipendenza dall'arcidiocesi di Milano e Como divenne suffraganea di Aquileia. La diocesi comense venera ancora oggi, con il titolo di santo, un vescovo, Agrippino (vescovo dal 607 al 617), che si mantenne in modo intransigente su posizioni scismatiche in opposizione anche alla sede romana. La Diocesi di Como rimase suffraganea del Patriarcato di Aquileia fino al 1789. \nDurante l'alto Medioevo Como sub\u00ec l'invasione dei Goti prima e dei Longobardi poi; nel 951 scese in Italia l'imperatore Ottone I e tra i suoi sostenitori c'era anche Gualdone, vescovo di Como. Durante il periodo comunale Como fu contesa tra le famiglie rivali dei Rusca (o Rusconi) o Ruschi, e dei Vitani. In seguito alla Guerra decennale (1118-1127) tra Como e Milano, il 27 agosto 1127, a conclusione del conflitto, Como fu assediata dalle forze milanesi ed incendiata, le mura e le abitazioni distrutte, gli abitanti dispersi.\nAttraverso l'alleanza con Federico Barbarossa, Como trov\u00f2 negli anni seguenti l'occasione di ricostruirsi e di aspirare all'egemonia perduta. Con l'aiuto dell'Imperatore, nel 1158 riedific\u00f2 ed ampli\u00f2 le mura della citt\u00e0 con le sue imponenti torri di Porta Torre, Torre di San Vitale e Torre di Porta Nuova (o Torre Gattoni) e restaur\u00f2 il Castel Baradello, potenziandolo con la costruzione della poderosa torre e delle altre strutture.\nNel 1159 ospit\u00f2 lo stesso Imperatore con la consorte Beatrice di Borgogna, di passaggio in citt\u00e0. \nIn questi anni di effimera gloria, Como ebbe la sua vendetta partecipando all'assedio ed alla distruzione della citt\u00e0 di Milano, avvenuta nel 1162, e quella dell'Isola Comacina, avvenuta nel 1169.\nInfine a Legnano, nel maggio 1176, gli alleati della Lega Lombarda sconfissero definitivamente l'esercito imperiale, a fianco del quale combatterono le truppe comunali comasche (che al termine dello scontro vennero catturate dai milanesi). Con un diploma datato 23 ottobre 1178 Federico Barbarossa don\u00f2 alla Chiesa ed alla Comunit\u00e0 di Como, quale premio della loro fedelt\u00e0, il Castel Baradello insieme alla Torre di Olonio.\nUn primo tentativo di instaurare la signoria a Como si ebbe con Loterio Rusca, gi\u00e0 signore del popolo, nel 1276. Il vescovo di Como Giovanni degli Avvocati si oppose e per questo fu costretto all'esilio presso Ottone Visconti. Ne scatur\u00ec una nuova guerra fra Milano e Como, terminata nel 1286 con la Pace di Lomazzo che riconosceva a Loterio Rusca la sua preminenza sulla citt\u00e0 lariana.\nDal 1327 la citt\u00e0 cadde stabilmente in dominio dei signori Rusca quando Franchino I instaur\u00f2 una signoria personale su citt\u00e0 e contado diventando vicario imperiale. Tale situazione dur\u00f2 per\u00f2 solo fino al 1335, quando Azzone Visconti rovesci\u00f2 la signoria dei Rusca e annesse la citt\u00e0 al Ducato di Milano.\nA questo periodo risale anche l'apertura della zecca.\nRinascimento con personaggi importanti.\nAlla morte di Gian Galeazzo Visconti, avvenuta nel 1402, Franchino II Rusca tent\u00f2 di instaurare a Como una signoria personale. Il figlio Loterio IV sal\u00ec al potere nel 1412. Segu\u00ec un periodo di devastazioni e stragi fino al 1416, quando Como si consegn\u00f2 a Filippo Maria Visconti. Alla morte di quest'ultimo (1447) Como conobbe un breve periodo d'indipendenza con la sua \"Repubblica di Sant'Abbondio\". Nel gennaio del 1449 Francesco Sforza invi\u00f2 Antonio Ventimiglia per attaccare Como ma venne respinto dai cittadini guidati da Giovanni della Noce e si ritir\u00f2 a Cant\u00f9. Il Monzone aiut\u00f2 i Rusca contro i guelfi Vitani. Nell'aprile del 1449 Antonio Ventimiglia assale nuovamente Como con l'appoggio dei canturini. Nel 1450 la citt\u00e0 si sottomise definitivamente a Francesco Sforza. I primi 20 anni del XVI secolo e l'ultimo decennio del XV (dal 1494) videro il territorio comasco e la sua capitale disputati tra francesi e sforzeschi, che, tra l'altro, comportarono la definitiva occupazione da parte di alcuni cantoni svizzeri del Ticino e della Valtellina (inclusa la zona di Colico e le tre pievi, Dongo, Domaso, Sorico) da parte dei Grigioni. Alleati dei francesi erano, in genere, i guelfi, nemici i ghibellini. Durante l'occupazione francese i ghibellini comaschi furono in buona parte costretti ad abbandonare la citt\u00e0 come ribelli, oppure decisero di lasciarla per dedicarsi alla guerriglia uniti ai ghibellini lariani, numerosi villaggi tra Como e Lecco (Bellano, Introbio, Sorico, Dongo, Musso) subirono saccheggi e devastazioni sia da parte delle truppe straniere e mercenarie, sia da parte delle milizie partigiane guelfe e ghibelline. Tra i ghibellini primeggiarono Giovanni il Matto di Brezio e l'esule milanese Gian Giacomo Medici detto Medeghino, mentre tra i guelfi i fratelli Borsieri. Quando la citt\u00e0 era occupata dai ducali, i guelfi organizzavano la guerriglia sul lago e in Brianza, usando come centro l'allora molto grande e ricco paese di Torno, che nel 1522 fu distrutto dagli sforzeschi e rimase disabitato per quasi un decennio.\nSuccessivamente il Duca di Milano, Francesco II Sforza, tornato dall'esilio nel 1523 riusc\u00ec a riconquistare con l'aiuto spagnolo e imperiale il Ducato di Milano (1524) e a riaffermare la propria signoria su Como. Il Medeghino ottenne, in cambio della sua fedelt\u00e0, il castello di Musso e il contado di Porlezza, da cui cominci\u00f2, con l'aiuto dei nobili comaschi ma senza l'appoggio del duca, una lunga guerra contro i grigioni che comport\u00f2 la riconquista dell'alto lago e del Pian di Spagna.\nNell'ottobre del 1525, dopo la congiura Morone e il \"tradimento\" di Francesco II Sforza, Como veniva occupata Don Pedro Arias, inviato da Antonio de Leyva, con 200 spagnoli, portati rapidamente a 1000. La citt\u00e0 e il lago furono coinvolti nella guerra tra le truppe della lega (che comprendevano tanto gli Sforza quanto la Francia e i veneziani) e la Spagna. Principale partigiano locale della lega il Medeghino, che riusc\u00ec ad occupare quasi tutto il Lario (a nord della linea Brienno-Nesso, e ad esclusione di un'enclave spagnola attorno a Lecco), buona parte della Brianza orientale, con la fortezza di Monguzzo come \"capitale\" e il castello di Civello di Villa Guardia, tanto che il de Leyva ordin\u00f2 la distruzione di tutte le fortezze che gli spagnoli non riuscivano ad occupare stabilmente per impedire che cadessero in mano al Medeghino, incluso il castel Baradello. Nel 1527 il Medeghino, dopo essere stato sconfitto nella battaglia di Carate Brianza, persa Cant\u00f9 e fallita l'occupazione di Lecco decise di abbandonare il Duca (con il quale i rapporti erano decisamente freddi da molti anni) e si alle\u00f2 agli spagnoli in cambio del titolo di Marchese di Musso e Conte di Lecco, ottenendo buona parte della provincia di Como, l'intera provincia di Lecco e l'alta Val d'Ossola come marchese imperiale (ma Carlo V non controfirm\u00f2 mai il trattato), la citt\u00e0 e la Brianza occidentale, unita alla zona di Villa Guardia tornarono invece agli spagnoli e nel 1530, con la pace tra Spagna e Ducato di Milano tornarono lentamente al duca Francesco II.\nTra il 1530 e il 1531 inizi\u00f2 una sorta di guerra fredda tra il duca e gli svizzeri protestanti da un lato, il Medeghino e gli svizzeri cattolici dall'altro: il duca pretendeva la restituzione del Lario, che il Medeghino ancora occupava, anche se l'Imperatore non aveva confermato il suo titolo di Marchese. Nel 1531 il Medeghino attacc\u00f2 a sorpresa i Grigioni, conquistando facilmente la bassa Valtellina, ma venendo poi a sua volta attaccato, oltre che dagli stessi Grigioni, dai cantoni protestanti e dal Duca di Milano coalizzati in una dura guerra che sconvolse tutto il Lario per due anni. Il Medeghino riusc\u00ec a conservare la maggior parte delle sue fortezze, ma non riusc\u00ec a conquistare Como e dovette alla fine venire ai patti con il Duca, ottenendo in cambio della rinuncia al suo stato lariano il titolo di Marchese di Melegnano con tutti gli annessi e connessi.\nNel 1532 il Ducato di Milano ripristin\u00f2 la provinicia di Como, anche se monca dei territori ticinesi (mentre la Valtellina sarebbe rimasta occupata dalle tre leghe Grigie fino all'et\u00e0 napoleonica), mentre nel 1535 il Duca Francesco II Sforza mor\u00ec improvvisamente senza eredi; Carlo V (suo cognato) eredit\u00f2 quindi il titolo di Duca di Milano e l'incamer\u00f2 nell'impero asburgico.\nGiovanni Anguissola fu governatore di Como dal 1547 al 1578, anno della sua morte.\nEt\u00e0 del Bronzo.\nDa allora Como segu\u00ec le sorti del Ducato di Milano e successivamente del Regno Lombardo-Veneto, fino all'Unit\u00e0 d'Italia.\nIl 27 maggio 1859, in seguito alla Battaglia di San Fermo, Giuseppe Garibaldi, al comando dei Cacciatori delle Alpi, liber\u00f2 la citt\u00e0 dall'occupazione austriaca.\nDurante la seconda guerra mondiale Como non venne mai bombardata."}
{"id": "1504842", "revid": "1543377", "url": "https://it.wikipedia.org/wiki?curid=1504842", "title": "Yue (popolo)", "text": "Il termine Yue (cinese tradizionale: \u8d8a,\u7cb5,\u925e; cinese semplificato: \u8d8a,\u7ca4,\u94ba; pinyin: Yu\u00e8; Wade-Giles: Y\u00fceh4; cantonese Yale: Yuht; vietnamita: Vi\u1ec7t; letteralmente \"oltre\"; \"area del Guangdong e del Guangxi\"; \"scure larga\"; ; scritto anche come Yueh, Yuet) si riferisce ad antichi popoli semi-sinizzati o non sinizzati della Cina meridionale, originariamente quelli stanziati lungo la costa orientale dell'odierna provincia di Zhejiang. Nel cinese arcaico, per rappresentare lo stesso significato si usavano spesso in modo intercambiabile vari caratteri (\u8d8a,\u7cb5,\u925e).\nOrigini e uso antico.\nNei tempi antichi, i Cinesi indicavano collettivamente i popoli al loro sud come Yue. I testi storici fanno spesso riferimento alle trib\u00f9 dei \"Cento Yue\" (cinese tradizionale: \u767e\u8d8a; pinyin: B\u01cei Yu\u00e8; cantonese Yale: Baak Yuht; vietnamita: B\u00e1ch Vi\u1ec7t). Lo storico Luo Xianglin ha suggerito che tali popoli condividessero una comune ascendenza con la Dinastia Xia. Ci sono poche prove, tuttavia, che questi popoli possedessero una qualsiasi identit\u00e0 comune. Il \"Trattato di Geografia\" in \"Han Shu\" nota: \"Nei sette od ottomila li da Jiaozhi a Kuaiji (Jiangsu meridionale o Zhejiang settentrionale), i Cento Yue sono dovunque, ciascuno con i propri clan.\" Proprio come il termine Celti veniva usato dai Greci per descrivere ci\u00f2 che essi precepivano come un ampio gruppo culturale, cos\u00ec il termine Yue per gli antichi Cinesi aveva un valore culturale relativo. Inoltre, al pari di \"Celti\", anche Yue si usa ora in parecchi modi diversi. (Vedi \"Uso moderno\" sotto.)\nGli etnolinguisti hanno suggerito che la pronuncia della parola \"Yue\" potrebbe essere collegata al tipo di canapa prodotta in quella che \u00e8 ora Zhejiang. L'ideogramma stesso \u00e8 legato a quello indicante la \"scure rituale\" (cinese tradizionale: \u925e; cinese semplificato: \u94ba), solitamente considerata un simbolo dell'autorit\u00e0 regale o imperiale. Parecchie scuri di pietra sono state trovate nell'area dello Hangzhou, e ci sono prove che la scure rituale sia un'invenzione meridionale.\nI testi antichi menzionano numerosi popoli yue. La maggior parte di questi nomi sopravvissero fino ai primi tempi dell'impero e possono essere grosso modo ricostruiti come raggruppamenti culturali:\nSinizzazione e trasferimento.\nA partire dal nono secolo a.C., due popoli yue settentrionali, i Gou-Wu (Hmong-Mien) e gli Yu-Yue (Daic), furono sempre pi\u00f9 influenzati dai loro vicini cinesi a nord. Questi due stati erano situati rispettivamente nelle aree oggi corrispondenti al Jiangsu meridionale e al Zhejiang settentrionale. La loro \u00e9lite aristocratica impar\u00f2 la lingua cinese scritta, adott\u00f2 le istituzioni politiche e la tecnologia militare cinesi. I resoconti tradizionali attribuiscono il cambiamento culturale al Gran Conte di Wu (\u5433\u592a\u4f2f), un principe Zhou che era fuggito al sud. Le terre paludose del sud conferirono ai Gou-Wu e agli Yu-Yue caratteristiche uniche. Essi non si impegnarono nella coltivazione agricola di tipo estensivo, affidandosi invece pi\u00f9 massicciamente all'acquacoltura. I trasporti via acqua erano dominanti nel sud, cos\u00ec i due stati divennero assai avanzati nella costruzione delle navi e svilupparono la tecnologia per la guerre fluviali. Erano noti anche per le loro magnifiche spade.\nNel Periodo delle primavere e degli autunni, i due stati, ora chiamati Wu e Yue, stavano diventando sempre pi\u00f9 coinvolti nella politica cinese. Nel 512 a.C. Wu lanci\u00f2 una grande spedizione contro il vasto stato di Chu, situato sul medio corso del fiume Yangtze. Una campagna simile nel 506 a.C. riusc\u00ec a saccheggiare Ching, la capitale di Chu. Sempre in quell'anno, scoppi\u00f2 la guerra tra Wu e Yue, che continu\u00f2 con intervalli per i tre decenni successivi. Nel 473 a.C., il re di Yue Goujian conquist\u00f2 finalmente Wu e fu riconosciuto dagli stati settentrionali di Qi e Jin. Nel 333 a.C., Yue fu a sua volta conquistato da Chu.\nDopo l'unificazione della Cina ad opera di Qin Shi Huang, Yue venne incorporato nell'impero cinese. Gli eserciti di Qin avanzarono anche verso sud lungo il fiume Xiang, fino al moderno Guangdong, e fondarono comandi lungo le principali vie di comunicazione. Per tutto il periodo della Dinastia Han, furono identificati due gruppi di Yue, quello dei Nan-Yue nell'estremo sud, che vivevano principalmente nell'area di quelli che sono ora il Guangdong, il Guangxi e il Vietnam; e quello dei Min-Yue, che risiedevano a sud-est, concentrati sul fiume Min nel moderno Fujian.\nLa sinizzazione di questi popoli fu realizzata da una combinazione di potere militare imperiale, di colonizzazione regolare e di rifugiati cinesi. La difficolt\u00e0 della logistica e il clima malarico nel sud resero il trasferimento e la definitiva sinizzazione dei popoli yue un processo lento. Quando i Cinesi entrarono in contatto con i popoli yue locali, spesso strapparono loro il controllo del territorio o li soggiogarono con la forza. Quando nel 40 d.C. scoppi\u00f2 una seria ribellione ad opera delle Sorelle Trung in quello che \u00e8 ora il moderno Vietnam, fu inviata una forza di circa 10.000 soldati imperiali sotto il comando del generale Ma Yuan. Tra il 100 e il 184 ebbero luogo non meno di sette esplosioni di violenza, che richiedevano spesso azioni difensive da parte dei Cinesi.\nVia via che aumentavano gli immigrati cinesi, gli Yue furono gradualmente spinti verso le terre pi\u00f9 povere sulle colline e tra le montagne. Diversamente dai popoli nomadi dell'Asia centrale, come gli Xiongnu o gli Xianbei, tuttavia, i popoli yue non rappresentarono mai alcuna seria minaccia all'espansione o al controllo cinese. Talvolta essi mettevano in atto incursioni su piccola scala contro gli insediamenti cinesi - denominate \"ribellioni\" dagli storici tradizionali. I Cinesi da parte loro li consideravano altamente incivili e portati a combattersi l'un l'altro.\nMentre la maggior parte dei popoli yue furono alla fine assimilati nella cultura dei Cinesi Han, i Kam-Tai (Daic), gli Zhuang, i Buyi, i Dai, i Sui (Shui), i Kam (Dong), gli Hlai (Li), i Mulam, i Maonan, gli Ong-Be (Lingao), i Thai, i Lao, gli Shan e i Vi\u1ec7tnamiti conservarono la loro identit\u00e0 etnica. I Vietnamiti alla fine riuscirono a liberarsi dal dominio cinese nel X secolo.\nEredit\u00e0 degli Yue.\nLa caduta della Dinastia Han e il successivo periodo di divisione accelerarono il processo di sinizzazione. Periodi di instabilit\u00e0 e di guerra nella Cina settentrionale, come le Dinastie Settentrionali e Meridionali e durante la Dinastia Song, condussero ad emigrazioni di massa dei Cinesi verso le terre degli Yue. Con il passare dei secoli, i matrimoni misti e il dialogo interculturale condussero nel sud ad un miscuglio di popoli cinesi e non cinesi. Al tempo della Dinastia Tang, il termine \"Yue\" era divenuto in gran parte una denominazione regionale piuttosto che culturale. Uno stato nella moderna provincia di Zhejiang durante il Periodo delle Cinque Dinastie e dei Dieci Regni, ad esempio, chiamava s\u00e9 stesso \"Wu-Yue\". Parimenti, il \"Viet\" in \"Vietnam\" (letteralmente, \"Viet Sud\") \u00e8 una parola affine a \"Yue\".\nL'impatto della cultura yue su quella cinese non \u00e8 stato determinato in modo autorevole, ma \u00e8 chiaramente significativo. Le lingue degli antichi stati di Wu e di Yue formano la base della moderna lingua wu e in qualche misura delle lingue Min del Fujian. Gli antropologi linguistici hanno anche stabilito che numerose parole cinesi possono essere fatte risalire ad antiche parole yue. Un esempio \u00e8 la parola \"jiang\" (\u6c5f), che significa \"fiume\". In qualche misura, alcune tracce dei popoli yue e della loro cultura sono visibili anche in alcuni gruppi minoritari cinesi e nei Vietnamiti.\nUso moderno.\nNel cinese moderno, i caratteri di \"\u8d8a\" e \"\u7cb5\" (entrambi corrispondenti a \"yu\u00e8\") sono differenziati. Il primo si usa per riferirsi all'originario territorio del Regno di Yue, l'area degli attuali Zhejiang settentrionale, Jiangsu meridionale e Shanghai, specialmente le zone intorno a Shaoxing e Ningbo. L'opera di Zhejiang, ad esempio, \u00e8 chiamata \"Opera Yue\" (\"yueju\", \u8d8a\u5287). Il primo carattere \"\u8d8a\" \u00e8 associato anche al Vietnam. Il secondo carattere \"\u7cb5\" \u00e8 associato alla provincia meridionale del Guangdong. La lingua yue (\u7cb5\u8a9e) \u00e8 una suddivisione della lingua cinese, popolarmente chiamata \"cantonese\". La sua forma ordinaria e i suoi dialetti regionali sono parlati nel Guangdong, nel Guangxi, a Hong Kong, Macao e in molte comunit\u00e0 cinesi d'oltremare in tutto il mondo."}
{"id": "1504848", "revid": "125671383", "url": "https://it.wikipedia.org/wiki?curid=1504848", "title": "Vertigine", "text": "La vertigine \u00e8 una distorsione della percezione sensoriale dell'individuo. Tale distorsione influisce sul movimento della persona dandogli un'errata percezione dello stesso, caratterizzato da perdita di equilibrio; frequentemente essa \u00e8 di tipo rotatorio.\nTipologia.\nEsiste una classificazione a seconda della durata e dalle cause scatenanti:\nSpesso le persone utilizzano il termine \u201cvertigini\u201d per descrivere una molteplice variet\u00e0 di sensazioni provate, che vanno dal giramento di testa, allo stordimento, alla debolezza ed anche alla vera vertigine.\nManifestazioni associate.\nLa vertigine pu\u00f2 essere accompagnata da nausea, sincope, mal di testa e pi\u00f9 raramente disturbi alla vista (come uno scotoma temporaneo) e vomito.\nEziologia.\nA seconda della durata della vertigine si pu\u00f2 comprendere quale sia la causa scatenante\nNella maggior parte dei casi, la malattia che induce la vertigine \u00e8 localizzata nell'orecchio, dato che quest'ultimo \u00e8 un organo anche impiegato al mantenimento dell'equilibrio.\nIl labirinto, infatti, \u00e8 un organo sensoriale che, contemporaneamente da entrambi i lati, invia informazioni al cervello in risposta ad ogni movimento, e solo grazie a questi dati trasmessi l'essere umano \u00e8 capace di capire in quale posizione si trovi. Quindi \u00e8 sufficiente aver subito danni ad uno dei due labirinti per avere disturbi di equilibrio.\nPosizionale parossistica benigna.\n\u00c8 molto diffusa ed \u00e8 causata da una alterazione labirintica, indotta da traumi alla testa (colpo di frusta, trauma cranico, ecc.), da malattie vascolari (diabete, ecc.), ipertensione e senilit\u00e0. \u00c8 caratterizzata da crisi di breve durata, non molto intense e solitamente non \u00e8 associata a disturbi uditivi.\nNeurite vestibolare.\n\u00c8 piuttosto rara, \u00e8 facilmente diagnosticabile da un medico specialista e procura episodi gravi di vertigine. Si tratta di un'infiammazione del nervo o dei nuclei nervosi, talvolta di natura virale.\nOtite media cronica.\nOltre all'otite e alle sue varianti, bisogna includere tutte quelle malattie dell'orecchio medio che possono danneggiare il labirinto. La colesteatomatosa erode e pu\u00f2 danneggiare l'osso temporale che contiene il labirinto.\nSindrome di M\u00e9ni\u00e8re.\n\u00c8 caratterizzata da vertigini, diminuzione dell'udito e ronzio auricolare (acufeni). Le crisi di vertigini sono molto intense ed \u00e8 possibile arrivare alla perdita totale dell'udito, mentre allo stadio iniziale il calo uditivo si ha solo in corrispondenza delle crisi.\nNeuronite vestibolare.\nA causa di questa malattia, il nervo vestibolare subisce allungamenti o compressioni. Le crisi di vertigine non sono molto gravi anche se persistono nel tempo e sono associabili a ronzii e a una diminuzione dell'udito.\nPseudovertigine.\n\u00c8 una forma di vertigine di origine psicosomatica, di lunga durata, quasi totalmente soggettiva, che pu\u00f2 accompagnare il paziente anche per periodi lunghissimi, nell'ordine di mesi o anni. \u00c8 di pertinenza neuropsichiatrica in quanto difficilmente risponde alle cure tradizionali.\nTerapia.\nIl trattamento, oltre che al riposo forzato a letto per i casi acuti, consiste nella somministrazione di farmaci soppressori vestibolari, fra cui:\nAntistaminici con i principi attivi:\nBenzodiazepine con i principi attivi:\nFenotiazine fra cui la proclorperazina, 25\u00a0mg in supposta, la prometazina, il trimetobenzamide o la tietilperazina.\nSe invece la vertigine risulta ricorrente nella persona \u00e8 utile l'uso della scopolamina, antiemetici se vi sono sintomi di nausea.\nAnche con la fisioterapia e l'esercizio fisico si possono mostrare miglioramenti.\nIn alcuni casi si ricorre alla microchirurgia otologica che tende a far scomparire la malattia e a migliorare la componente uditiva.\nEsami.\nOltre ai normali test dell'apparato uditivo interno (p.e. il Test di Fukuda e il Test di Romberg), altri esami coinvolgono la Risonanza magnetica nucleare e la tomografia computerizzata."}
{"id": "1504849", "revid": "235890", "url": "https://it.wikipedia.org/wiki?curid=1504849", "title": "Potenziale coulombiano", "text": ""}
{"id": "1504851", "revid": "547992", "url": "https://it.wikipedia.org/wiki?curid=1504851", "title": "Pia Velsi", "text": "Biografia.\nCresce a Napoli, dove inizia l'attivit\u00e0 di cantante, esibendosi dal vivo negli anni quaranta. Dopo essersi trasferita a Roma debutta al Teatro Ambra Jovinelli, in una compagnia di variet\u00e0. Viene poi chiamata a sostituire l'attrice napoletana Rosalia Maggio durante uno spettacolo (in cui deve anche ballare e recitare) al Teatro Petruzzelli di Bari, e da qui inizia la sua carriera di attrice. All'inizio degli anni quaranta, oltre a recitare e ballare, inizia anche un'intensa attivit\u00e0 canora con il nomignolo di Nuovo Fiore. In questo periodo incise numerosi dischi a 78 giri per l'etichetta Phonotype.\nNel corso della sua attivit\u00e0 nel mondo del cinema ha lavorato con molti noti registi, come Nanni Loy e Renato Castellani; tra le sue numerose apparizioni cinematografiche sono da ricordare le brevi ma efficaci caratterizzazioni nei film di Luciano De Crescenzo (la signora del cavalluccio rosso in \"Cos\u00ec parl\u00f2 Bellavista\" e la signora della \"mezz'ora\" in \"32 dicembre\"), nonch\u00e9 l'unica da coprotagonista in \"Parenti serpenti\" di Mario Monicelli, in cui interpreta nonna Trieste, la moglie di Paolo Panelli. Dalla seconda met\u00e0 degli anni settanta, con il ruolo di prima attrice comica, si dedica alla sceneggiata napoletana, unendosi con la Compagnia di Mario e Sal da Vinci e portando in scena sui maggiori palcoscenici d'Italia numerose commedie musicali.\nHa lavorato anche in televisione, recitando in fiction come \"Don Matteo\" e \"Le ali della vita\". Per molti anni ha interpretato una suora in una serie di spot pubblicitari per le acque \"Uliveto\" e \"Rocchetta\", insieme ad Alessandro Del Piero e Cristina Chiabotto, e ha partecipato anche alla serie televisiva \"Tutti pazzi per amore\". Nel 2010 recita nella miniserie tv per RaiUno dal titolo \"Il signore della truffa\", accanto a Gigi Proietti, nel ruolo della \"vedova Nencioni\".\nTorna nuovamente in televisione il 31 marzo 2015, come ospite del programma \"La vita in diretta\", nel corso del quale viene messa in luce la sua situazione di precariet\u00e0 e indigenza. Sul web e sui social nascono eventi e raccolte per sostenerla."}
{"id": "1504853", "revid": "916580", "url": "https://it.wikipedia.org/wiki?curid=1504853", "title": "Costuleni", "text": ""}
{"id": "1504855", "revid": "30445", "url": "https://it.wikipedia.org/wiki?curid=1504855", "title": "Penisola calcidica", "text": ""}
{"id": "1504856", "revid": "287204", "url": "https://it.wikipedia.org/wiki?curid=1504856", "title": "Cozmesti", "text": ""}
{"id": "1504859", "revid": "916580", "url": "https://it.wikipedia.org/wiki?curid=1504859", "title": "Cozme\u0219ti", "text": ""}
{"id": "1504864", "revid": "287204", "url": "https://it.wikipedia.org/wiki?curid=1504864", "title": "Dolhesti", "text": ""}
{"id": "1504865", "revid": "916580", "url": "https://it.wikipedia.org/wiki?curid=1504865", "title": "Dolhe\u0219ti", "text": ""}
{"id": "1504866", "revid": "287204", "url": "https://it.wikipedia.org/wiki?curid=1504866", "title": "Dumesti", "text": ""}
{"id": "1504867", "revid": "268111", "url": "https://it.wikipedia.org/wiki?curid=1504867", "title": "Dume\u0219ti", "text": ""}
{"id": "1504868", "revid": "256896", "url": "https://it.wikipedia.org/wiki?curid=1504868", "title": "Reichsabtei", "text": ""}
{"id": "1504869", "revid": "184755", "url": "https://it.wikipedia.org/wiki?curid=1504869", "title": "Suze (amaro)", "text": "Suze \u00e8 un amaro a base di genziane gialle di colore dorato, prodotto in Francia dalla distilleria Rousseau a Maisons-Alfort. \u00c8 un marchio depositato di propriet\u00e0 del gruppo Pernod Ricard.\nOrigini del nome.\nL'origine del nome non \u00e8 definita; potrebbe derivare dal nome \"Suzanne Gaspard\", cognata dell'inventore, o dal nome di un corso d'acqua in Svizzera, Suze."}
{"id": "1504874", "revid": "287204", "url": "https://it.wikipedia.org/wiki?curid=1504874", "title": "Grozesti", "text": ""}
{"id": "1504876", "revid": "133248", "url": "https://it.wikipedia.org/wiki?curid=1504876", "title": "Groze\u0219ti", "text": "Il toponimo Groze\u0219ti pu\u00f2 riferirsi a diverse localit\u00e0:"}
{"id": "1504878", "revid": "1516566", "url": "https://it.wikipedia.org/wiki?curid=1504878", "title": "Disposizione dei carichi araldici", "text": "In araldica la posizione delle figure sullo scudo rispetta delle convenzioni ben precise in funzione del numero delle figure stesse. Per ogni quantit\u00e0 di figure esiste una \"disposizione araldica ordinaria\", che in quanto tale pu\u00f2 non essere blasonata, mentre le altre disposizioni devono essere correttamente descritte.\nLe disposizioni particolari sono blasonate col nome delle pezze onorevoli di uguale disegno (in palo, in fascia, in banda, in sbarra, in croce, in scaglione, in pergola, in decusse), o indicando dall'alto in basso quanti elementi sono riuniti su ciascuna linea (\u00abposti tre, due uno\u00bb).\nUna figura.\nLa figura che compare isolata nello scudo \u00e8 posta, abitualmente, nel centro dello scudo e tale posizione non va blasonata. Deve invece essere precisata una posizione diversa che, peraltro, coincide sempre con uno dei punti dello scudo.\nDue figure.\nDue elementi sono normalmente disposti fianco a fianco (in fascia) se sono pi\u00f9 larghi che alti, sovrapposti (in palo) nel caso contrario. Due figure lunghe possono essere poste in decusse. Quando due elementi accompagnano una pezza lunga sono, abitualmente, disposti ai due lati della stessa.\nTre figure.\nTre elementi sono normalmente \u00abposti due, uno\u00bb, a meno che non siano molto larghi o molto alti. Le figure disposte \u00abuno, due\u00bb sono dette male ordinate. Sono possibili anche le disposizioni in fila lungo una stessa retta, che deve allora corrispondere ad una delle pezze onorevoli individuate dalle direzioni araldiche.\nTre elementi che caricano un capo sono di norma ordinati in fascia.\nTre elementi che accompagnano uno scaglione sono disposti 2 in capo e 1 in punta.\nTre figure lunghe possono essere disposte in pergola.\nQuattro figure.\nQuattro elementi sono normalmente disposti \u00abdue, due\u00bb, cio\u00e8 in quadrato, ma possono assumere la posizione \u00abuno, due, uno\u00bb che ha la forma di un rombo. Pi\u00f9 rara la disposizione in fila. Talora delle figure lunghe possono essere poste, affrontate, a formare una croce. Quattro figure possono comparire accantonate ad una croce, sia normale che in decusse: in questo caso sono disposte nei cantoni della croce.\nAnche quattro elementi possono caricare un capo e, in tal caso, essere ordinati in fascia.\nCinque figure.\nCinque elementi si dispongono normalmente \u00abuno, tre, uno\u00bb, a formare una croce, o \u00abdue, uno, due\u00bb a formare una croce di Sant'Andrea (o decusse). Si trova anche la disposizione (2, 2, 1).\nSei figure.\nLa disposizione ordinaria \u00e8 \u00abtre, due, uno\u00bb, ma sono possibili anche le disposizioni in fascia \u00abtre, tre\u00bb o in palo \u00abdue, due, due\u00bb. Molto rara la disposizione in fila che compare, quasi esclusivamente, nel caso di sei elementi che caricano un capo o che sono ordinati in fascia nel capo..\nSette figure.\nSette elementi si dispongono normalmente \u00abtre, tre, uno\u00bb, ma pu\u00f2 comparire anche la disposizione (1, 2, 1, 2, 1) particolarmente quando si vuol simulare una disposizione in orlo con un elemento centrale. Utilizzata anche la disposizione (2, 3, 2). La disposizione (4, 3) si trova solo con carichi stretti e alti.\nOtto figure.\nLa disposizione pi\u00f9 frequente per otto elementi \u00e8 la (2, 2, 2, 2). Si trovano anche otto elementi disposti in cerchio.\nNove figure.\nNove elementi si dispongono normalmente \u00abtre, tre, tre\u00bb, ma compare spesso anche la disposizione \u00abtre, tre, due, uno\u00bb che deriva probabilmente dalla necessit\u00e0 di inserire nove elementi in uno scudo a punta del tipo francese antico.\nDieci figure.\nDieci elementi si dispongono normalmente \u00abtre, tre, tre, uno\u00bb.\nUndici figure.\nUndici elementi si dispongono normalmente \u00abquattro, quattro, tre\u00bb. Si incontra anche la disposizione \u00abtre, tre, tre, due\u00bb.\nDodici figure.\nDodici elementi si dispongono normalmente \u00abquattro, quattro, quattro\u00bb. Si incontra anche la disposizione \u00abcinque, quattro, tre\u00bb."}
{"id": "1504879", "revid": "77594", "url": "https://it.wikipedia.org/wiki?curid=1504879", "title": "Universit\u00e0 Europea di Madrid", "text": "La Universidad Europea de Madrid (UEM) \u00e8 un'universit\u00e0 spagnola privata, situata a sud-ovest di Madrid, precisamente nel comune di Villaviciosa de Od\u00f3n."}
{"id": "1504880", "revid": "287204", "url": "https://it.wikipedia.org/wiki?curid=1504880", "title": "Helesteni", "text": ""}
{"id": "1504882", "revid": "287204", "url": "https://it.wikipedia.org/wiki?curid=1504882", "title": "Hele\u0219teni", "text": "Il toponimo Hele\u0219teni pu\u00f2 riferirsi a diverse localit\u00e0:"}
{"id": "1504885", "revid": "155613", "url": "https://it.wikipedia.org/wiki?curid=1504885", "title": "Angiolo Badaloni", "text": "Di origini marchigiane, divenne architetto capo del Comune di Livorno, citt\u00e0 in cui trascorse buona parte della sua vita e dove progett\u00f2 e diresse la costruzione di alcuni importanti edifici cittadini, sia pubblici che privati: intorno agli anni ottanta del XIX secolo segu\u00ec la costruzione dell'Accademia Navale (progettata per\u00f2 da Luigi Pestalozza) e successivamente costru\u00ec le scuole elementari \"Micheli\" (1889, rialzata poi di un ulteriore piano) e \"Antonio Benci\" (1893), quest'ultima ricavata nell'area della piazza Poerio.\nTra la fine dell'Ottocento e l'inizio del Novecento realizz\u00f2 le sue opere principali, derivate essenzialmente da impianti tradizionali, ma aggiornate in alcuni dettagli e nell'apparato ornamentale alle tematiche di stampo liberty: tra il 1889 e il 1894 innalz\u00f2 il grande Mercato delle vettovaglie, in cui si riflettono i temi dell'architettura del ferro e del vetro, nel biennio 1903-1905 edific\u00f2 lo Stabilimento termale Acque della Salute, dove applic\u00f2 alcuni innovativi elementi in calcestruzzo armato, mentre nel 1907 inaugur\u00f2 l'Albergo Corallo, annesso proprio alla citata struttura termale e gi\u00e0 dotato all'epoca di ascensori elettrici.\nSi occup\u00f2 anche dell'ubicazione della nuova stazione ferroviaria, per la quale prevalse la sua ipotesi di costruirla al termine del Viale degli Acquedotti al fine di non ostacolare col fascio di binari lo sviluppo della citt\u00e0, e al contempo studi\u00f2 il piano urbanistico per il vicino quartiere di case popolari, oggi noto come quartiere della Stazione.\nNel cimitero comunale dei Lupi si trovano i resti di quel che sembra la sua tomba."}
{"id": "1504888", "revid": "287204", "url": "https://it.wikipedia.org/wiki?curid=1504888", "title": "Juglans mandshurica", "text": "Juglans mandshurica \u00e8 un albero appartenente alla famiglia Juglandaceae, originario dell'Asia pacifica.\nDescrizione.\n\u00c8 un noce di media grandezza, la cui altezza pu\u00f2 arrivare a 25 metri, con tronco eretto e corteccia rugosa. Le foglie sono composte e possono raggiungere i 90\u00a0cm di lunghezza. Richiede terreni ben drenati ed esposti al sole.\n\u00c8 utilizzato commercialmente per il suo omonimo frutto commestibile e per il suo legno.\nL\u2019albero \u00e8 incredibilmente resistente (fino ad almeno -45 \u00b0C), ha un ciclo vegetativo relativamente breve in confronto ad altre noci, cresce rapidamente e viene coltivato come pianta ornamentale nelle regioni temperate pi\u00f9 fredde in tutto l\u2019emisfero boreale (ad esempio, \u00e8 stato scoperto che cresce in modo soddisfacente ad Edmonton, Alberta, Canada). I gherigli delle noci sono commestibili, ma piccoli e difficili da estrarre. Il legname si usa ma \u00e8 meno prezioso di quello del noce inglese (\"Juglans regia\") o del noce nero (\"Juglans nigra\").\nTassonomia.\nVariet\u00e0.\nSono riconosciute le seguenti variet\u00e0:\n\"Juglans mandshurica\" var. \"cordiformis\", diffuso in Giappone, si distingue per le noci cuoriformi invece che ovali. La variet\u00e0 \"sachalinensis\" ha invece una diffusione pi\u00f9 ampia (oltre al Giappone cresce anche nelle Isole Curili e sull'isola Sachalin) e si distingue per le noci pi\u00f9 lisce e per la forma della parte terminale delle foglioline, meno allungata.\nSinonimi.\nI seguenti nomi sono considerati sinonimi di \"Juglans mandshurica\":\nI seguenti nomi sono considerati invece sinonimi di \"Juglans mandshurica\" var. \"sachalinensis\":\n\"Juglans cordiformis\" \u00e8 considerato sinonimo di \"Juglans mandshurica\" var. \"cordiformis\".\nLegname.\nLa variet\u00e0 \"Juglans mandshurica\" var. \"sachalinensis\" \u00e8 di crescente rilevanza commerciale in sostituzione di specie pi\u00f9 note, quali \"Juglans regia\" e \"Juglans nigra\". In Italia il legname di questo albero \u00e8 commercialmente noto come noce siberiano e utilizzato per impiallacciature e pavimenti. Grazie alla ridotta concentrazione di juglone risulta atossico e pu\u00f2 accompagnare il legname di \"J. regia\" senza bisogno di decolorazione.\nIl suo legno \u00e8 di elevata stabilit\u00e0 e durabilit\u00e0, oltre che di media durezza; \u00e8 facilmente lavorabile e ha un peso specifico di 520\u00a0kg/m3 ca. Presenta alburno biancastro e durame rosso tendente al marrone, scarsamente differenziati; la colorazione \u00e8 comunque variabile e dipende dal luogo di provenienza dell'albero. Come tipico per il genere \"Juglans\", il legno \u00e8 a poro aperto e diffuso."}
{"id": "1504889", "revid": "110157", "url": "https://it.wikipedia.org/wiki?curid=1504889", "title": "Punto fuchsiano", "text": "In matematica, nella teoria delle equazioni differenziali lineari di variabile complessa, un punto fuchsiano, anche detto singolarit\u00e0 fucsiana o punto singolare regolare, \u00e8 un tipo particolare di punto singolare in corrispondenza del quale le soluzioni dell'equazione crescono non pi\u00f9 velocemente di un polinomio. Il nome si deve a Lazarus Fuchs.\nUn'equazione differenziale ordinaria lineare omogenea definita nel piano complesso, di cui i coefficienti sono funzioni analitiche, \u00e8 detta equazione fuchsiana se tutti i punti singolari sono punti fuchsiani sulla sfera di Riemann.\nDefinizione.\nData un'equazione ordinaria lineare di \"n\"-esimo grado:\ncon formula_2 funzioni meromorfe nei punti formula_3, i punti formula_3 sono punti singolari regolari se ogni soluzione cresce non pi\u00f9 velocemente di un polinomio per formula_5. Nello specifico, per ogni intervallo formula_6 con formula_7, ogni soluzione formula_8 \u00e8 vincolata dalla disuguaglianza:\nper una qualche costante formula_10. Il punto formula_11 \u00e8 regolare se dopo il cambio di variabile formula_12 l'equazione ha una singolarit\u00e0 regolare nel punto formula_13. Un punto singolare che non \u00e8 regolare \u00e8 detto punto singolare irregolare.\nLe equazioni in cui tutti i punti singolari sono punti fuchsiani sulla sfera di Riemann sono dette equazioni fuchsiane. Si dice che l'equazione \u00e8 di \"classe fuchsiana\" se i coefficienti hanno la forma:\ncon formula_15 punti distinti e formula_16 un polinomio di gradi minore di formula_17.\nEquazioni di secondo grado.\nNel caso di un'equazione del secondo ordine:\nil punto formula_19 si dice un punto singolare se formula_20 o formula_21 hanno una singolarit\u00e0 isolata per formula_22. Il punto singolare formula_3 si dice fuchsiano se formula_20 \u00e8 al massimo un polo di ordine 1 e formula_21 \u00e8 al massimo un polo di ordine 2. Se tutti i punti singolari dell'equazione differenziale sono fuchsiani, l'equazione \u00e8 chiamata equazione fuchsiana.\nUn esempio di equazione fuchsiana con tre punti fuchsiani \u00e8 l'equazione di Papperitz-Riemann. Ogni equazione ordinaria di secondo grado con tre punti singolari sulla sfera di Riemann pu\u00f2 essere ricondotta all'equazione ipergeometrica (che si ottiene dall'equazione di Papperitz-Riemann), mentre nel caso vi siano quattro punti singolari pu\u00f2 essere ridotta alla forma dell'equazione di Heun.\nTeorema di Fuchs.\nIl teorema di Fuchs assicura che nell'intorno di un punto fuchsiano esiste sempre almeno una soluzione della forma:\ndove formula_27 \u00e8 la soluzione avente parte reale massima dell'equazione algebrica di secondo grado:\ndetta \"equazione indiciale\" o \"caratteristica\" dell'equazione differenziale, e la funzione formula_29 \u00e8 una funzione olomorfa non nulla in formula_22. I coefficienti dell'equazione indiciale si ricavano dai coefficienti formula_31 nel seguente modo:"}
{"id": "1504890", "revid": "71155", "url": "https://it.wikipedia.org/wiki?curid=1504890", "title": "Angelo Jervolino", "text": ""}
{"id": "1504892", "revid": "120952111", "url": "https://it.wikipedia.org/wiki?curid=1504892", "title": "Romboedro", "text": "In geometria solida, un romboedro \u00e8 un poliedro simile al cubo, eccetto per il fatto che le sue facce sono rombi e non quadrati.\nDefinizione.\nUn romboedro pu\u00f2 essere definito equivalentemente come:\nFacce.\nLe facce opposte del romboedro sono parallele e dello stesso tipo (sono congruenti). Un romboedro pu\u00f2 per\u00f2 avere tre tipi di facce differenti: i 6 rombi hanno spigoli della stessa lunghezza, ma possono avere angoli differenti.\nSe tutte e 6 le facce sono congruenti (coincidono cio\u00e8 anche gli angoli interni acuti di facce differenti), il romboedro \u00e8 un trapezoedro con 6 facce.\nSe i rombi sono in realt\u00e0 quadrati, il romboedro \u00e8 un cubo.\nCalcolo volume.\nil volume si trova con la seguente formula intendendo \"a\" e \"b\" come il lati della base (che \u00e8 quadrata) e \"h\" contata come l'altezza del solido:"}
{"id": "1504896", "revid": "287204", "url": "https://it.wikipedia.org/wiki?curid=1504896", "title": "Mogosesti", "text": ""}
{"id": "1504897", "revid": "149726", "url": "https://it.wikipedia.org/wiki?curid=1504897", "title": "Letteratura sumera", "text": ""}
{"id": "1504898", "revid": "133248", "url": "https://it.wikipedia.org/wiki?curid=1504898", "title": "Mogo\u0219e\u0219ti", "text": "Il toponimo Mogo\u0219e\u0219ti pu\u00f2 riferirsi a diverse localit\u00e0 della Romania:"}
{"id": "1504899", "revid": "3115", "url": "https://it.wikipedia.org/wiki?curid=1504899", "title": "Giorgio Grigolli", "text": "Biografia.\nHa studiato al liceo classico Giovanni Prati di Trento, dov'\u00e8 stato compagno di classe di Beniamino Andreatta. Si \u00e8 laureato in giurisprudenza all'Universit\u00e0 di Bologna nel 1952. Nel 1952 \u00e8 diventato redattore del quotidiano l'Adige. Dal 17 ottobre 1961 al 1\u00ba dicembre 1967 ne \u00e8 stato vicedirettore responsabile.\nNel 1958 \u00e8 diventato segretario provinciale della Democrazia Cristiana. Dal 1973 al 1993 ne \u00e8 stato segretario regionale. \u00c8 stato consigliere provinciale dal 1964 al 1983, per quattro legislature. Durante la quinta legislatura (dal 1965 al 1968) \u00e8 stato capogruppo della DC.\nDal 13 marzo 1974 al 15 marzo 1979 \u00e8 stato presidente della Giunta della provincia autonoma di Trento, per due diversi mandati.\nNel 1970 stato uno dei fondatori della Marcialonga. \u00c8 stato prima vicepresidente (sotto Ito Del Favero) e poi presidente del Calcio Trento (tra la fine degli anni settanta e i primi anni novanta).\nIl 29 aprile 2018, grazie alla proposta di mozione del Consigliere Comunale Devid Moranduzzo, approvata dal Consiglio Comunale di Trento qualche mese prima, durante l'intervallo della partita allo stadio Briamasco di Trento fra il Calcio Trento e l'Usd Dro Alto Garda, nonch\u00e9 alla presenza delle autorit\u00e0 locali e dei familiari di Giorgio Grigolli e Ito del Favero, venivano scoperte due targhe commemorative dedicate ai due storici Presidenti del Calcio Trento. La tribuna nord dello Stadio Briamasco veniva intitolata a Giorgio Grigolli, mentre la tribuna sud a Ito del Favero."}
{"id": "1504901", "revid": "287204", "url": "https://it.wikipedia.org/wiki?curid=1504901", "title": "Mosna", "text": ""}
{"id": "1504902", "revid": "339392", "url": "https://it.wikipedia.org/wiki?curid=1504902", "title": "Calcio Trento", "text": ""}
{"id": "1504906", "revid": "149726", "url": "https://it.wikipedia.org/wiki?curid=1504906", "title": "Mitologia sumerica", "text": ""}
{"id": "1504908", "revid": "729019", "url": "https://it.wikipedia.org/wiki?curid=1504908", "title": "Torbiera", "text": "La torbiera \u00e8 un ambiente caratterizzato da grande abbondanza di acqua (acquitrino o palude) in movimento lento e a bassa temperatura. In tale ambiente si sviluppa una vegetazione prevalentemente erbacea tipica di luoghi umidi, briofite (muschi) ma anche Gramineae (graminacee), Cyperaceae ed altre.\nIn ambiente umido e freddo in presenza di consistenti quantit\u00e0 di composti tannici e di sostanze acide, l'attivit\u00e0 dei batteri che naturalmente degradano la sostanza organica viene fortemente inibita, per di pi\u00f9 l'ambiente limoso e con scarsa circolazione di acqua e quindi povero di ossigeno rende inospitale l'ambiente per i microrganismi. Il materiale vegetale che deriva dal ciclo biologico delle piante che vivono nella torbiera, tende quindi progressivamente ad accumularsi in strati dando origine alla torba, unitamente a resti di animali come gli insetti.\nIn certe condizioni, prevalentemente in climi umidi e freddi in ambiente acido anche la decomposizione dei tessuti animali viene completamente inibita, conservando in modo spesso stupefacente manufatti, animali morti e resti umani. Sono celebri i cadaveri ritrovati in Europa settentrionale, vittime spesso di sacrifici umani e conosciuti col nome di \"mummie di palude\".\nPoich\u00e9 il processo di formazione \u00e8 favorito dalle basse temperature e condizionato dal rapporto tra precipitazioni ed evapotraspirazione, la diffusione delle torbiere \u00e8 molto maggiore nelle zone settentrionali d'Europa a clima piovoso e temperato e nelle zone alpine, mentre sono progressivamente meno frequenti nelle aree pi\u00f9 calde e pressoch\u00e9 assenti nelle regioni mediterranee. L'interesse geobotanico per le torbiere in queste aree \u00e8 particolarmente elevato proprio perch\u00e9 in esse vengono ospitate specie vegetali artico-alpine al limite meridionale della loro distribuzione.\nFormazione.\nLa nascita di una torbiera \u00e8 la conseguenza di un processo che prende avvio con l'interramento di uno specchio d'acqua o con l'impaludamento di una superficie asciutta. In entrambi i casi la prima fase \u00e8 caratterizzata dalla presenza di uno strato di acqua libera e la sostanza organica depositata proviene in massima parte dal ciclo biologico delle alghe e degli organismi che vivono sul fondo (bentonici).\nSuccessivamente si osserva la comparsa di piante flottanti o radicate in acque relativamente profonde i cui depositi si innalzano progressivamente fino a raggiungere il pelo dell'acqua. Quindi la torbiera vera e propria inizia il suo sviluppo \u201csemiterrestre\u201d con la diffusione delle specie tipiche che radicano al di sopra del pelo dell'acqua.\nSi innesca una moderata sequenza stagionale di secca-ossigenazione seguita da una successiva fase di alluvione-anossia.\nCon il passare del tempo la massa torbosa tende lentamente ad alzarsi per effetto del continuo deposito di nuova sostanza organica dando origine a cumuli all'interno dei quali la torba degli strati sottostanti viene pressata dal peso del nuovo materiale di accumulo. La struttura fortemente igroscopica della torba fa s\u00ec che questi \u201ccuscinetti\u201d si imbevano d'acqua e costituiscano una sorta di spugna che da un lato trattiene l'acqua meteorica e dall'altro, per effetto della capillarit\u00e0, facilita la risalita della falda.\nLa condizione delle basse temperature \u00e8 assolutamente fondamentale, dato che la solubilit\u00e0 dell'ossigeno nell'acqua aumenta col diminuire della temperatura. Quindi da un lato anche a discreta profondit\u00e0 nella zona alluvionata e gelida possono permanere condizioni di ossigenazione sufficienti alla crescita anche rigogliosa della vegetazione, (spesso acidificante) quando la crescita della vegetazione stessa provoca l'affondamento di quella morta, (compresi gli inclusi animali ed inerti) i materiali deposti scendono rapidamente nello strato anossico (e soprattutto acido) dove la vita anche batterica non \u00e8 pi\u00f9 possibile e dove i materiali sono intrappolati.\nMan mano che, a seguito dell'elevazione, la superficie esposta all'aria aumenta, il contatto con l'ossigeno induce processi di mineralizzazione della sostanza organica, con conseguente liberazione di nutrienti, aumento della fertilit\u00e0 del substrato e colonizzazione da parte di specie pi\u00f9 esigenti rispetto a quelle tipiche di torbiera. Frequentemente si assiste alla colonizzazione da parte di cespugli, che determinano il caratteristico paesaggio della torbiera.\nLe torbiere vengono definite attive finch\u00e9 prosegue il deposito di nuova sostanza organica, spesso la evoluzione della torbiera \u00e8 a suolo planiziale compatto coperto da normale manto erboso e arboreo, mentre nel sottosuolo a poca profondit\u00e0 permangono giacimenti di torba.\nClassificazione.\nIl criterio di classificazione delle torbiere si riferisce alle modalit\u00e0 di formazione e alle associazioni vegetali che in esse si instaurano e ne determinano lo sviluppo."}
{"id": "1504910", "revid": "268111", "url": "https://it.wikipedia.org/wiki?curid=1504910", "title": "Mo\u0219na", "text": "Il toponimo Mo\u015fna pu\u00f2 riferirsi a diverse localit\u00e0 della Romania:"}
{"id": "1504912", "revid": "1745361", "url": "https://it.wikipedia.org/wiki?curid=1504912", "title": "Alceo (mitologia)", "text": "Nella mitologia greca, Alceo era il figlio di Androgeo, e uno dei compagni di Eracle\nIl mito.\nAlceo ebbe da Radamanto in eredit\u00e0 la citt\u00e0 di Paro, famosa per il suo marmo. Una volta divenuto re Eracle lo incontr\u00f2, proprio quando alcuni suoi compagni furono uccisi da un figlio di Minosse.\nIl semidio infuriato per l'accaduto prima uccise tutti e 4 i figli di Minosse e poi minacci\u00f2 tutta la citt\u00e0, soltanto l'offerta di due uomini come schiavi l'avrebbero placato. Quelle due persone furono Alceo e Stenelo, suo fratello.\nPareri secondari.\nAlceo era anche un altro nome di Eracle, attribuitogli dai cittadini di Tebe pensando che Era l'avesse allattato e che fosse persino suo figlio."}
{"id": "1504913", "revid": "729019", "url": "https://it.wikipedia.org/wiki?curid=1504913", "title": "Leopold Joseph Daun", "text": "Biografia.\nFiglio del conte Wirich Philipp von Daun e della contessa Maria Barbara von Herberstein, era inizialmente destinato alla carriera ecclesiastica, ma fu scelto per lui un ruolo diverso, viste le sue naturali inclinazioni alla \"res militaris\", in cui il padre ed il nonno si erano gi\u00e0 distinti come generali. Nel 1718 prest\u00f2 servizio nella campagna di Sicilia (Guerra della Quadruplice Alleanza), nel reggimento del padre. Venne elevato al rango di Colonnello (\"Oberst\") quando prest\u00f2 servizio attivo in Italia e lungo il Reno, nel corso della Guerra di successione polacca (1734-35). Egli continu\u00f2 a segnalarsi come valente soldato negli scontri con l'Impero ottomano (1737-39), dove ottenne il grado di Feldmaresciallo-Luogotenente (Maggiore-Generale). Nel corso della Guerra di successione austriaca (1740-42), Daun si distingue per la chiara \"leadership\" che esaltava le sue gi\u00e0 acclarate doti militari.\nEgli era presente alla Battaglia di Chotusitz e a quella di Praga, e guid\u00f2 l'avanzata delle guardie delle armate di Khevenh\u00fcller nella vittoriosa campagna del Danubio del 1743. Il Feldmaresciallo Otto Ferdinand von Abensberg und Traun, che succedette a Khevenh\u00fcller nel 1744, stimava particolarmente von Daun e lo introdusse nei favori dell'esercito austriaco quando attacc\u00f2 Federico il Grande. Egli ottenne importanti incarichi di comando nelle battaglie di Hohenfriedberg e di Soor, e nello stesso anno (1745) venne promosso al rango di \"Feldzeugmeister\" (Luogotenente Generale). Dopo questi episodi, prest\u00f2 servizio nei Paesi Bassi, e fu presente alla Battaglia di Val. Altamente rivalutato da Maria Teresa, che lo rese Governatore di Vienna e Cavaliere del Toson d'Oro, nel 1754 ottenne il grado di \"Feldmarschall\" (Feldmaresciallo).\nDurante l'intervallo di pace che precedette la Guerra dei sette anni venne incaricato di creare uno schema elaborato per la riorganizzazione dell'esercito austriaco, e fu proprio in seno a questo progetto che venne creato il \"Theresianum\", l'accademia militare di Wiener Neustadt nel 1751. Egli non venne poi direttamente impiegato nelle prime campagne di guerra, ma nel 1757 venne messo a capo dell'armata che aveva il compito di riconquistare Praga. Il 18 giugno 1757 Daun sconfisse Federico II di Prussia per la prima volta nella sua carriera, combattendo disperatamente nella Battaglia di Kol\u00edn. Nella commemorazione di questo brillante successo l'Imperatrice istitu\u00ec immediatamente un ordine cavalleresco con il di lei nome, e Daun ne ottenne la prima Gran Croce. L'unione dell'esercito presente con le forze del Principe Carlo a Praga ridusse Daun a una posizione di comando \"a latere\", e da questa posizione prese parte solo alla cacciata dei prussiani nel corso della vittoria della Battaglia di Breslavia.\nFederico, a quell'epoca, riapparve e vinse in modo strabiliante nella Battaglia di Leuthen. Daun era presente sul campo, ma non fu responsabile del disastro, e quando il Principe Carlo si dimise dal comando, Daun venne nominato al suo posto. Con la campagna del 1758 iniziarono una serie di manovre dove Daun, un po' per mancanza, un po' per eccessiva premura, ebbe pi\u00f9 volte l'opportunit\u00e0 di schiacciare i prussiani, mantenendo una fredda resistenza alla fiera strategia di Federico II. Nel 1758 il Maggiore Generale Ernst Gideon von Laudon, agendo su comando di von Daun, forz\u00f2 il Re di Prussia dal recedere all'assedio di Olm\u00fctz (Battaglia di Doma\u0161ov), e poco dopo, nello stesso anno, fu proprio Daun a sorprendere Federico a Hochkirch e ad infliggergli una severa sconfitta (14 ottobre 1758). Negli anni successivi la guerra di manovra continu\u00f2, e tra il 20 ed il 21 novembre egli sconfisse l'intero corpo del Generale Friedrich August von Finck nella Battaglia di Maxen, forzando i prussiani ad arrendersi. Questi successi vennero controbilanciati negli anni successivi dalla sconfitta di Laudon nella Battaglia di Liegnitz (1760), che venne attribuita ad una mancanza di Daun, e Daun stesso venne sconfitto nella grande Battaglia di Torgau. In questa situazione Daun fu costretto a tornare a Vienna per recuperare la propria posizione.\nEgli continu\u00f2 a mantenere la propria posizione di comando sino alla fine della guerra, e anche successivamente quando impieg\u00f2 grandi energie per la riorganizzazione delle forze degli imperiali. Nel 1762 venne nominato presidente del \"Hofkriegsrat\" (Consiglio di guerra di Corte), carica che mantenne fino alla morte. Per ordine di Maria Teresa, alla di lui morte, venne eretto un monumento alla sua memoria ad opera di Balthasar Ferdinand Moll nella chiesa degli agostiniani, con un'iscrizione che lo descrive come \u00ab...il pi\u00f9 saggio dei suoi comandanti\u00bb. Nel 1888 il 56\u00ba Reggimento di Fanteria austriaco prese da lui il nome.\nLa Contessa Eleonora von und zu Daun, sua prima cugina, figlia del Conte Heinrich Reichard Lorenz von und zu Daun e della Contessa Maria Josepha Violante von Poymund und Payersberg, spos\u00f2 il Marchese di Pombal, noto uomo di stato portoghese.\nIl castello di Ladendorf.\nNel 1722 Daun affid\u00f2 a Donato Felice Aglio la ricostruzione del castello di Ladendorf, con una sala per feste su due piani.\nMatrimonio e discendenza.\nDaun spos\u00f2 Maria Josefa Fuchs vom Bimbach und Dornheim (1711 - 1764), figlia del conte Christoph Ernst von Fuchs zu Bimbach und Dornheim (1664\u20131719) e di Karoline von Fuchs-Mollard, e vedova di Anton Christoph Karl von Nostitz-Rokinitz (1708 - 1740). La coppia ebbe due figli:"}
{"id": "1504914", "revid": "144796", "url": "https://it.wikipedia.org/wiki?curid=1504914", "title": "Leopold Josef Daun", "text": ""}
{"id": "1504919", "revid": "287204", "url": "https://it.wikipedia.org/wiki?curid=1504919", "title": "Roscani", "text": "Geografia.\nCon la grafia Ro\u0219cani esistono diverse localit\u00e0:"}
{"id": "1504920", "revid": "345405", "url": "https://it.wikipedia.org/wiki?curid=1504920", "title": "Ruginoasa", "text": "Il toponimo Ruginoasa pu\u00f2 riferirsi a diverse localit\u00e0 della Romania:"}
{"id": "1504925", "revid": "580197", "url": "https://it.wikipedia.org/wiki?curid=1504925", "title": "Stolniceni", "text": "Il toponimo Stolniceni pu\u00f2 riferirsi a diverse localit\u00e0:"}
{"id": "1504926", "revid": "287204", "url": "https://it.wikipedia.org/wiki?curid=1504926", "title": "Scheia", "text": ""}
{"id": "1504927", "revid": "916580", "url": "https://it.wikipedia.org/wiki?curid=1504927", "title": "\u0218cheia", "text": "Il toponimo \u015echeia pu\u00f2 riferirsi a diverse localit\u00e0 della Romania:"}
{"id": "1504928", "revid": "287204", "url": "https://it.wikipedia.org/wiki?curid=1504928", "title": "Todiresti", "text": ""}
{"id": "1504931", "revid": "133248", "url": "https://it.wikipedia.org/wiki?curid=1504931", "title": "Todire\u0219ti", "text": "Il toponimo Todire\u0219ti pu\u00f2 riferirsi a diverse localit\u00e0:"}
{"id": "1504932", "revid": "287204", "url": "https://it.wikipedia.org/wiki?curid=1504932", "title": "Trifesti", "text": ""}
{"id": "1504934", "revid": "287204", "url": "https://it.wikipedia.org/wiki?curid=1504934", "title": "Trife\u0219ti", "text": "Il toponimo Trife\u015fti pu\u00f2 riferirsi a diverse localit\u00e0:"}
{"id": "1504937", "revid": "121464798", "url": "https://it.wikipedia.org/wiki?curid=1504937", "title": "Fidel Mbanga-Bauna", "text": "Di origine congolese, nel 1981 ha recitato nel film \"La poliziotta a New York\" con Edwige Fenech mentre nel 1988 ha preso parte alla pellicola \"Ghoulies II - Il principe degli scherzi\". \nDal 1995 al 2012 ha condotto il telegiornale regionale (TGR) Lazio (in onda su Rai3). \u00c8 noto, oltre che per essere l'unico conduttore di telegiornali italiano di colore, anche per essere stato, nel 2003, il primo extracomunitario nero a presentarsi nelle liste di Alleanza Nazionale a Montecitorio.\nIl quotidiano \"La Padania\" titol\u00f2 cos\u00ec il giorno seguente: \"Faccetta nera entra in Parlamento\"; al titolo, evidentemente polemico, seguirono numerose repliche di esponenti di AN tra le quali quella di Francesco Storace (all'epoca Presidente della Regione Lazio) che rispose cos\u00ec al direttore del quotidiano leghista Gigi Moncalvo: \"Se gli immigrati sono come Fidel Mbanga-Bauna, - dice Storace - allora meglio lui che Moncalvo\".\n\u00c8 un dichiarato tifoso della Lazio.\nNel 2013 guida le liste de La Destra di Storace alle elezioni regionali del Lazio."}
{"id": "1504938", "revid": "13007831", "url": "https://it.wikipedia.org/wiki?curid=1504938", "title": "Fidel Mbanga Bauna", "text": ""}
{"id": "1504955", "revid": "123337555", "url": "https://it.wikipedia.org/wiki?curid=1504955", "title": "Tenaglia", "text": "Le tenaglie sono uno un tipo di utensile usate per vari scopi nel campo della lavorazione del legno, della tappezzeria e della carpenteria.\nDescrizione.\nLe tenaglie sono formate, come le pinze, da due robusti bracci metallici imperniati in un punto pi\u00f9 vicino alle punte che ai manici. La caratteristica differenza rispetto alle pinze \u00e8 data dalla forma delle ganasce poste all'estremit\u00e0 - pi\u00f9 grandi e curve nella falegnameria e piccole e spesse nella carpenteria - che sono arcuate in modo da chiudersi in punta formando una superficie arrotondata di grande raggio. Le punte sono rastremate, in modo da poter entrare sotto la testa dei chiodi da estrarre. L'estremit\u00e0 di uno dei manici \u00e8 spesso forgiata a V e assottigliata, in modo da poter scivolare sotto la testa dei chiodi pi\u00f9 difficili da afferrare.\nFunzionamento.\nLe due ganasce vengono aperte ai lati della testa del chiodo da afferrare, l'attrezzo viene poggiato sulla superficie dell'oggetto da cui rimuovere il chiodo, e quindi le ganasce vengono serrate. La difficolt\u00e0 dell'operazione consiste nell'inserire le punte sotto la testa del chiodo; in casi estremi si pu\u00f2 anche tentare di afferrarlo comunque per la testa, o ricorrere all'estremit\u00e0 rastremata a V di cui molte tenaglie sono fornite. Serrando con forza i manici, si afferra il chiodo: a questo punto si inclina l'attrezzo, facendo ruotare la superficie esterna delle ganasce appoggiata all'oggetto. Si crea cos\u00ec una leva di primo tipo con il fulcro costituito dal punto in cui poggiano le ganasce, e quindi molto vicino alla resistenza costituita dal chiodo: questo fornisce un guadagno meccanico che consente di estrarre il chiodo, al limite ripetendo pi\u00f9 volte l'operazione afferrandolo sempre pi\u00f9 avanti man mano che questo fuoriesce. Se la resistenza del chiodo non \u00e8 elevata, \u00e8 possibile rinunciare a questo vantaggio estraendo il chiodo per trazione, come utilizzando le pinze."}
{"id": "1504960", "revid": "767487", "url": "https://it.wikipedia.org/wiki?curid=1504960", "title": "Medicazione", "text": "La medicazione \u00e8 un procedimento atto alla riparazione tissutale, tramite un trattamento che protegge, favorisce la cicatrizzazione e la guarigione delle lesioni.\nSi realizza sia tramite l'impiego di farmaci (disinfettanti e cicatrizzanti applicati esternamente) che di materiali che proteggono e coprono la ferita (per esempio, bende, garze, cerotti ecc.), isolandola dall'ambiente esterno riducendo il rischio di infezioni.\nViene tenuta saldamente in sito tramite l'applicazione di cerotti, fasciature o reticelle elastiche.\nClassificazione.\nUna medicazione pu\u00f2 essere:\n- Semplice: medicazione eseguita su ferite pulite successive ad incisioni chirurgiche con secrezione minima, senza perdita di sostanza e che solitamente guariscono per prima intenzione. Esempi sono rappresentati da medicazioni a piatto, lesioni da pressione primo e secondo stadio, lesioni cutanee, eritemi ecc..\n- Avanzata: utilizzo nella tecnica di medicazione di materiali di copertura con caratteristiche di biocompatibilit\u00e0. Il processo alla base della medicazione avanzata \u00e8 l'interazione del materiale utilizzato con un tessuto al fine di favorire la reazione desiderata. Questo tipo di medicazione permette di mantenere un ottimale gradiente umido nel letto della lesione favorendo cos\u00ec una riparazione tissutale pi\u00f9 rapida. I materiali utilizzati possono essere attivi (possiedono un ruolo attivo nella riparazione tissutale, andando a modificare talvolta la matrice cellulare), passivi (utilizzati per assorbire l'essudato e per proteggere la lesione dall'ambiente esterno) e interattivi (questi materiali regolano il microambiente della lesione)."}
{"id": "1504962", "revid": "392652", "url": "https://it.wikipedia.org/wiki?curid=1504962", "title": "Turbina Turgo", "text": "La turbina Turgo \u00e8 una turbina idraulica ad azione. Sviluppata dall'azienda britannica Gilkes nel 1919, \u00e8 stata derivata dalla turbina Pelton, rispetto alla quale ha un rotore pi\u00f9 economico da realizzare, un numero di giri caratteristico pi\u00f9 elevato e pu\u00f2 gestire una portata d'acqua maggiore a parit\u00e0 di diametro. Queste ultime due caratteristiche permettono di ridurre le dimensioni dell'alternatore e i costi di installazione.\nPu\u00f2 raggiungere rendimenti intorno all'87%.\nQuesto tipo di turbine pu\u00f2 essere utilizzato sia in impianti di grandi dimensioni che nel piccolo idroelettrico.\nLa gamma dei dislivelli entro la quale opera la Turgo si pone in una fascia dove il campo di applicazione delle turbine Francis e delle Pelton si sovrappone.\nNelle Turgo, in quanto turbine ad azione, l'energia potenziale dell'acqua viene convertita in energia cinetica nell'ugello (peraltro simile a quello utilizzato nelle turbine a vapore di tipo Curtis)."}
{"id": "1504963", "revid": "11190", "url": "https://it.wikipedia.org/wiki?curid=1504963", "title": "Mastodinia", "text": ""}
{"id": "1504967", "revid": "599013", "url": "https://it.wikipedia.org/wiki?curid=1504967", "title": "Stefano Sacripanti", "text": "\u00c8 cresciuto sportivamente nella sua citt\u00e0 natale sia a livello agonistico sia a livello tecnico. Ha giocato come playmaker nei campionati dilettantistici. Inizia ad allenare le squadre giovanili della Pallacanestro Cant\u00f9 gi\u00e0 all'inizio degli anni novanta. Dal 12 giugno 2018 all'11 marzo 2019 \u00e8 stato l'allenatore della Virtus Bologna. Nonostante l'esonero ha contribuito a lanciare la Virtus Bologna alla conquista del trofeo di Basketball Champions League 2019.\nCarriera.\nClub.\nNel 2000-01, a stagione gi\u00e0 avviata, sostituendo Franco Ciani, diventa capoallenatore della squadra canturina. In quell'anno Cant\u00f9 ebbe un avvio di stagione assai disastrato, tanto da rischiare la retrocessione, quando Sacripanti prese le redini della squadra riusc\u00ec a risollevare la situazione ed a procurare una salvezza quasi insperata.\nNella stagione 2001-02, con il DS Bruno Arrigoni, riesce a costruire una squadra competitiva nonostante il budget ridotto grazie a cestisti statunitensi, all'epoca sconosciuti, come Bootsy Thornton, Jerry McCullough, Sam Hines e Shaun Stonerook. Riesce ad arrivare al quarto posto in regular season e viene eliminato nelle semifinali in gara-5 dalla pi\u00f9 ben attrezzata Fortitudo Bologna. Risultato che vale la qualificazione in Eurolega, competizione alla quale Cant\u00f9 decide di rinunciare per problemi di budget cedendo il posto (conquistato sul campo) a Siena. In quella stagione viene premiato come \"allenatore dell'anno\".\nCon la stagione 2002-03, la squadra ben rodata, riesce ad arrivare in finale di coppa Italia. Nel 2003 vince la Supercoppa italiana di pallacanestro, battendo la Benetton Basket Treviso. Gli anni che seguono, replica con costanza i buoni risultati della societ\u00e0 canturina, pur priva di grossi nomi, riesce a divertire il pubblico del Pianella.\nNell'estate 2007, lascia la panchina di Cant\u00f9 per approdare alla Victoria Libertas Pesaro, neo promossa in Lega A, classificandosi in nona posizione all'esordio e sfiorando di poco l'accesso ai play off. Nel 2008 riesce a raggiungere questo traguardo, ottenendo la qualificazione alle Final Eight con un ottavo posto in campionato.\nNel giugno 2009 sottoscrive ufficialmente un accordo di collaborazione con la societ\u00e0 Juvecaserta che, per quattro anni, lo vedr\u00e0 alla guida tecnica della prima squadra. Dove nel 2010 viene eliminata in gara-5 dall'Olimpia Milano alle semifinali play-off scudetto, dopo una serie tiratissima. Risultato che comunque vale l'Eurolega, dove l'anno successivo verranno eliminati ai preliminari per venire \"retrocessi\" in Eurocup, nella quale arriveranno ai quarti, ad un passo dalle Final Four.\nNel giugno 2013 lascia la Juvecaserta per tornare alla Pallacanestro Cant\u00f9\nIl 6 giugno 2015 lascia, di comune accordo con la societ\u00e0, la panchina della squadra brianzola.\nIl 20 luglio 2015 passa alla Societ\u00e0 Sportiva Felice Scandone.\nCon gli irpini, dopo un inizio complicato, si ritaglia un ruolo da protagonista. Il 30 gennaio 2016, batte Milano al Forum di Assago con Avellino, interrompendo una serie record delle scarpette rosse in casa, che non perdevano da 4 anni in partite di campionato. Impresa sfiorata nella Coppa Italia 2016, persa in finale proprio contro l'Armani Milano e poi ai playoff, raggiungendo la semifinale e uscendo battuta da Reggio Emilia nella serie per 4-3.\nNella stagione 2016-17, c'\u00e8 subito la vendetta dei campani su Reggio Emilia nella semifinale della Supercoppa Italiana, disputata al Forum, ma ancora in finale \u00e8 l'Armani Milano a fermare i sogni di gloria irpini e di coach Sacripanti.\nSacripanti porta la Scandone a disputare la Basketball Champions League, venendo eliminata agli ottavi di finale dall'Umana Reyer Venezia. Venezia che sar\u00e0 giustiziere della Scandone anche nella semifinale 2016/17 dei playoff, battendo gli irpini 4-2 nella serie.\nIl 12 giugno 2018 diventa il nuovo allenatore della . Il 13 gennaio 2019, battendo Varese in trasferta, ottiene la vittoria numero 347 della sua carriera, raggiungendo Ettore Messina al dodicesimo posto della classifica degli allenatori pi\u00f9 vincenti di tutti i tempi in Serie A Una settimana pi\u00f9 tardi, battendo l'Alma Trieste, supera Messina in quella speciale classifica. L'11 marzo 2019 viene esonerato dal ruolo di capo allenatore della Virtus Bologna e sostituito dal serbo Aleksandar \u0110or\u0111evi\u0107.\nIl 25 ottobre 2019 viene ingaggiato dopo una lunga trattativa dal Napoli Basket che lo invita a scendere di categoria in Serie A2 per aiutare la squadra dopo un inizio di stagione negativo (3 sconfitte, 0 vittorie).\nIl 4 aprile 2021 vince la Coppa Italia LNP.\nNazionale.\nDal 2006 \u00e8 head coach della Nazionale italiana Under 20, la quale, sotto la sua guida, nei rispettivi Campionati europei di categoria, disputa ben 5 semifinali in otto anni e sale 3 volte sul podio. Oltre alle 3 medaglie conquistate, vanno infatti ricordati anche i due quarti posti ottenuti rispettivamente nel 2006 e 2009. \nIl 7 novembre 2016 viene annunciato che lascer\u00e0 la panchina della nazionale giovanile prima dell'Europeo di categoria del 2017 per diventare vice di Ettore Messina in quella maggiore."}
{"id": "1504985", "revid": "94902", "url": "https://it.wikipedia.org/wiki?curid=1504985", "title": "Nordici", "text": ""}
{"id": "1504986", "revid": "729019", "url": "https://it.wikipedia.org/wiki?curid=1504986", "title": "SITES Spectre M4", "text": "La Spectre M4 \u00e8 un mitra calibro 9 mm Parabellum costruito dalla fabbrica SITES di Torino a partire dalla met\u00e0 degli anni ottanta e concepita per impieghi speciali antiterrorismo, servizi di scorta e difesa ravvicinata.\nStoria.\nLa Spectre M4 fu progettata dal tecnico armiere italiano Roberto Teppa con la collaborazione di Claudio Gritti e fu industrializzata dalla Societ\u00e0 Italiana Tecnologie Speciali di Torino a partire dal 1984. Il punto di partenza nella realizzazione di quest'arma fu la necessit\u00e0 di assicurare un forte volume di fuoco a un'arma di piccole dimensioni, offrendo anche una notevole prontezza d'uso e sicurezza nel maneggio.\nSebbene dotata di interessanti caratteristiche, la Spectre non incontr\u00f2 il successo commerciale sperato. Ne fu fornito qualche esemplare, a titolo di prova, a corpi speciali di polizia italiani ed alcune unit\u00e0 dell'esercito svizzero, mentre lotti pi\u00f9 consistenti raggiunsero la Croazia e la Bosnia ed Erzegovina, ove furono utilizzati dalle locali forze armate durante il conflitto per l'indipendenza di queste due repubbliche.\nAlla scarsa e variegata diffusione del modello militare, si contrappose una discreta accoglienza commerciale delle versioni semiautomatiche per il mercato civile: la SITES offr\u00ec una variante denominata Spectre C (\"Ranger\") limitata al solo tiro semiautomatico e munita di una canna pi\u00f9 lunga, nonch\u00e9 la Spectre P (chiamata anche \"Falcon\") privata del calciolo ribaltabile e dell'impugnatura anteriore, catalogata come pistola e ottimizzata per il tiro a una sola mano.\nEntrambe le varianti civili, oltre che in calibro 9 mm Parabellum, furono rese disponibili in 9 \u00d7 21 mm IMI, .40 S&amp;W e .45 HP.\nCon la chiusura della fabbrica nel 1997, la produzione della Spectre M4 e delle sue versioni civile venne supportata dalla ditta Greco Sport SA di uno dei due fondatori e cess\u00f2 nel 2001.\nCaratteristiche tecniche.\nIl mitra Spectre si distingue da tutte le sue concorrenti per una serie di caratteristiche originali. La costruzione del fusto \u00e8 ottenuta mediante stampaggio di lamiera, per consentirne una produzione rapida ed economica.\nMeccanicamente, l'arma funziona con una semplice chiusura a massa: tuttavia, la Spectre spara ad otturatore chiuso (a differenza di armi pi\u00f9 economiche e convenzionali) e lo stesso otturatore si presenta come una doppia massa battente. \nUna delle due parti \u00e8 l'otturatore vero e proprio, mentre la seconda \u00e8 una massa separata che ha lo scopo di azionare il percussore mobile e che sostituisce un cane vero e proprio (che quest'arma non possiede). Entrambe le parti arretrano dopo lo sparo ma, mentre l'otturatore ritorna in avanti camerando la successiva cartuccia, la massa battente posteriore si riunisce alla prima solo quando questa raggiunge la completa chiusura, o comunque soltanto quando il grilletto viene o resta premuto. \nIl vantaggio di questa soluzione sta nel ridurre le masse in movimento al momento dello sparo, onde ottenere una migliore stabilit\u00e0 dell'arma.\nUn'altra caratteristica insolita sta nel dispositivo di sparo a doppia azione, concettualmente simile a quella di una pistola da difesa. In questo modo, l'arma viene approntata al tiro soltanto dopo una prima e consistente pressione del grilletto, con la quale viene caricata la massa battente prima che s'abbatta sul percussore.\nIl caricatore \u00e8 insolito, anche se \u00e8 possibile utilizzarne uno di tipo pi\u00f9 convenzionale. La caratteristica che lo contraddistingue \u00e8 l'elevata capacit\u00e0 (30 o 50 colpi) e il fatto che - per ridurne l'ingombro verticale - le munizioni vi sono inserite in quattro file alternate (caricatore quadrifilare) anzich\u00e9 due, come consueto. La presentazione della cartuccia alla camera di scoppio \u00e8 ovviamente singola e nell'ultimo tratto superiore del caricatore le file si riducono da quattro a due.\nUn altro aspetto innovativo della Spectre \u00e8 la rigatura sinusoidale della canna, che non presenta la consueta rigatura interna, ma un profilo poligonale privo di spigoli vivi.\nLa canna stessa \u00e8 interamente protetta da una scatolatura ventilata integrale al fusto dell'arma.\nPer poterla impiegare nel tiro mirato alla spalla, la Spectre \u00e8 dotata di un calciolo metallico ribaltabile, che si ripiega sul lato superiore dell'arma. Per migliorare la presa della mano debole durante il tiro, \u00e8 presente anche un'impugnatura anteriore verticale.\nAl tiro, la Spectre M4 stupisce per l'elevata cadenza di sparo e il volume di fuoco che \u00e8 in grado di esprimere. La corta linea di mira e soprattutto il notevole peso di scatto del grilletto, per\u00f2, penalizzano la precisione del tiro a distanza, che va limitato a non pi\u00f9 di una cinquantina di metri.\nAltre caratteristiche.\nL'otturatore della Spectre \u00e8 disegnato in modo che, durante il suo moto alternato, si determini uno spostamento di aria, che viene convogliata intorno alla canna per favorirne il raffreddamento.\nIl caratteristico dispositivo di sparo a doppia azione rende molto sicuro l'uso dell'arma, che non pu\u00f2 sparare se non con una deliberata pressione del grilletto. Unita al grande volume di fuoco di cui \u00e8 capace, questa qualit\u00e0 rende la Spectre un'ottima PDW (Personal Defence Weapon), vale a dire un'arma per la difesa a breve distanza (per esempio, in un servizio scorta).\nLa Spectre nella cultura di massa.\nIn ambito videoludico la Spectre \u00e8 presente nel videogioco e in Red Crucible Firestorm e anche sul gioco Point Blank."}
{"id": "1504993", "revid": "11959", "url": "https://it.wikipedia.org/wiki?curid=1504993", "title": "Ibn al Awwam", "text": ""}
{"id": "1504995", "revid": "729019", "url": "https://it.wikipedia.org/wiki?curid=1504995", "title": "Tour della Nazionale di rugby a 15 delle Figi 1985", "text": "Vari sono stati i Tour della nazionale figiana di \"rugby a 15\" nel periodo 1984-87.\nDue i Tour nel 1985; il primo in Australia, successivamente nelle isole britanniche\nNelle Isole Britanniche.\nTour di dieci partite con due test match entrambi persi contro Irlanda (di misura) e Galles."}
{"id": "1505000", "revid": "729019", "url": "https://it.wikipedia.org/wiki?curid=1505000", "title": "Tour della Nazionale di rugby a 15 delle Figi 1991", "text": "Vari sono stati i Tour della nazionale di Rugby a 15 delle Isole Figi nel periodo 1987-91.\nNel 1991 su reca in Australia e Nuova Zelanda. Non sono previsti test"}
{"id": "1505005", "revid": "729019", "url": "https://it.wikipedia.org/wiki?curid=1505005", "title": "First National", "text": "La First National Exhibitors' Circuit, poi Associated First National, ma generalmente conosciuta semplicemente come First National, \u00e8 stata una societ\u00e0 di produzione, distribuzione e proiezione cinematografica statunitense, fondata nel 1917 su iniziativa di Thomas L. Tally, proprietario dell'Electric Theater di Los Angeles.\nNata dalla fusione di ventisei delle maggiori catene cinematografiche degli Stati Uniti, con l'obiettivo di contrastare la posizione dominante della Paramount (frutto dell'aggressiva politica di costruzione, acquisto e controllo delle sale da parte della Famous Players\u00a0\u2013 Lasky Corporation di Adolph Zukor e Jesse Lasky), nel giro di breve tempo pass\u00f2 da un numero iniziale di circa 100 sale in una trentina di grandi citt\u00e0 ad oltre 600, fra cui pi\u00f9 di 200 di prima visione.\nForte di questi numeri per coprire le fasi di distribuzione e proiezione, ma priva di propri studi di produzione, la First National inizialmente si limit\u00f2 a finanziare le produzioni di personalit\u00e0 importanti quali Louis B. Mayer, D.W. Griffith Joseph Schenck, King Vidor, che potevano quindi lavorare presso i propri studi, in piena indipendenza. Solo nel 1923 venne costruito uno studio, a Burbank, e fu avviata una produzione propria.\nFra 1917 e 1918 riusc\u00ec a stringere contratti con star di prima grandezza dell'epoca, Charlie Chaplin e Mary Pickford, grazie a offerte economiche particolarmente ricche (oltre un milione di dollari l'anno e divisione equa dei profitti per il primo, 250\u00a0000 dollari per tre film per la seconda, fino ad allora volto femminile della Paramount).\nNon furono per\u00f2 collaborazioni di lunga durata. Nel 1919, in seguito ad un tentativo della Paramount di acquisire la First National, Chaplin e la Pickford, insieme a D.W. Griffith e Douglas Fairbanks, decisero di fondare un proprio studio indipendente, la United Artists. La First National riusc\u00ec a respingere l'aggressivo attacco della compagnia rivale, ma perse le proprie star.\nNegli anni successivi i nomi pi\u00f9 importanti furono Colleen Moore (\"Giovinezza ardente\", diretto da John F. Dillon, 1923), Norma Talmadge (\"Secrets\", regia di Frank Borzage, 1924), Richard Barthelmess (\"The Enchanted Cottage\", regia di John S. Robertson, 1924).\nNel 1926 Adolph Zukor acquis\u00ec una componente vitale della First National, la catena di teatri Balaban e Katz e, nel 1928, la Warner Bros. acquis\u00ec la Stanley Corporation, un circuito della costa orientale, prendendo il controllo della First National, che di fatto cess\u00f2 di esistere quale entit\u00e0 indipendente, bench\u00e9 per molti anni ancora il suo nome continuasse ad apparire nei titoli di testa dei film Warner, nella dicitura \"A Warner Bros. - First National Picture\".\nNel 2002 infine la Warner Bros. ha ceduto i diritti del nome a Ryan Kugler della Distribution Video &amp; Audio (DV&amp;A), che con il nome First National Pictures distribuisce film per famiglie."}
{"id": "1505006", "revid": "135491", "url": "https://it.wikipedia.org/wiki?curid=1505006", "title": "Associated First National", "text": ""}
{"id": "1505013", "revid": "163465", "url": "https://it.wikipedia.org/wiki?curid=1505013", "title": "Propranololo cloridrato", "text": ""}
{"id": "1505015", "revid": "123360048", "url": "https://it.wikipedia.org/wiki?curid=1505015", "title": "Idralazina", "text": "Lidralazina cloridrato \u00e8 il principio attivo di indicazione specifica contro l'ipertensione, attualmente non prodotto e commercializzato in Italia. Agisce tramite un'azione vasodilatatrice arteriosa diretta.\nIndicazioni.\n\u00c8 utilizzato come supporto contro l'ipertensione, anche grave, contro lo scompenso cardiaco in associazione al nitrato, e le crisi ipertensive comprese quelle che compaiono durante la gravidanza.\nEffetti indesiderati.\nTachicardia, palpitazioni, vampate, cefalea, ipotensione, vertigine, disturbi gastrointestinali.\nSi deve sospettare LES indotto da farmaci se vi sono condizioni quali perdita di peso o artrite."}
{"id": "1505017", "revid": "1543377", "url": "https://it.wikipedia.org/wiki?curid=1505017", "title": "Diazossido", "text": "Il diazossido \u00e8 una molecola strutturalmente correlata ai diuretici tiazidici, ma che si caratterizza per la capacit\u00e0 di attivare i canali del potassio, aumentando la permeabilit\u00e0 della membrana agli stessi ioni potassio e provocando il rilassamento della muscolatura liscia. Come farmaco viene utilizzato sia in caso di emergenze ipertensive che in caso di ipoglicemia.\nIn Italia viene venduto dalla societ\u00e0 Merck con il nome commerciale di \"Proglicem\" nella forma farmaceutica di capsule rigide contenenti 25 o 100\u00a0mg di principio attivo.\nCaratteristiche strutturali e fisiche.\nIl composto si presenta come una polvere cristallina bianca o biancastra. Risulta pressoch\u00e9 insolubile in acqua e nella maggior parte dei solventi organici. \u00c8 invece facilmente solubile in dimetilformammide ed in soluzioni fortemente alcaline.\nFarmacodinamica.\nDiazossido, in particolare quando viene somministrato per via endovenosa, produce una riduzione della pressione arteriosa, secondaria ad un effetto vasodilatatore sulle arteriole, che comporta una diminuzione delle resistenze periferiche.\nPer via orale la molecola aumenta la concentrazione di glucosio nel plasma inibendo la secrezione di insulina dalle cellule \u03b2 pancreatiche, oltre che attraverso alcuni meccanismi extrapancreatici non completamente chiariti.\nIl composto inibisce anche l'escrezione renale dell'acido urico e tende ad aumentare i livelli sierici degli acidi grassi liberi.\nFarmacocinetica.\nA seguito di somministrazione per via orale il diazossido \u00e8 assorbito in modo rapido dal tratto gastroenterico.\nNel giro di un'ora \u00e8 possibile evidenziare l'effetto iperglicemizzante che, in genere, non perdura oltre le 8 ore.\nL'emivita plasmatica \u00e8 variabile tra le 24 e le 36 ore. Il legame della molecola con le proteine plasmatiche \u00e8 per oltre il 90%, ma si riduce in soggetti con insufficienza renale.\nIl farmaco viene eliminato dall'organismo attraverso l'emuntorio renale.\nTossicologia.\nStudi sperimentali sugli animali hanno messo in evidenza un valore di DL50, a seguito di somministrazione per via orale, pari a 210\u00a0mg/kg peso corporeo nella cavia, fra 1900 e 2572\u00a0mg/kg nel topo, superiore a 500\u00a0mg/kg nel cane e superiore a 5000\u00a0mg/kg nel ratto.\nUsi clinici.\nDiazossido viene usato per via orale nella gestione dell'ipoglicemia intrattabile (ad esempio secondaria ad insulinoma oppure a iperinsulinismo congenito) mentre la via endovenosa viene utilizzata per trattare le crisi ipertensive, specialmente in quei pazienti in cui altri farmaci, ad esempio il nitroprussiato di sodio, si sono dimostrati di scarsa utilit\u00e0.\nIl farmaco, a causa dei suoi effetti collaterali, non \u00e8 adatto nei soggetti ipertesi per un utilizzo prolungato nel tempo.\nDosi pari o superiori a 300\u00a0mg possono portare ad angina pectoris e infarto miocardico acuto, o infarto cerebrale.\nEffetti collaterali e indesiderati.\nOltre alla marcata ipotensione e iperglicemia, possono verificarsi diversi altri effetti avversi. In particolare si pu\u00f2 determinare ritenzione di sodio e di liquidi: questo effetto tende a risponde prontamente al trattamento diuretico, ma potrebbe precipitare un'insufficienza cardiaca congestizia in soggetti predisposti.\nAnche uno stato di chetoacidosi diabetica e coma non chetonico iperosmolare possono associarsi, sia pure raramente, al trattamento con diazossido.&lt;br&gt;\nAltri effetti avversi includono dispepsia, riduzione dell'appetito, nausea, dolore addominale. \nRelativamente comuni anche iperuricemia e gotta. Tra i disturbi neurologici si segnalano ansia, vertigini, cefalea, insonnia, sintomi extrapiramidali, parestesie.&lt;br&gt;\nI disturbi ematologici includono eosinofilia, emolisi, anemia, leucopenia, trombocitopenia che pu\u00f2 accompagnarsi a porpora e neutropenia (in genere transitoria). In alcuni soggetti possono verificarsi cardiopalmo, tachicardia e molto raramente dolore toracico.&lt;br&gt;\nFrequentemente pu\u00f2 invece comparire ipertricosi: questo fastidioso effetto avverso \u00e8 pi\u00f9 frequente nel sesso femminile e nei soggetti in et\u00e0 pediatrica.\nL'irsutismo tende a manifestarsi sotto forma di una peluria lanuginosa in alcune particolari zone corporee: la parte superiore del viso, la schiena e gli arti.\nDosi terapeutiche.\nLa dose iniziale varia da 3 a 5\u00a0mg/kg peso corporeo al giorno, per via orale e suddivisi in 2-3 dosi. Il dosaggio successivo viene variato a seconda della risposta terapeutica.\nNei soggetti che manifestano una crisi ipertensiva \u00e8 indicato un bolo endovenoso rapido (in 30 secondi) di una dose variabile tra 1 e 3\u00a0mg/kg peso corporeo, non superando il dosaggio massimo di 150\u00a0mg. Tale bolo pu\u00f2 essere ripetuto a distanza di 5 o 15 minuti, qualora necessario. Dosaggi proporzionalmente inferiori devono essere utilizzati nei soggetti con deterioramento della funzionalit\u00e0 renale."}
{"id": "1505018", "revid": "28592", "url": "https://it.wikipedia.org/wiki?curid=1505018", "title": "La padania", "text": ""}
{"id": "1505022", "revid": "210513", "url": "https://it.wikipedia.org/wiki?curid=1505022", "title": "Opel 4,2 L", "text": ""}
{"id": "1505026", "revid": "210513", "url": "https://it.wikipedia.org/wiki?curid=1505026", "title": "Opel 3,7 L", "text": ""}
{"id": "1505027", "revid": "647919", "url": "https://it.wikipedia.org/wiki?curid=1505027", "title": "Prefettura di kyoto", "text": ""}
{"id": "1505039", "revid": "181699", "url": "https://it.wikipedia.org/wiki?curid=1505039", "title": "Crs4", "text": ""}
{"id": "1505043", "revid": "1543377", "url": "https://it.wikipedia.org/wiki?curid=1505043", "title": "Acacoyagua", "text": "Acacoyagua \u00e8 un comune dello stato del Chiapas, Messico. Conta 16.814 abitanti e le sue coordinate sono 15\u00b020\u2032N 92\u00b040\u2032W.\nLe sue origini sono precolombiane ma non si hanno dati certi in merito all'esatto periodo in cui ci furono i primi insediamenti.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: Soconusco."}
{"id": "1505045", "revid": "1366307", "url": "https://it.wikipedia.org/wiki?curid=1505045", "title": "Alegre", "text": "Alegre \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1505047", "revid": "1310927", "url": "https://it.wikipedia.org/wiki?curid=1505047", "title": "Kuopion Palloseura", "text": "Il Kuopion Palloseura, noto anche come KuPS o KuPS Kuopio, \u00e8 una societ\u00e0 calcistica finlandese con sede nella citt\u00e0 di Kuopio. Milita nella Veikkausliiga, la massima serie del campionato finlandese di calcio. Disputa le partite interne nella Magnum Areena, che ha una capacit\u00e0 di spettatori.\nStoria.\nIl Kuopion Palloseura fu fondato il 16 marzo 1923 da un gruppo di 25 persone, riunitesi per creare una squadra di calcio per la citt\u00e0 di Kuopio. Il 28 marzo 1923 avvenne l'affiliazione alla SPL, la federazione calcistica finlandese. Nei primi anni gioc\u00f2 solo partite amichevoli con squadre di Kuopio e delle citt\u00e0 vicine, finch\u00e9 nel 1930 si iscrive al primo campionato. In quegli anni la squadra giocava con maglietta a righe bianco e verde e pantaloncini bianchi, ma nel 1935 vennero definite le divise di gioco: maglietta gialla, pantaloncini neri e calzini di colore giallo-nero. Inoltre, l'abbreviazione del nome pass\u00f2 da KPS a KuPS.\nNel 1947 il KuPS raggiunse la Mestaruussarja, la massima serie del campionato finlandese, per la prima volta. La stagione si concluse con la retrocessione, ma prontamente l'anno dopo il KuPS torn\u00f2 in massima serie, dove rimase continuativamente fino al 1992. Il 1954 fu la prima stagione che vide due squadre di Kuopio in massima serie, il KuPS e il KPT. Due anni dopo, nel 1956, arriv\u00f2 per il KuPS la vittoria del campionato per la prima volta nella sua storia. Il secondo titolo arriv\u00f2 due anni dopo, mentre il terzo titolo arriv\u00f2 nel 1966 a dieci anni di distanza dal primo. Grazie a questi successi il KuPS guadagn\u00f2 l'accesso alla Coppa dei Campioni, anche se nell'edizione 1959-1960 rinunci\u00f2 alla disputa del turno preliminare contro l'Eintracht Francoforte per motivi economici, mentre nell'edizione 1967-1968 fu subito eliminato dal Saint-\u00c9tienne. Nel 1968 il KuPS vinse la Suomen Cup per la prima volta, sconfiggendo in finale il KTP per 2-1. Negli anni settanta arrivarono altri due campionati vinti (1974 e 1976) e nel 1989 la seconda Suomen Cup.\nNel 1992 dopo 44 anni di presenza in massima serie arriv\u00f2 la retrocessione in Ykk\u00f6nen. I successivi 15 anni videro il KuPS alternarsi tra la prima (Veikkausliiga) e la seconda (Ykk\u00f6nen) serie nazionale, con la caduta in Kakkonen, il terzo livello del campionato finlandese, nel 1998 e per un solo anno. La stagione 2006 inizi\u00f2 con la conquista della Liigacup, grazie alla vittoria per 2-1 sul KooTeePee. In campionato, invece, il KuPS concluse al tredicesimo posto, venendo retrocesso in Ykk\u00f6nen. Prontamente ritornato in Veikkausliiga, il KuPS ha poi alternato campionati di bassa classifica con campionati di alta classifica, come il secondo posto conquistato nella stagione 2010. Grazie a questo risultato partecip\u00f2 alla UEFA Europa League nell'2011-2012, venendo eliminato al primo turno dai rumeni del Gaz Metan Media\u0219.\nNel 2011 arriv\u00f2 in finale della Suomen Cup, venendo sconfitto dall'HJK per 2-1 dopo i tempi supplementari. Poich\u00e9 l'HJK aveva vinto anche il campionato, il posto in UEFA Europa League 2012-2013 pass\u00f2 al KuPS. Quella del 2012-2013 fu per il KuPS l'edizione di competizione europea in cui arriv\u00f2 pi\u00f9 lontano, avendo raggiunto il terzo turno preliminare, dove fu eliminato dai turchi del Bursaspor. Nel 2014 Il KuPS concluse la Veikkausliiga 2014 con un'incredibile linea statistica: 44-33-11-11-11-44-44, ossia 44 punti conquistati in 33 partite, frutto di 11 vittorie, 11 pareggi e 11 sconfitte, 44 reti realizzate e 44 subite.\nNel 2019 ha vinto il campionato per la sesta volta nella sua storia, quarantatr\u00e9 anni dopo l'ultimo successo.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2020.\n\"Aggiornata al 26 febbraio 2020.\""}
{"id": "1505050", "revid": "110157", "url": "https://it.wikipedia.org/wiki?curid=1505050", "title": "Alfredo Chaves", "text": "Alfredo Chaves \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Guarapari."}
{"id": "1505052", "revid": "339392", "url": "https://it.wikipedia.org/wiki?curid=1505052", "title": "KuPS", "text": ""}
{"id": "1505054", "revid": "1366307", "url": "https://it.wikipedia.org/wiki?curid=1505054", "title": "Alto Rio Novo", "text": "Alto Rio Novo \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Colatina."}
{"id": "1505056", "revid": "123788788", "url": "https://it.wikipedia.org/wiki?curid=1505056", "title": "Claudio Insegno", "text": "Biografia.\nInsegno ha recitato in teatro nelle commedie \"Rumors\" di Neil Simon e \"Rumori fuori scena\" di Michael Frayn, ed ha inoltre preso parte come attore e regista allo spettacolo \"Due comici in paradiso\" con Biagio Izzo. Nel 2008 cura la regia dello spettacolo teatrale \"Il re di New York\" con Biagio Izzo e Antonella Elia. Sempre nel 2008 \u00e8 interprete e regista nello spettacolo teatrale \"Risate al 23\u00ba piano\". Nel 2008/2009 \u00e8 regista di \"Fiori d'acciaio\", commedia teatrale interpretata da Sandra Milo, Sara Greco e Rossana Casale. Da molti anni insegna recitazione e ha fondato assieme al fratello Pino Insegno la scuola di recitazione \"Tutti in scena\" a Roma.\nIn televisione ha partecipato a \"Partita doppia\" con Pippo Baudo e a \"La festa della mamma\". Ha curato la regia di \"Francesco - Il musical\" e \"Joseph e la strabiliante tunica dei sogni in Tecnicolor\", entrambi musical con Antonello Angiolillo. Seguono poi altri spettacoli teatrali per la regia di Insegno, come \"Sessualmente scorretti\", \"Pericolo di coppia\", \"Risate al 23\u00ba piano\" e tanti altri.\nAl cinema ha recitato in \"D\u00e8moni\" del regista Lamberto Bava, \"I miei primi 40 anni\" di Carlo Vanzina, \"L'assassino \u00e8 quello con le scarpe gialle\" con la Premiata Ditta. Nel 1996 ha condotto l'edizione estiva del programma pre-serale di Raiuno \"Luna Park\".\nHa insegnato recitazione, assieme a Fioretta Mari, durante la prima edizione della trasmissione televisiva \"Saranno famosi\" condotta da Maria De Filippi sulle reti Mediaset.\nDa diversi anni d\u00e0 la sua voce al Dott. Julius Hibbert nel cartone animato \"I Simpson\" e a Rizzo il Ratto dei Muppet.\nVita privata.\nClaudio Insegno \u00e8 il fratello minore di Pino Insegno, attore, regista, doppiatore e sceneggiatore."}
{"id": "1505057", "revid": "729019", "url": "https://it.wikipedia.org/wiki?curid=1505057", "title": "Actinomicosi", "text": "Per actinomicosi in campo medico, si intende un'infezione batterica purulenta e cronica granulomatosa locale o sistemica.\nQuadro clinico.\nGeneralmente si presenta come una lesione dolorosa ascessualizzata contenente ingenti quantit\u00e0 di pus.\nFra i sintomi e i segni clinici si ritrovano generalmente perdita di peso, astenia, febbre, dolore, lesioni al viso ed al collo, anche pi\u00f9 raramente ai polmoni ed al seno.\nEziologia.\nTale infezione \u00e8 provocata da actinomiceti anaerobi, batteri Gram positivi, che si sviluppano all'interno dei tessuti apparendo in forma di granulomi.\nMolti sono gli actinomiceti che causano tale disturbo, fra cui:\nTipologia.\nA seconda dell'agente eziologico e al luogo in cui si manifesta l'infezione esistono varie forme di actinomicosi:\nEsami.\nViene sospettata attraverso la tomografia computerizzata o la ecografia che risultano utili per comprendere la forma, mentre non si deve ricorrere all'agobiopsia epatica. Una conferma della diagnosi avviene tramite l'osservazione diretta al microscopio.\nTerapia.\nSomministrazione di penicillina V (2,4 g PO QD) e di tetracicline. Mentre per i casi pi\u00f9 gravi l'uso di penicillina G o ampicillina per un tempo non inferiore alle 6 settimane. Altre somministrazioni prevedono l'uso di ceftriaxone, cloramfenicolo e doxiciclina\nProfilassi.\nCome atto preventivo si deve riguardare l'igiene orale."}
{"id": "1505058", "revid": "110157", "url": "https://it.wikipedia.org/wiki?curid=1505058", "title": "Anchieta (Esp\u00edrito Santo)", "text": "Anchieta \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Guarapari."}
{"id": "1505059", "revid": "83531", "url": "https://it.wikipedia.org/wiki?curid=1505059", "title": "Drini", "text": ""}
{"id": "1505060", "revid": "1366307", "url": "https://it.wikipedia.org/wiki?curid=1505060", "title": "Apiac\u00e1 (citt\u00e0)", "text": "Apiac\u00e1 \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Cachoeiro do Itapemirim."}
{"id": "1505061", "revid": "1543377", "url": "https://it.wikipedia.org/wiki?curid=1505061", "title": "Ingeld", "text": "Ingeld (antico inglese) o Ingjaldr (antico norreno) fu un leggendario guerriero che compare nelle leggende anglosassoni e norrene. Ingeld era cos\u00ec benconosciuto che, nel 797, Alcuino di York mand\u00f2 una lettera al vescovo Igebaldo di Lindisfarne chiedendo spiegazioni dell'interesse del monaco per le leggende eroiche scrivendo: \"Quid enim Hinieldus cum Christo?\" - \"Cos'ha Ingeld a che fare con Cristo?\"\nLe leggende a noi giunte parlano di Ingeld come di un nemico di Hro\u00f0gar, Halga e Hro\u00f0ulf. Il conflitto tra Hro\u00f0gar e Hro\u00f0ulf degli Scylding da una parte e Froda e Ingeld degli Hea\u00f0obard dall'altra compare sia nel \"Beowulf\" che nel \"Widsith\". Gli studiosi in genere concordano che questi personaggi compaiono sia nella tradizione anglosassone (\"Beowulf\") sia in quella scandinava (saghe norrene e cronache danesi). Tuttavia nella tradizione norrena gli Hea\u00f0obard apparentemente sembrano essere stati dimenticati e il conflitto \u00e8 diventato invece una faida familiare, oppure un conflitto coi Sassoni dove i Danesi prendono il posto degli Hea\u00f0obard.\nIl \"Beowulf\".\nNel \"Beowulf\", Ingeld \u00e8 il figlio di re Froda degli Hea\u00f0obard, ed entrambi sono coinvolti in una guerra contro i Danesi. Quando Beowulf racconta della sua avventura in Danimarca al suo re Hygelac, dice che Hro\u00f0gar ebbe una figlia, Freawaru. Poich\u00e9 Froda Froda era stato ucciso dai Danesi, Hro\u00f0gar mand\u00f2 Freawaru a sposare Ingeld, in un tentativo infruttuoso di terminare la faida. Un vecchio guerriero spinge gli Hea\u00f0obard alla vendetta, e Beowulf predice a Hygelac che Ingeld si rivolter\u00e0 contro il suocero Hro\u00f0gar. Nella versione data dalla cronaca danese \"Gesta Danorum\" (vedi sotto), il vecchio guerriero compare con il nome di Starka\u00f0r, e riusc\u00ec a far divorziare Ingeld e la sposa e a farlo rivoltare contro la famiglia di lei. All'inizio nel poema \"Beowulf\", il poeta ci dice che la reggia Heorot fu alla fine distrutta dal fuoco:\n\u00c8 stato talvolta interpretato che la nuova guerra con Ingeld condusse all'incendio della reggia di Heorot, ma il poema separa i due eventi (con la frase \"N\u00e9 \u00e8 lontano quel giorno\").\nIl \"Widsith\".\nMentre il \"Beowulf\" non si ferma mai sul risultato della battaglia con Ingeld, il forse pi\u00f9 tardo poema \"Widsith\" riferisce di una vittoria di Hro\u00f0gar e Hro\u00f0ulf contro Ingeld ad Heorot:\nLa \"Saga degli Skj\u00f6ldungar\" e il \"Bjarkar\u00edmur\".\nLa \"Saga degli Skj\u00f6ldungar\" e il \"Bjarkar\u00edmur\" ribaltano la relazione tra Froda e Ingeld dicendo Ingeld (Ingjaldus) padre di Froda (Frodo). Inoltre, Ingeld \u00e8 qui descritto come il fratellastro di Healfdene (Haldan).\nFrodo sconfisse il re svedese J\u00f6rundr, rendendolo suo tributario, e prese sua figlia. La figlia diede alla luce Haldan, ma un'altra donna divenne moglie legittima di Frodo e diede alla luce Ingjaldus. Insieme a uno dei suoi jarl, Swerting, Jorund cospir\u00f2 contro Frodo e lo uccise durante il bl\u00f3t.\nHaldan ebbe una moglie chiamata Sigrith e tre figli: i maschi Roas (Hro\u00f0gar) e Helgo (Halga) e la femmina Signy. Ingjaldus era geloso del fratellastro, perci\u00f2 attacc\u00f2 e uccise Haldan e spos\u00f2 Sigrith. Ingjaldus e Sigrith ebbero due figli, R\u00e6recus e Frodo. Ingjaldus, preoccupato che i nipoti potessero voler vendetta, cerc\u00f2 di prenderli e ucciderli, ma Roas e Helgo sopravvissero nascondendosi su un'isola presso la Scania. Quando furono abbastanza grandi, vendicarono loro padre uccidendo Ingjaldus.\nNella \"Hr\u00f3lfs saga kraka ok kappa hans\", che racconta praticamente la stessa storia, \u00e8 Froda (Fr\u00f3\u00f0i) il fratellastro di Haldan.\nLe \"Gesta Danorum\".\nLa tradizione della faida con gli Hea\u00f0obard Ingeld e Froda compare due volte nelle \"Gesta Danorum\". C'\u00e8 anche una terza volta, basata sul racconto di un vecchio guerriero che riaccende il conflitto .\nLa prima volta, parla della faida nel Libro 2, dove Ingeld (chiamato \"Ingild\") compare con il figlio Agnar. In questa versione, il figlio di Ingeld stava per sposare la sorella di Hro\u00f0ulf, Rute, ma scoppi\u00f2 una battaglia e Agnar mor\u00ec in duello contro B\u00f6\u00f0varr Bjarki (chiamato \"Biarco\").\nLa seconda versione nelle \"Gesta Danorum\" (Libro 6), riguarda le avventure di Starka\u00f0r, e parla della riaccensione del conflitto da parte del vecchio guerriero. Il re danese Frotho (Froda) fu ucciso a tradimento da un Sassone chiamato Swerting (Swertingus). Il figlio di Frotho, Ingeld (\"Ingellus\") viveva dissolutamente e spos\u00f2 una figlia di Swerting. Questo fece arrabbiare Starka\u00f0r cos\u00ec tanto che entr\u00f2 al servizio del re svedese Halfd\u00e1n (Haldanus). Poich\u00e9 Ingeld continuava la sua vita sfrenata senza preoccuparsi di vendicare il padre, Starka\u00f0r si rec\u00f2 ad un banchetto che Ingeld aveva dato in onore dei figli di Swerting, uccisore di suo padre. Starka\u00f0r ammon\u00ec aspramente Ingeld e umili\u00f2 la regina che aveva tentato di calmarlo con la gentilezza e con un nastro costoso. Starka\u00f0r riusc\u00ec a far uccidere da Ingeld i figli di Swerting e a farlo divorziare dalla moglie sassone.\nLa terza volta, parla di Froda e Ingeld nel Libro 7, ma qui Hro\u00f0gar \u00e8 rimpiazzato da un \"Harald\" e Halga da un \"Haldanus\". L'Ingeld \u00e8 lo stesso dei precedenti racconti, ma qui Froda compare come figlio di Ingeld. Questa \u00e8 una versione della faida simile a quella raccontata nella \"Saga degli Skj\u00f6ldungar\", nel \"Bjarkar\u00edmur\" e nella \"Hr\u00f3lfs saga kraka ok kappa hans\", dove gli Hea\u00f0obard sono stati dimenticati e la faida con Froda e Ingeld \u00e8 diventata una faida familiare. Ingeld ha come figli Frodo (Froda) e Harald (Halfdan); la parentela Froda-Ingeld \u00e8 perci\u00f2 ribaltata, come nella \"Saga degli Skj\u00f6ldungar\" e nel \"Bjarkar\u00edmur\". Froda uccide il fratello e cerca di far fuori i nipoti Harald (Hro\u00f0gar) e Haldanus (Halga). Dopo alcune vicissitudini, i due fratelli bruciano vivo lo zio nella sua casa e vendicano cos\u00ec il padre."}
{"id": "1505062", "revid": "84184", "url": "https://it.wikipedia.org/wiki?curid=1505062", "title": "Opel Admiral (1937)", "text": "La Admiral era un'autovettura di lusso prodotta dalla Casa automobilistica tedesca Opel dal 1938 al 1939.\nProfilo e storia.\nCon la \"Admiral\", la Casa di R\u00fcsselsheim riprese il filone delle auto di lusso, lasciato in sospeso gi\u00e0 dal 1929, anno in cui le ultime due vetture di tale fascia, la 3,7 L e la 4,2 L furono tolte di produzione. La \"Admiral\" fu appunto il modello destinato a riprendere il cammino della Opel in tale fascia. \nGenesi e debutto.\nIl progetto fu avviato nel 1934, quando era gi\u00e0 in fase avanzata un programma di rinnovamento generale della gamma. Uno degli ultimi tasselli mancanti a questo programma di rinnovamento fu la progettazione e lo sviluppo di una vettura alto di gamma. Come responsabile del progetto venne designato Karl Stief, un ingegnere con alle spalle una grande esperienza maturata presso la casa di R\u00fcsselsheim e in misura inferiore anche presso altri costruttori. Per tornare a rappresentare la fascia di lusso dopo alcuni anni di assenza e soprattutto dopo una grave crisi finanziaria globale, venne intrapresa un'accurata indagine di mercato volta a fotografare gli indici di gradimento della potenziale clientela nei confronti di una vettura di cilindrata compresa fra i 3,5 e i 4 litri. Si valutarono il prezzo dei modelli potenzialmente concorrenti e pi\u00f9 venduti, le carrozzerie preferite e cos\u00ec via. Nel frattempo, il gruppo General Motors mise a disposizione della Opel il nuovo motore a 6 cilindri di origine Buick per essere montato nel camion Blitz da 2 tonnellate di carico, un motore da 3,4 litri con distribuzione a valvole in testa, quindi di concezione abbastanza moderna per l'epoca. Di l\u00ec a poco nacque l'idea di derivare da questo motore una nuova unit\u00e0 che potesse equipaggiare la nuova ammiraglia di casa Opel. In attesa di realizzare dei prototipi marcianti di questa vettura, i motori appositamente approntati per essa vennero testati proprio usando alcune scocche di camion \"Blitz\". Molte sessioni di test furono protratte fino al raggiungimento dei 50.000 km per ogni motore. Oltre ai test di affidabilit\u00e0 ne vennero condotti altri inerenti il confort, l'assenza di vibrazioni e l'efficacia dei freni. \nPer quanto riguarda il comparto design, gli addetti ai lavori si ispirarono ovviamente alla tendenza stilitica pi\u00f9 in voga del momento, e cio\u00e8 quella relativa alla ricerca aerodinamica e alla sua applicazione in campo automobilistico, un campo in cui anche altri costruttori stavano affacciandosi, come la Peugeot, la Renault, la Adler, la Lancia e la Chrysler. Alla Opel ci si ispir\u00f2 in parte alle contemporanee Pontiac Streamliner prodotte per il mercato USA, sempre sotto l'egida della General Motors. Due prototipi furono presentati in anteprima al pubblico in occasione del Salone di Berlino tenutosi tra il 20 febbraio e il 7 marzo 1937. Come denominazione si scelse quella di \"Admiral\", in modo da proseguire con i nomi relativi a cariche militari dopo aver iniziato con la Kadett e che proseguir\u00e0 con la Kapit\u00e4n del 1938. In seguito ad ulteriori lavori di perfezionamento e messa a punto, solo a settembre si giunse al primo esemplare di preserie, mentre la produzione definitiva in serie non sarebbe stata avviata che due mesi dopo, a dicembre, con le prime consegne che si avranno invece nel febbraio del 1938.\nDesign interno ed esterno.\nIl modello \"Streamliner\" della Pontiac fu solo la fonte iniziale di ispirazione per i designer della Opel: in realt\u00e0 l'intento fu quello di realizzare una carrozzeria dai tratti pi\u00f9 moderni, pi\u00f9 profilata ma senza gli eccessi tipici di alcune case francesi. Ne deriv\u00f2 quindi un corpo vettura dalle forme arrotondate ed aerodinamiche, disponibile sia come berlina che come cabriolet (in entrambi i casi a quattro porte), con proiettori anteriori di forma ovale e semi-inglobati nel cofano motore, ma non nei parafanghi, com'era invece tipico di altri modelli contemporanei. La calandra dal disegno \"a cascata\" conferiva imponenza alla vista frontale, mentre il parabrezza era diviso in due. Gli stessi parafanghi, sia anteriori che posteriori, furono disegnati in modo da essere particolarmente avvolgenti. La vista laterale permette di scorgere l'apertura ad armadio delle portiere, attraverso le quali si poteva accedere nell'ampio abitacolo in grado di offrire spazio per sei persone su due divani rivestiti in panno pregiato con moquette sul pavimento. Il tunnel della trasmissione non interferiva con il livello di abitabilit\u00e0 in quanto praticamente assente dallo spazio riservato agli occupanti. Il posto guida era caratterizzato dal volante a tre razze e dalla strumentazione quasi del tutto raccolta nella zona centrale, dove si trovavano il tachimetro e gli indicatori della pressione dell'olio e del livello del carburante. Pi\u00f9 a destra era presente un orologio di forma quadrangolare, mentre dietro al volante era presente il termometro.\nStruttura, meccanica e motori.\nAd un impatto stilistico piuttosto moderno facevano da contraltare alcune soluzioni tecniche piuttosto tradizionali: tra queste vi era l'uso del telaio separato dalla carrozzeria e non a scocca portante. Tale telaio era in acciaio, del tipo a longheroni e traverse ad X. La carrozzeria, fra l\u2019altro, non era in acciaio come invece alcuni costruttori europei stavano cominciando ad utilizzare, bens\u00ec ancora in legno. Un'altra soluzione non pi\u00f9 moderna, specie per una vettura della classe della \"Admiral\", era il cambio a sole tre marce.\nTra le soluzioni tecniche che all'epoca potevano invece essere definite moderne erano invece il motore, un 6 cilindri in linea da 3623 cm\u00b3 con distribuzione a valvole in testa. Tale motore erogava 75 CV a 3200 giri/min, con una punta di coppia massima di 210 N\u00b7m a 1700 giri/min. Tale propulsore, chiamato a spingere una massa di oltre 16 quintali a vuoto, poteva garantire una velocit\u00e0 massima di 132 km/h. Un'altra soluzione tecnica che all'epoca poteva essere considerata moderna stava nell'avantreno a ruote indipendenti, con schema Dubonnet, molle elicoidali ed ammortizzatori idraulici. Il retrotreno era invece a ponte rigido, con balestre semiellittiche e nuovamente ammortizzatori idraulici, mentre lo sterzo era a vite e rullo e l'impianto frenante era a tamburi con azionamento idralico.\nProduzione.\nLa \"Admiral\" fu prodotta fino al 1939 in 6.404 esemplari, di cui 3.500 berline, 2.314 cabriolet e 590 telai nudi per allestimenti speciali, tra cui alcune carrozzerie limousine e roadster. Lo scoppio della Seconda guerra mondiale interruppe la produzione della Admiral, il cui nome verr\u00e0 per\u00f2 ripreso 25 anni dopo dalla nuova generazione di questa ammiraglia. \nScheda tecnica.\nOpel Admiral (1938-39) "}
{"id": "1505064", "revid": "110157", "url": "https://it.wikipedia.org/wiki?curid=1505064", "title": "Aracruz", "text": "Aracruz \u00e8 un comune del Brasile nello Stato dell'Esp\u00edrito Santo, parte della mesoregione del Litoral Norte Esp\u00edrito-Santense e della microregione di Linhares."}
{"id": "1505065", "revid": "767487", "url": "https://it.wikipedia.org/wiki?curid=1505065", "title": "At\u00edlio Viv\u00e1cqua", "text": "At\u00edlio Viv\u00e1cqua \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Cachoeiro do Itapemirim."}
{"id": "1505066", "revid": "767487", "url": "https://it.wikipedia.org/wiki?curid=1505066", "title": "Palazzo Frammarino", "text": "Il Palazzo Frammarino sorge in via Luigi Settembrini a Napoli.\nStoria.\nVenne eretto nel XVII secolo dai duchi Frammarino e l'edificio conserva ancora le forme seicentesche: di notevole bellezza \u00e8 il cortile a loggiato che, prima della conurbazione edilizia dell'area, dava su un ampio giardino.\nOggi il palazzo \u00e8 abitato e quindi non \u00e8 possibile stabilire se sono state effettuate modifiche strutturali che hanno manomesso parte dei decori e setti murari originali."}
{"id": "1505067", "revid": "110157", "url": "https://it.wikipedia.org/wiki?curid=1505067", "title": "Baixo Guandu", "text": "Baixo Guandu \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Colatina."}
{"id": "1505069", "revid": "110157", "url": "https://it.wikipedia.org/wiki?curid=1505069", "title": "Barra de S\u00e3o Francisco", "text": "Barra de S\u00e3o Francisco \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Barra de S\u00e3o Francisco."}
{"id": "1505070", "revid": "1305772", "url": "https://it.wikipedia.org/wiki?curid=1505070", "title": "Ingeldaz", "text": "Ingeldaz \u00e8 un nome proto-germanico (prefisso rafforzativo \"-in\" e \"*geldaz\", \"pagamento\").\nLe sue varianti in norreno e nelle lingue derivate sono Ingjald, Ingjaldr, Ingold, Ingeld e Ingeller\nAlcuni personaggi delle leggende nordiche hanno questo nome:"}
{"id": "1505072", "revid": "61051", "url": "https://it.wikipedia.org/wiki?curid=1505072", "title": "Liigacup", "text": "La Liigacup (in italiano \"Coppa di Lega\") \u00e8 stata una competizione calcistica assegnata dalla Lega finlandese. \u00c8 stata seconda per importanza alla Coppa di Finlandia, assegnata dalla federazione finlandese. \u00c8 disputata annualmente dalle sole squadre iscritte alla Veikkausliiga, la massima serie del campionato finlandese di calcio. Eccetto che nelle prime edizioni, si \u00e8 disputata all'avvio della stagione prima dell'inizio del campionato.\nVenne disputata per la prima volta nel 1994 e l'HJK Helsinki vinse il titolo per la prima volta. Dal 2001 al 2003 non \u00e8 stata disputata. L'HJK Helsinki detiene il record di vittorie, con i cinque titoli conquistati, nonch\u00e9 unica squadra ad essere riuscita a vincere tre edizioni consecutive (1996, 1997 e 1998). L'ultima edizione \u00e8 stata nel 2016 e ha visto la vittoria del . Con la riforma della Suomen Cup la Liigacup \u00e8 stata soppressa e sostituita con la fase a gironi nella rinnovata Suomen Cup.\nFormula.\nNegli anni la formula del torneo \u00e8 variata, mantenendo sempre prima una fase a gironi e poi una fase ad eliminazione diretta. Nell'edizione 2016 le dodici squadre della Veikkausliiga sono divise in due gruppi composti da sei squadre ciascuno. In ognuno dei due gruppi le squadre si affrontano una sola volta per un totale di cinque gare. Le due vincitrici dei gironi si affrontano nella finale per la vittoria del torneo, che si disputa in campo neutro."}
{"id": "1505073", "revid": "110157", "url": "https://it.wikipedia.org/wiki?curid=1505073", "title": "Boa Esperan\u00e7a (Esp\u00edrito Santo)", "text": "Boa Esperan\u00e7a \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Nova Ven\u00e9cia."}
{"id": "1505074", "revid": "1075510", "url": "https://it.wikipedia.org/wiki?curid=1505074", "title": "Agostino Scilla", "text": "Biografia.\nStudi\u00f2 lettere nella sua citt\u00e0 natale e quindi si trasfer\u00ec a Roma, dove divenne un pittore piuttosto noto grazie ad un maestro come Andrea Sacchi, col quale studi\u00f2 sia l'arte antica sia quella rinascimentale. Sacchi ben presto si accorse delle sue grandi qualit\u00e0 naturali, sorrette anche da una solida base culturale sia scientifica che umanistica, e da una grande curiosit\u00e0 per innumerevoli aspetti della cultura.\nRitornato a Messina entr\u00f2 a far parte della locale Accademia della Fucina, intraprese studi di numismatica e inizi\u00f2 a collezionare i fossili osservati durante i suoi spostamenti nei paesi siciliani e calabresi dove era chiamato a dipingere. Le tumultuose vicende politiche della sua citt\u00e0 (che nel 1674 si ribell\u00f2 alla dominazione spagnola, chiedendo aiuto al re di Francia Luigi XIV) lo spinsero a rimanervi, solo per brevi periodi; nel 1678, in seguito al fallimento della rivolta antispagnola, fu infatti costretto a spostarsi in un primo momento a Torino ospite di Vittorio Amedeo II di Savoia per il quale dipinse le \"allegorie\" della \"Fortezza\" e ella \"Giustizia\" presenti oggi a Palazzo Reale, oltre alle ritrovate 4 opere a Palazzo Graneri :\"i quattro filosofi\" ( Omero, Eraclito, Epicuro e Tolomeo)(3), scegliendo infine di stabilirsi definitivamente a Roma, dove divenne socio della prestigiosa Accademia di San Luca, godendo nei suoi ultimi anni di vita di una certa agiatezza.\n\"La vana speculazione disingannata dal senso\".\nAgostino Scilla \u00e8 stato uno dei fondatori della moderna paleontologia. \nCome scrive nella sua opera principale, \"La vana speculazione disingannata dal senso. Lettera responsiva circa i corpi marini che pietrificati si truovano in vari luoghi terrestri\":\nNell'opera, pubblicata nel 1670 (un anno dopo il \"De solido\" di Stenone, che sostiene tesi simili e Scilla non mostra di conoscere) vengono confutate sia la tesi della \"crescita\" dei metalli nelle miniere sia l'idea (sostenuta in particolare da Athanasius Kircher e accettata da molti contemporanei) che i fossili siano creati dalla natura come simboli dotati di significato.\nScilla afferma di credere nel Diluvio, ma insiste anche sulla molteplicit\u00e0 delle inondazioni e degli altri sconvolgimenti che hanno prodotto l'attuale conformazione delle terre.\nLo scetticismo verso le speculazioni filosofiche, chiaro sin dal titolo, \u00e8 argomentato nell'opera: la scienza, secondo Scilla, dovrebbe limitarsi a \"descrivere\" la realt\u00e0 cos\u00ec come viene mostrata dai sensi: cosa che egli fa esaminando i fossili con la sua acuta vista di pittore e riproducendoli con la sua arte (i disegni costituiscono una parte non secondaria dell'opera).\nFortuna dell'opera.\nIl libro ebbe una notevole risonanza europea. Leibniz lo cit\u00f2 nella sua \"Protogaea sive de prima facie Telluris\", composta nel 1691-1692. William Wotton nel 1695 present\u00f2 una sintesi dell'opera alla Royal Society e l'anno successivo ne pubblic\u00f2 un riassunto in inglese. La diffusione europea fu anche facilitata dalle traduzioni in latino apparse a Roma nel 1752 e 1756.\nOpere pittoriche.\nOpere sparse.\nItalia.\naltre opere documentate: \nOpere a Messina.\nIl terremoto della Calabria meridionale del 1783 e il terremoto di Messina del 1908 hanno decimato il patrimonio artistico cittadino: \nMuseo regionale di Messina:\nScampati ai disastri sismici diverse nature morte e numerosi disegni illustrativi di lavori scientifici.\nScrittore e numismatico.\nAutore del testo di storia naturale corredato da stampe:\ntradotta in latino "}
{"id": "1505076", "revid": "767487", "url": "https://it.wikipedia.org/wiki?curid=1505076", "title": "Bom Jesus do Norte", "text": "Bom Jesus do Norte \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Cachoeiro do Itapemirim."}
{"id": "1505078", "revid": "174925", "url": "https://it.wikipedia.org/wiki?curid=1505078", "title": "Sedie", "text": ""}
{"id": "1505079", "revid": "115835199", "url": "https://it.wikipedia.org/wiki?curid=1505079", "title": "Centro di ricerca, sviluppo e studi superiori in Sardegna", "text": "Il Centro di ricerca, sviluppo e studi superiori in Sardegna (CRS4) \u00e8 un centro di ricerca interdisciplinare privato (Srl uninominale), fondato dalla Regione Autonoma della Sardegna nel 1990, il cui socio unico \u00e8 l'agenzia regionale Sardegna ricerche . \nAttivit\u00e0.\nIl centro promuove lo studio, lo sviluppo e l'applicazione di soluzioni innovative a problemi provenienti da ambienti naturali, sociali e industriali. Tali sviluppi e soluzioni si basano principalmente sulla scienza e tecnologia dell'informazione e sul calcolo digitale ad alte prestazioni. L'obiettivo principale del centro \u00e8 l'innovazione.\nDal 2003 il CRS4 \u00e8 situato nel Parco scientifico e tecnologico della Sardegna, nel comune di Pula, a circa 40 km da Cagliari.\nIl centro, inizialmente guidato dal premio Nobel per la Fisica Carlo Rubbia (1990 - 1999), ha avuto i seguenti presidenti: Nicola Cabibbo (2000 - 2003), Carlo Rubbia (2003 - 2006), Paolo Zanella (2006 - 2014), Luigi Filippini (2014 - 2017), Annalisa Bonfiglio (2017-2020). Il 9 Luglio 2020 Giacomo Cao \u00e8 stato nominato amministratore unico.\nIl CRS4, nella sua storia, si \u00e8 distinto per alcuni primati connessi a Internet: ha realizzato nell'agosto 1993 il primo sito web italiano (www.crs4.it), ha contribuito a creare nel 1994 il primo quotidiano su web europeo (\"L'Unione sarda\") e uno dei primi Internet Service Provider (Video On Line).\nIl centro occupa circa 150 persone e le sue linee di attivit\u00e0 si suddividono in sei settori di ricerca e sviluppo:\nAi 6 settori si affianca una piattaforma di sequenziamento Next Generation Sequencing, gestita dal settore Bioscienze"}
{"id": "1505080", "revid": "287204", "url": "https://it.wikipedia.org/wiki?curid=1505080", "title": "Brejetuba", "text": "Brejetuba \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Afonso Cl\u00e1udio."}
{"id": "1505082", "revid": "1543377", "url": "https://it.wikipedia.org/wiki?curid=1505082", "title": "Roma (Australia)", "text": "Roma \u00e8 una citt\u00e0 dello Stato federato del Queensland, in Australia.\nGeografia fisica.\nSi trova a da Brisbane. Ha una popolazione di abitanti e si trova a sul livello del mare.\nLa citt\u00e0 si trova al bivio tra le autostrade Warrego e Carnarvon.\nStoria.\nRoma venne fondata nel 1867, il suo nome non ha nulla a che vedere con la Citt\u00e0 eterna: venne infatti cos\u00ec denominata in onore di Diamantina Roma Bowen moglie del primo Governatore del Queensland Sir George Ferguson Bowen.\nEconomia.\nL'economia della citt\u00e0 si basa sull'allevamento dei bovini, sulla cerealicoltura e sulla produzione di lana. All'economia tradizionale si affianca l'estrazione di metano e petrolio."}
{"id": "1505088", "revid": "122377704", "url": "https://it.wikipedia.org/wiki?curid=1505088", "title": "Piramide Vincent", "text": "La Piramide Vincent (pron. fr. : - \"Pyramide Vincent\" in francese, \"Vincentpiramid\" in Gresch\u00f2neytitsch) (4.215\u00a0m s.l.m.) \u00e8 una montagna del massiccio del Monte Rosa nelle Alpi Pennine.\nCaratteristiche.\nSi trova interamente in territorio italiano lungo lo spartiacque che scendendo dalla Ludwigsh\u00f6he divide l'alta valle del Lys dall'alta Valsesia. La vetta \u00e8 contornata ad ovest dal ghiacciaio del Lys, a sud dal ghiacciaio di Indren e ad est dal ghiacciaio delle Piode.\nSalita alla vetta.\nLa vetta fu salita per la prima volta il 5 agosto 1819 da Nicolas e Joseph Vincent, alpinisti di Gressoney-Saint-Jean.\nOggi la vetta viene normalmente raggiunta partendo dalla Capanna Giovanni Gnifetti oppure dal Rifugio citt\u00e0 di Mantova. Si percorre il ghiacciaio del Lys e poi, passando sotto il Balmenhorn, si risale il facile versante nord."}
{"id": "1505089", "revid": "838137", "url": "https://it.wikipedia.org/wiki?curid=1505089", "title": "Tim McKee", "text": "Specializzato nel dorso e nei misti, ha vinto tre medaglie d'argento delle Olimpiadi: nei 200\u00a0m e 400\u00a0m misti alle Olimpiadi di Monaco 1972 e nei 400\u00a0m misti a Montreal 1976.\n\u00c8 diventato uno dei Membri dell'International Swimming Hall of Fame."}
{"id": "1505092", "revid": "287204", "url": "https://it.wikipedia.org/wiki?curid=1505092", "title": "Palazzo di Magnocavallo", "text": "Il Palazzo di Magnocavallo o Palazzo di Domenico Antonio Vaccaro \u00e8 un palazzo di Napoli che si innalza in via Francesco Girardi.\nStoria.\nIl palazzo, situato nei pressi della chiesa di Santa Maria ad Ogni bene dei Sette Dolori, fu eretto a partire dal 1594 da Ortensio Magnocavallo, quando acquist\u00f2 un vasto suolo nella zona comprendente l'insula tra vico Politi, via Santa Maria Ognibene e via Girardi. Nel cortile sono ancora visibili le arcate in piperno della loggia tardocinquecentesca su due livelli.\nL'immobile \u00e8 stato ristrutturato nel corso dei secoli pi\u00f9 di una volta e nel Settecento il Vaccaro lo acquist\u00f2 come propria abitazione. Nella parte retrostante, fino al XIX secolo, vi era un vasto giardino parzialmente occupato dagli anni trenta del XVII secolo dalla cappella gentilizia divenuta successivamente chiesa di Santa Maria Ognibene. Il rinnovo settecentesco consistette nel rifare completamente il portale in forme monumentali. Agli inizi del XIX secolo, in piena epoca napoleonica, i Magnocavallo fecero edificare nel giardino retrostante un corpo di fabbrica in linea con portale a due colonne recanti la lettera M. \nDescrizione.\nIl palazzo, molto imponente nelle dimensioni che s'innestano nel tessuto viario dei Quartieri Spagnoli, \u00e8 caratterizzato dalla semplice linea del prospetto, interrotta solamente all'altezza del maestoso portale in piperno. Esso \u00e8 caratterizzato da un ingresso a tutto sesto affiancato da colonne tuscaniche con rocchi trattati a bugnato; alla base sono presenti volute in marmo che hanno funzione di paracarro, mentre alla sommit\u00e0, in sostituzione della trabeazione, si erge la balconata del piano nobile. Nel cortile sono ben visibili i resti tompagnati della loggia."}
{"id": "1505096", "revid": "39884", "url": "https://it.wikipedia.org/wiki?curid=1505096", "title": "Stephen Pickell", "text": "Specializzato nel dorso, ha vinto la medaglia d'argento nella staffetta 4x100\u00a0m misti alle Olimpiadi di Montr\u00e9al 1976."}
{"id": "1505101", "revid": "1272592", "url": "https://it.wikipedia.org/wiki?curid=1505101", "title": "Usigni", "text": "Usigni \u00e8 una frazione del comune di Poggiodomo, in provincia di Perugia.\nSi tratta di un piccolo paese montano (1.001 ) della Valnerina, celebre soprattutto per avere dato i natali al cardinale Fausto Poli (1581-1652), molto influente alla corte di Urbano VIII. Esso si trova su uno sperone di roccia assai impervio che d\u00e0 sulla sottostante valle del torrente Tissino, le cui sorgenti si trovano a poche centinaia di metri.\nSecondo i dati del censimento Istat del 2001, il paese era popolato da 13 abitanti, ad oggi [2016] risulta un solo abitante.\nScarsamente popolato nei mesi invernali, durante l'estate il borgo si ripopola grazie al ritorno di molti emigranti.\nStoria.\nIl territorio di Poggiodomo e le localit\u00e0 circostanti sono caratterizzati dalla presenza di \"castellieri\" di epoca protostorica, i cui abitanti caddero poi sotto l'influenza romana gi\u00e0 a partire dal IV secolo a.C.: in localit\u00e0 Forchetta di Usigni sono stati ritrovati reperti storici risalenti a quest'epoca.\nIl toponimo appare per la prima volta in un documento del 1233, nel quale il paese, assieme a Poggiodomo, risulta legato a Spoleto: il nome deriva dal termine \"usina\", utilizzato per denotare un generico opificio.\nLe costruzioni si addensano nella parte centrale del paese con edifici a due o tre piani, perlopi\u00f9 di origine seicentesca e voluti dal cardinale Fausto Poli, culminanti nella chiesa di San Salvatore. Originariamente fortificato, ora delle mura non restano tracce.\nIl cardinale Poli era segretario particolare del Papa, cosa che lo port\u00f2 a conoscere un gran numero di artisti coevi; anche grazie alla sua influenza, i piccoli paesi del territorio natale non furono mai abbandonati del tutto. In particolare, egli si prodig\u00f2 per la diffusione del culto di santa Rita da Cascia.\nIn seguito alla restaurazione pontificia del 1816, Usigni venne aggregato agli altri paesi dell'attuale territorio di Poggiodomo per formare una comunit\u00e0 indipendente."}
{"id": "1505102", "revid": "107762527", "url": "https://it.wikipedia.org/wiki?curid=1505102", "title": "Clay Evans", "text": "Specializzato nei misti, ha vinto la medaglia d'argento nella staffetta 4x100\u00a0m misti alle Olimpiadi di ."}
{"id": "1505105", "revid": "599013", "url": "https://it.wikipedia.org/wiki?curid=1505105", "title": "Gary MacDonald", "text": "Specializzato nello stile libero, ha vinto la medaglia d'argento nella staffetta 4x100\u00a0m misti alle Olimpiadi di Montreal 1976."}
{"id": "1505107", "revid": "1226", "url": "https://it.wikipedia.org/wiki?curid=1505107", "title": "Alessandro III di Macedonia", "text": ""}
{"id": "1505113", "revid": "125853087", "url": "https://it.wikipedia.org/wiki?curid=1505113", "title": "Focalizzazione (linguistica)", "text": "In linguistica (pi\u00f9 precisamente nella pragmatica), la focalizzazione (o \"rematizzazione\") \u00e8 la messa in rilievo del rema (nella linguistica anglosassone, il rema \u00e8 detto anche \"comment\" o \"focus\"). Nelle diverse lingue, focalizzazioni possono essere messo in atto attraverso diverse strategie: con strumenti prosodici (intonazione) o sintattici. &lt;/3.\nFocalizzazioni con mezzi prosodici.\nUn esempio, in italiano, di utilizzo di mezzi prosodici per la messa in rilievo del rema \u00e8 la topicalizzazione contrastiva, che vede un culmine intonativo posto sull'informazione rematica:\nL'utilizzo di una particolare intonazione rileva anche in presenza di sintassi non marcate (cio\u00e8 conformi all'ordine consueto e atteso). La sintassi non marcata in una lingua SVO come l'italiano prevede che il tema (o \"topic\") preceda il rema. Il tema, infatti, viene evocato normalmente per costituire un legame semantico tra il contesto e quanto viene predicato intorno ad esso (cio\u00e8 il rema). In una frase con sintassi non marcata, il rema \u00e8 evidenziato prosodicamente con l'accentuazione della sillaba tonica del nucleo rematico:\nIn questo caso, il culmine intonativo sar\u00e0 sulla sillaba tonica del nucleo rematico \"concerto\". L'estensione del rema pu\u00f2 per\u00f2 essere inferiore, a seconda che sia necessario individuare un nucleo rematico diverso:\nOltre agli indizi prosodici, chi riceve il messaggio pu\u00f2 rifarsi al contesto (cio\u00e8 alla realt\u00e0 extralinguistica che fa da sfondo alla conversazione, compreso l'insieme di conoscenze condivise da mittente e ricevente) e al cotesto (il contesto linguistico gi\u00e0 attivato nella conversazione). Maggiore \u00e8 la quantit\u00e0 di informazioni attivate dal contesto, minore potr\u00e0 essere l'estensione del rema.\nIn questo scambio, \"ieri\" \u00e8 l'unica informazione gi\u00e0 attivata dal cotesto.\nNel secondo scambio, la domanda ha evocato pi\u00f9 elementi che nel primo, per cui nella risposta il rema ha estensione minore e il tema pu\u00f2 eventualmente essere omesso.\nFocalizzazioni con mezzi sintattici.\nMentre la focalizzazione con strumenti prosodici lascia un certo margine di ambiguit\u00e0 su quale sia l'effettiva estensione del rema e quanta porzione dell'enunciato serva da tema (con funzione di raccordo al contesto precedente), esistono anche mezzi sintattici, che determinano confini pi\u00f9 univoci. Questi espedienti sono sintatticamente marcati, in quanto modificano l'ordine comune dei costituenti sintattici ed isolano gli elementi rematici.\nUn tipico strumento sintattico \u00e8 la cosiddetta \"frase scissa\":\nQuando si sottopone l'enunciato a interrogazione o a negazione, di norma \u00e8 solo l'informazione rematica che viene posta in questione o negata."}
{"id": "1505118", "revid": "110856623", "url": "https://it.wikipedia.org/wiki?curid=1505118", "title": "Andreas Munch", "text": "Tra le sue raccolte di poesie troviamo: \"Poesie vecchie e nuove\" (1848), \"Dolore e confronto\" (1852). Ha inoltre scritto per il teatro: \"La giovinezza del re Sverre\" (1837), \"Il duca Skule\" (1864)."}
{"id": "1505122", "revid": "599013", "url": "https://it.wikipedia.org/wiki?curid=1505122", "title": "Enith Brigitha", "text": "Specializzata nello stile libero e nel dorso ha vinto le medaglie di bronzo nei 100\u00a0m e 200\u00a0m sl alle olimpiadi di Montreal 1976.\nNel 2015 \u00e8 diventata una dei Membri dell'International Swimming Hall of Fame."}
{"id": "1505126", "revid": "547992", "url": "https://it.wikipedia.org/wiki?curid=1505126", "title": "Maria Antonia di Borbone-Spagna", "text": "Biografia.\nInfanzia.\nMaria Antonia era la figlia pi\u00f9 giovane di Filippo V di Spagna, e della sua seconda moglie, Elisabetta Farnese. Nacque all'Alc\u00e1zar di Siviglia durante la firma del Trattato di Siviglia con la quale si concluse la guerra anglo-spagnola, dove trascorse la sua infanzia prima di trasferirsi a Madrid, nel 1733.\nTrattative matrimoniali.\nIn un progetto di un doppio matrimonio avrebbe dovuto sposare Luigi, Delfino di Francia , e suo fratello, l'Infante Filippo, avrebbe dovuto sposare la sorella del Delfino Luisa Elisabetta di Francia. La madre acconsent\u00ec all'unione di quest'ultimo, ma insistette che Maria Antonia raggiungesse un'et\u00e0 pi\u00f9 matura. La mano dell'Infanta fu anche richiesta dal principe elettore di Sassonia. Il matrimonio tra l'Infante Filippo e Luisa Elisabetta ebbe luogo nel 1739 e, infine, la sorella maggiore l'Infanta Maria Teresa Raffaella spos\u00f2 il Delfino nel 1745. Tuttavia, dopo la morte di Maria Teresa Raffaella nel 1746, Ferdinando VI cerc\u00f2 di legare Maria Antonia Ferdinanda al Delfino, ma l'idea fu snobbata da Luigi XV come \" incesto \". Il Delfino scelse invece Maria Giuseppina di Sassonia.\nMatrimonio.\nVenne promessa sposa a Vittorio Amedeo III di Savoia, futuro erede al trono, figlio di Carlo Emanuele III.\nLa cerimonia venne celebrata il 31 maggio 1750, a Oulx, in Val di Susa, andando a stabilirsi nella capitale. La coppia ebbe dodici figli.\nCome regalo di nozze, gli appartamenti della duchessa nel Palazzo Reale di Torino vennero ristrutturati dall'architetto Benedetto Alfieri. Maria Antonia Ferdinanda port\u00f2 una dote di 3.500.000 lire piemontesi e possedimenti spagnoli a Milano. Ad Andrea Salvatore Aglio di Arzo commission\u00f2 il dipinto della \"Vergine del Bovilli\".\nLa coppia si circond\u00f2 di pensatori moderni e politici vari. Maria Antonia port\u00f2, dalla corte spagnola, una rigida etichetta alla corte dei Savoia. Era molto religiosa e aveva una personalit\u00e0 schiva.\nRegina di Sardegna.\nAlla morte del suocero Carlo Emanuele III di Sardegna nel 1773, il marito gli succedette come Vittorio Amedeo III. \u00c8 stata la prima regina di Sardegna in oltre trenta anni dalla morte di Elisabetta Teresa di Lorena nel 1741. Nel 1773 suo figlio Carlo Emanuele spos\u00f2 Maria Clotilde di Francia, sorella di Luigi XVI . Maria Clotilde e Maria Antonia Ferdinanda sarebbero diventate molto vicine.\nMorte.\nMaria Antonietta mor\u00ec nel Castello di Moncalieri e venne tumulata nella Basilica di Superga.\nDiscendenza.\nMaria Antonia e Vittorio Amedeo III di Savoia ebbero dodici figli:"}
{"id": "1505130", "revid": "599013", "url": "https://it.wikipedia.org/wiki?curid=1505130", "title": "Niko Kranj\u010dar", "text": "Descritto come il nuovo Robert Prosine\u010dki, ha debuttato in nazionale a 20 anni.\nBiografia.\n\u00c8 stato sposato con Simona Fistri\u0107, che il 7 marzo 2011 gli ha dato una figlia, Loree: pochi mesi dopo la nascita di Loree, divorziano. La coppia viveva a Cuffley, nell'Hertfordshire. Vivevano insieme a Portsmouth, citt\u00e0 dove Kranj\u010dar ha giocato in passato\n\u00c8 figlio di Zlatko Kranj\u010dar.\nCaratteristiche tecniche.\nTrequartista, poteva giocare come esterno su entrambe le fasce. Ambidestro, era veloce ed era solito giocare su tutto il centrocampo, spostandosi verso la trequarti, oltre ad avere un buon tiro dalla distanza.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nDinamo Zagabria e Hajduk Spalato.\nPer gran parte delle giovanili, Kranj\u010dar ha giocato nella , diventando a 17 anni il pi\u00f9 giovane capitano della storia del club. \u00c8 anche stato uno dei pi\u00f9 giovani goleador della 1. HNL, segnando, sedicenne, gi\u00e0 al suo debutto con la Dinamo, e contribuendo in maniera importante al \"double\" Campionato-Coppa dei \"Modri\" nel 2003, e alla Coppa di Croazia dell'anno successivo. Questa sua fondamentale impronta nel campionato della pluri-titolata squadra croata lo hanno eletto beniamino dei tifosi, che non hanno avuto remore nel paragonarlo al campione franco-algerino Zin\u00e9dine Zidane. All'inizio del 2005, per\u00f2, problemi d'incompatibilit\u00e0 con la dirigenza hanno portato ad un suo clamoroso trasferimento allo storico club rivale della Dinamo, l'Hajduk Spalato. Nonostante il suo attaccamento al club della capitale, nella sua prima stagione allo Spalato ha giocato professionalmente e proficuamente, consentendo al suo team la vittoria del campionato croato.\nDopo la Coppa del Mondo del 2006, nella quale si \u00e8 messo in luce con la sua Croazia, molti club europei hanno cominciato a mostrare interesse per la giovane stella slava, primi fra tutti gli spagnoli del Celta Vigo e i francesi dello Stade Rennais. Nell'agosto 2006, proprio i francesi hanno proposto al club croato 4,5 milioni di euro per il centrocampista croato, ma l'offerta \u00e8 stata rifiutata, essendo ritenuta inappropriata al valore del giocatore. Pi\u00f9 tardi, nello stesso giorno, un'offerta del Portsmouth da 3,5 milioni di sterline (5,2 milioni di \u20ac) ha poi convinto l'Hajduk, ed il 31 agosto 2006, Kranj\u010dar \u00e8 salpato per la Premier.\nPortsmouth.\nUn mese dopo il suo arrivo in Inghilterra, il 1\u00ba ottobre 2006, Kranj\u010dar ha debuttato in Premier partendo titolare e giocando 90' nella sconfitta per 2-1 contro il Tottenham a White Hart Lane. Il primo gol in Premier arriva solo a marzo, quando ha portato in vantaggio il suo Portsmouth contro il Fulham, prima del pareggio dei \"Cottagers\" per l'1-1 finale. Nella sua prima stagione inglese, Kranj\u010dar ha totalizzato 24 presenze e 2 gol.\n\u00c8 stato anche fondamentale per la vittoria da parte dei \"Pompeys\" della FA Cup nel 2008.\nAll'inizio della stagione 2008-09, si vociferava che il Monaco avesse offerto invano agli inglesi 12 milioni di sterline per Kranj\u010dar, ma entrambe le parti hanno smentito la trattativa. Il 12 febbraio 2009, mentre il Portsmouth lottava per evitare la retrocessione in Championship, Kranj\u010dar ha dichiarato di voler lasciar il Portsmouth per un club migliore. Precedentemente, oltre al Monaco, anche l'Arsenal era stato accostato al giovane croato, e anche l'allenatore dell'Everton David Moyes aveva espresso un certo interesse per il giocatore, vedendo in lui il rimpiazzo ideale per Mikel Arteta, infortunatosi per un lungo periodo. In agosto, poi, Kranj\u010dar ha dichiarato:\nTottenham.\nIl 1\u00ba settembre 2009, Kranj\u010dar raggiunge il Tottenham prima di quanto dichiarato un mese prima. Anzich\u00e9 giocare un'altra stagione a Portsmouth, infatti, per poi liberarsi a costo zero, i dirigenti dei \"Pompeys\" hanno preferito guadagnare qualcosa dalla sua cessione, vendendolo per 2,5 milioni di sterline agli \"Spurs\". Il trasferimento fu definito poco prima della chiusura della finestra di mercato. Nelle concitate fasi finali, l'Everton aveva provato a strappare il giocatore ai londinesi, ma Kranj\u010dar ha scelto il Tottenham affermando:\nKranj\u010dar ha debuttato con la maglia del Tottenham entrando nella sconfitta per 3-1 contro il Manchester United. Il 26 settembre 2009, Kranj\u010dar ha giocato la sua prima partita da titolare in Premier col Tottenham in un travolgente 5-0 casaligo al Burnley. Il suo primo gol con i \"Lilywhites\" il 4 ottobre in una trasferta a Bolton contro i Wanderers. Il 22 novembre, nella goleada casalinga al Wigan (9-1 il risultato finale), ha segnato ancora, mentre il compagno Jermain Defoe ha segnato addirittura 5 gol. Il 16 dicembre Kranj\u010dar ha segnato la sua prima doppietta nel 3-0 casalingo al Manchester City, e il 20 marzo 2010 ha segnato il gol decisivo del 2-1 al Britannia Stadium contro lo Stoke.\nDinamo Kiev, prestito al QPR e New York Cosmos.\nIl 7 giugno 2012 passa alla Dinamo Kiev per 7 milioni di sterline, firmando un contratto quadriennale con il club ucraino.\nIl 2 settembre 2013 si trasferisce in prestito al Queens Park Rangers, dove ritrova Harry Redknapp, gi\u00e0 suo allenatore ai tempi del Tottenham e del Portsmouth. Il 20 settembre 2014 firma il gol del definitivo 2-2 contro lo Stoke City, andando a segno su calcio di punizione a 2' dalla fine.\nIl 27 maggio 2015, dopo la retrocessione in Championship, il club londinese annuncia di non voler riscattare il giocatore croato, che fa cos\u00ec ritorno alla .\nIl 14 gennaio 2016, dopo aver collezionato una sola presenza in stagione col club ucraino, rescinde il contratto, lasciando dopo tre anni e mezzo e il 18 marzo seguente firma con i New York Cosmos, squadra militante nella NASL.\nRangers.\nIl 23 giugno 2016 \u00e8 acquistato dai , con cui si lega per due anni. Si svincola dalla squadra scozzese il 23 marzo 2018, dopo aver collezionato 26 presenze totali con tre reti segnate in quasi 2 anni.\nNazionale.\nKranj\u010dar ha giocato in tutte le nazionali giovanili croate, prima di debuttare, il 18 agosto 2004, in nazionale maggiore in un'amichevole contro Israele. \u00c8 stato membro costante della compagine croata impegnata nelle qualificazioni alla coppa del mondo 2006, con 9 presenze e 2 gol, compresa una brillante prestazione contro la Bulgaria. Niko \u00e8 stato poi inserito dal sito eurosport.com tra le \"Young guns firing for World Cup glory\", novero i giovani da tenere d'occhio ai vicini mondiali; insieme al croato, nella lista figuravano anche talenti del calibro di Lionel Messi, Lukas Podolski e Sulley Muntari. Ha poi continuato a dimostrare la sua caratura nei 3 match della fase a gironi, con uno splendido effetto sul palcoscenico mondiale.\nDopo l'esonero del padre Zlatko da c.t. della Croazia, Niko ha continuato comunque con regolarit\u00e0 il proprio cammino in Nazionale, giocando tutte e 12 le partite di qualificazione per l'Europeo 2008, e segnando anche 2 gol. Il pi\u00f9 importante dei 2 \u00e8 stato quello nella partita conclusiva del girone qualificatorio, a Wembley, contro l'Inghilterra. La sua rete all'8' \u00e8 stata la prima delle 5 totali del match, che, conclusosi 2-3 in favore degli slavi, cementando il loro gi\u00e0 sicuro primo posto e escludendo clamorosamente i \"Lions\" dalla manifestazione europea. Ha poi segnato in un'amichevole contro la Scozia, segnando un gol in girata da fuori area il 26 marzo 2008; la partita si \u00e8 poi conclusa 1-1, con il pareggio degli \"Highlanders\" da parte dell'allora neo-attaccante dei Rangers Kenny Miller.\nA pochi giorni dalle convocazioni per il Mondiale di Brasile 2014, si rompe il tendine del ginocchio ed \u00e8 cos\u00ec costretto a rinunciare a partecipare alla manifestazione iridata.\nStatistiche.\nPresenze e reti nei club.\n\"Statistiche aggiornate al 30 dicembre 2017.\""}
{"id": "1505138", "revid": "1718925", "url": "https://it.wikipedia.org/wiki?curid=1505138", "title": "Dogue de Bordeaux", "text": "Il dogue de Bordeaux \u00e8 una razza canina molossoide di tipo \"dogue\" originaria della Francia riconosciuta dalla FCI (standard N. 116, Gruppo 2, Sezione 1).\n\u00c8 un cane docile con il padrone, discreto e non invadente. Come tutti i molossoidi, abbaia solo quando \u00e8 necessario. Se possibile adora trascorrere la maggior parte del tempo con il suo padrone. Le principali variet\u00e0 dei dogue de Bordeaux sono due e si differenziano per il colore della maschera: nera o rossa. Ha le caratteristiche di un atleta: prestanza, forza fisica, agilit\u00e0 e resistenza alla fatica. Ma a volte anche un po' di pigrizia."}
{"id": "1505140", "revid": "599013", "url": "https://it.wikipedia.org/wiki?curid=1505140", "title": "Palazzo Giordano (Napoli)", "text": "Il palazzo Giordano \u00e8 un palazzo storico di Napoli, ubicato in via Medina.\nStoria.\nVenne costruito nel 1540 da Filippo della Noja principe di Sulmona su progetto di Giovanni Francesco Di Palma detto il Mormando.\nIn seguito la propriet\u00e0 pass\u00f2 alla famiglia dei Ruffo di Bagnara e venne rifatto dal duca Giordano nel XVIII secolo su progetto dell'architetto Ferdinando Fuga tra il 1775 e il 1780, che ha realizzato nello stesso periodo anche il rifacimento dell'attiguo palazzo d'Aquino di Caramanico.\nInfine pass\u00f2 ai Caracciolo di Forino. In tempi pi\u00f9 recenti il palazzo ha ospitato il magistrato Concezio Muzy come ricordato nell'omonima epigrafe:\nArchitettura ed arte.\nL'edificio esprime una concezione di barocco napoletano nella tipologia di abitazione civile: il cortile non \u00e8 porticato e sul fondale non c'\u00e8 la solita scala scenografica, ma essa \u00e8 spostata nei locali a lato dell'ingresso.\nAi piani superiori che affacciano su cortile ci sono balconi rococ\u00f2, di cui quello al piano nobile \u00e8 provvisto di una loggetta lignea aggiunta successivamente.\nSul portale \u00e8 presente lo stemma della famiglia Giordano.\nDi notevole effetto \u00e8 la scenografica facciata del palazzo che si apre con un'imponenente portale in piperno."}
{"id": "1505142", "revid": "767487", "url": "https://it.wikipedia.org/wiki?curid=1505142", "title": "Havana (film)", "text": "Havana \u00e8 un film del 1990 diretto da Sydney Pollack e interpretato da Robert Redford.\nTrama.\nJack Weil \u00e8 un avventuriero statunitense con la passione per il poker e le belle donne. Passa da una citt\u00e0 all'altra, da un circolo all'altro degli Stati Uniti; ma la citt\u00e0 che ama di pi\u00f9 \u00e8 la malfamata L'Avana, di essa dice: \u00ab\"Ecco, qui tutto \u00e8 possibile, mi far\u00f2 le pi\u00f9 belle scopate e le migliori partite a carte!\"\u00bb. E sar\u00e0 proprio il suo ultimo viaggio a L'Avana, agli sgoccioli del regime di Fulgencio Batista, sul punto di venir travolto dalla rivolta di Castro, ad essere memorabile. Dopo aver evitato ad un uomo un arresto (in cambio di denaro), Jack incontrer\u00e0 Roberta \"Bobby\" Duran, che cambier\u00e0 la sua vita.\nRoberta \u00e8 un'ex attrice svedese, sposata con Arturo Duran, ricco proprietario terriero e medico cubano; lei \u00e8 un'agitatrice politica che appoggia la lotta rivoluzionaria di Fidel Castro: con la sua vita agiata, la sua idea di famiglia e il suo senso di responsabilit\u00e0 verso il popolo cubano, si pone subito in contrapposizione con Jack, opportunista e misterioso gentiluomo, dedito ai piaceri della vita. Attratto da Roberta, che nel frattempo viene arrestata per attivit\u00e0 sovversive, Jack \u00e8 costretto ad abbandonare le sue proficue partite di poker e a fingersi un agente della CIA pur di salvarla dalla prigionia dei servizi segreti dell'esercito, intrecciando una torbida storia di passione nella Cuba percorsa dalle violente convulsioni rivoluzionarie."}
{"id": "1505143", "revid": "112149421", "url": "https://it.wikipedia.org/wiki?curid=1505143", "title": "Ferrovie dismesse nell'alto vicentino", "text": "Dopo un lungo periodo di prosperit\u00e0, per il trasporto ferroviario nella seconda met\u00e0 del XX secolo \u00e8 iniziato un periodo di contrazione dei traffici e ora si contano varie ferrovie dismesse nell'alto vicentino.\nContesto.\nNel periodo a cavallo tra il XIX e il XX secolo l'alto vicentino fu interessato da un rapido sviluppo industriale, definito dagli studiosi la prima rivoluzione industriale.\nLa preminenza nel territorio era costituita dalle industrie tessili fondate da Alessandro Rossi e gestite dopo di lui dai figli. Proprio il senatore Rossi fu uno dei promotori\ndello sviluppo, nell'area, di collegamenti stradali e ferroviari tra i poli produttivi di Schio, di Torrebelvicino, di Rocchette e di Arsiero che necessitavano di un collegamento tra di loro e con il resto d'Italia.\nC'era inoltre da raggiungere la vasta zona dell'altopiano di Asiago, isolata dalla pianura ma dotata di notevoli potenzialit\u00e0 turistiche ed economiche e all'epoca anche zona di frontiera con l'Impero austro-ungarico.\nDurante la prima guerra mondiale questi collegamenti divennero strategici e furono notevolmente incrementati con centinaia di strade costruite o ammodernate dai militari che, collegando agevolmente tutte le localit\u00e0, contribuirono alla successiva scomparsa del trasporto su rotaia.\nIl trasporto su gomma, pi\u00f9 veloce ed efficiente, rese presto antieconomica la gestione delle ferrovie locali che pian piano scomparvero diventando in molti tratti strada asfaltata.\nSolo in alcuni casi, di recente, sul sedime ferroviario \u00e8 stata creata una pista ciclabile.\nDati e date di riferimento.\n(*) con una sospensione dal 1\u00ba dicembre 1925 all'11 settembre 1926\nFerrovia Torrebelvicino-Schio-Rocchette-Arsiero (dismessa).\nLa relazione consta di tre tratti distinti, tutti in piano e ai piedi delle montagne.\nSi tratta di un breve raccordo che collegava la tessitura di Torrebelvicino con la stazione ferroviaria di Schio. Il 30 novembre 1925 furono sospese le corse a causa del fallimento della societ\u00e0 che la gestiva e il 31 dicembre 1925 fu dismessa definitivamente.\nFerrovia che collegava la stazione di Schio con il nodo ferroviario di Rocchette, chiusa il 20 giugno 1949.\nFerrovia che collegava il nodo ferroviario di Rocchette con la stazione di Arsiero passando dalla stazione di Seghe, frazione di Velo d'Astico e chiusa nel 1933.\nSullo stesso itinerario \u00e8 esistito anche un percorso alternativo senza alcun incrocio con la viabilit\u00e0 stradale che \u00e8 rimasto in uso fino al 31 marzo 1964. Su questo percorso, nel maggio del 2005, \u00e8 stato inaugurato uno spettacolare tragitto, la Pista ciclabile ex ferrovia Rocchette-Arsiero (\"strada del Trenin\").\nFerrovia (dismessa) Thiene-Rocchette-Asiago.\nFerrovia con due tratti distinti, uno in pianura e l'altro in montagna, che vengono descritti separatamente.\nLa ferrovia Thiene-Rocchette collegava lo snodo di Thiene con la stazione di Rocchette in Comune di Piovene Rocchette,\nIl percorso corre tutto nella pianura a nord della provincia di Vicenza ed \u00e8 rimasto in uso fino al 1964.\nLa ferrovia Rocchette-Asiago collegava la stazione di Rocchette in Comune di Piovene Rocchette con Asiago, capoluogo dell'Altopiano dei sette comuni e tutto il percorso si snoda nella zona a nord della provincia di Vicenza. Il percorso \u00e8 stato in uso fino al 1958.\nSui tratti nei Comuni di Roana e Asiago \u00e8 stata creata la Ciclabile ex ferrovia Campiello-Asiago, percorsa in genere da Cesuna ad Asiago, tra boschi e le ondulate colline dell'altopiano.\nUna nota curiosa: il termine popolare con cui si indicava il treno che risaliva le pendici dell'altopiano era \"La Vaca Mora\", vale a dire \"La mucca nera\"."}
{"id": "1505146", "revid": "767487", "url": "https://it.wikipedia.org/wiki?curid=1505146", "title": "Phil Neal", "text": "Nazionale inglese, \u00e8 stato quattro volte campione d'Europa con il .\nCarriera.\nGiocatore.\nClub.\nDifensore di fascia destra, Phil Neal, nativo di Irchester nel Northamptonshire, mosse i primi passi calcistici nella squadra del capoluogo della sua contea, il Northampton Town. Nel 1974, fu il primo acquisto operato da Bob Paisley, appena insediatosi alla guida tecnica del . Nonostante gli inizi nella sua nuova squadra da terzino sinistro, Neal evolse come terzino destro. Fu proprio da terzino sinistro che Neal disput\u00f2 il suo primo incontro, nel derby del Merseyside contro l' a Goodison Park terminato 0-0. Un anno pi\u00f9 tardi, nel novembre 1975, giunse anche il primo gol, nella gara di ritorno dei sedicesimi di finale di Coppa UEFA, vinto 6-0 contro gli spagnoli della Real Sociedad. Nelle undici stagioni ad Anfield Neal collezion\u00f2 - fra gli altri - sette campionati inglesi, quattro Coppe dei Campioni e una Supercoppa UEFA, pi\u00f9 una serie di altre competizioni, tra cui la vittoria della citata Coppa UEFA nel 1976.\nFino al 2005, anno della quinta vittoria del Liverpool nella massima rassegna continentale, Neal vantava il primato di essere l'unico giocatore sempre presente in tutte le finali di Coppa dei Campioni disputate dal Liverpool (5). Nel corso della sua carriera europea, inoltre, Neal segn\u00f2 in due finali di Coppa dei Campioni, nello stesso stadio, l'Olimpico di Roma: la prima volta nel 1977, quando realizz\u00f2 all'87' il rigore che dava il definitivo 3-1 del Liverpool sul Borussia M\u00f6nchengladbach, la seconda nel 1984 quando segn\u00f2 al 13' il gol del temporaneo vantaggio sulla Roma (che in seguito pareggi\u00f2, anche se alla fine fu il Liverpool a prevalere ai calci di rigore). Le altre due finali vinte furono quella del 1978 a Wembley contro il Bruges e quella del 1981 contro il , entrambe per 1-0. La quinta finale, l'ultima, fu quella di Bruxelles del 29 maggio 1985, persa per 0-1 contro la Juventus che pass\u00f2 alla storia per la strage dell'Heysel. Quella finale fu anche l'ultimo incontro disputato da Neal con la maglia del Liverpool.\nQuando lasci\u00f2 la squadra, Neal vantava al suo attivo 455 incontri di Prima Divisione, di cui 365 consecutivi tra il 1975 e il 1983, Con 41 gol in campionato, e 60 totali, \u00e8 uno dei difensori pi\u00f9 prolifici d'Inghilterra. Dopo aver lasciato il Liverpool, Neal assunse l'incarico di giocatore-allenatore del Bolton: rimase sette stagioni in tale squadra, fino al 1992, anche se gi\u00e0 dal 1989 aveva cessato l'attivit\u00e0 agonistica.\nNazionale.\nIn Nazionale inglese, Neal esord\u00ec nel 1976 contro il e prese parte alle qualificazioni al in Argentina, in un girone che comprendeva anche l'. Fu proprio quest'ultima a qualificarsi a spese dell'Inghilterra per differenza reti, dopo due incontri a Roma e a Wembley, con una vittoria ciascuno per 2-0. Il primo goal arriv\u00f2 nel Torneo Interbritannico del 1978 contro l'.\nIn seguito prese parte al , venendo sorteggiato di nuovo contro l'Italia padrona di casa di quell'edizione della manifestazione, e al in Spagna, dove, pur non riuscendo a raggiungere le semifinali, usc\u00ec dal torneo senza una sconfitta e con un gol al passivo. Furono 50 le presenze totali, fino al 1983, diventando cos\u00ec il difensore di fascia con pi\u00f9 presenze in Nazionale, superato in seguito solo da Gary Neville.\nAllenatore.\nDopo l'esperienza al Bolton (che nel 1987 Neal riusc\u00ec a guidare alla promozione dalla Quarta alla Terza Divisione nazionale), dal 1993 al 1995 allen\u00f2 i gallesi del Cardiff e poi il dal 1995 al 1997. Dopo una breve parentesi come viceallenatore a Peterborough, nel 1998 smise l'attivit\u00e0 tecnica.\nDa un sondaggio-concorso indetto dal Liverpool nel 2006 per stabilire quali fossero i \u00ab100 giocatori che stupirono il Kop\u00bb, Phil Neal \u00e8 risultato il 20\u00ba giocatore pi\u00f9 votato, subito dopo Peter Beardsley e subito prima di Ian St. John."}
{"id": "1505148", "revid": "55935", "url": "https://it.wikipedia.org/wiki?curid=1505148", "title": "Rosario Rubettino", "text": ""}
{"id": "1505149", "revid": "47767", "url": "https://it.wikipedia.org/wiki?curid=1505149", "title": "Ludmilla", "text": "Origine e diffusione.\n\u00c8 composto dalle radici slave \"lyud\" (\"popolo\") e \"mil\" (\"favore\", \"grazia\"), quindi pu\u00f2 essere interpretato come \"favore del popolo\" o \"amata dal popolo\", anche se altri ipotizzano origini germaniche.\nOnomastico.\nL'onomastico si festeggia il 16 settembre in onore di santa Ludmilla, duchessa di Boemia e martire, nonna di san Venceslao."}
{"id": "1505153", "revid": "767487", "url": "https://it.wikipedia.org/wiki?curid=1505153", "title": "J\u00f6rg B\u00f6hme", "text": "Carriera.\nClub.\nCentrocampista sinistro, fino al crollo del Muro di Berlino gioc\u00f2 in Germania Est nelle giovanili di BSG Chemie Zeitz e Carl Zeiss Jena. Debutt\u00f2 nel professionismo con la squadra di Jena collezionando dal 1992 al 1994 due presenze. Successivamente gioc\u00f2 per , Eintracht Francoforte, Monaco 1860, e Borussia M\u00f6nchengladbach. Ceduto dal Borussia nel marzo 2006, ha firmato un contratto valido per un anno con l'Arminia, club che lo aveva lanciato ad alti livelli.\nCon lo ha vinto la Coppa di Germania nel 2001 e nel 2002.\nNazionale.\nGioc\u00f2 con la durante la militanza allo segnando una rete in dieci partite e partecip\u00f2 con la spedizione tedesca al ."}
{"id": "1505154", "revid": "1573940", "url": "https://it.wikipedia.org/wiki?curid=1505154", "title": "Cryptaranea", "text": "Cryptaranea \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"krypt\u00f2s\", cio\u00e8 \"nascosto, occulto, invisibile\" e dal greco ', \"ar\u00e0chne\", cio\u00e8 \"ragno\", probabilmente per le sue abitudini.\nDistribuzione.\nLe sette specie oggi note di questo genere sono tutte endemiche della Nuova Zelanda.\nTassonomia.\nA maggio 2011, si compone di 7 specie:"}
{"id": "1505155", "revid": "287204", "url": "https://it.wikipedia.org/wiki?curid=1505155", "title": "Falko Gotz", "text": ""}
{"id": "1505157", "revid": "146092", "url": "https://it.wikipedia.org/wiki?curid=1505157", "title": "Palazzo Caracciolo di Gioiosa", "text": "Il palazzo Caracciolo di Gioiosa \u00e8 un palazzo monumentale di Napoli ubicato in piazza Riario Sforza.\nIl palazzo venne eretto nel XV secolo dai Caracciolo di Gioiosa Ionica ed abitato in epoche successive dai Capece Minutolo; da quanto pervenuto, oggi l'edificio risulta alquanto degradato: l'elemento di maggior valore dell'intera struttura \u00e8 il maestoso portale catalano simile ai portali del palazzo dell'ospedale della Pace e di palazzo Penne."}
{"id": "1505158", "revid": "125989170", "url": "https://it.wikipedia.org/wiki?curid=1505158", "title": "Michele Cossato", "text": "Le sue principali soddisfazioni calcistiche sono legate alla citt\u00e0 di Verona, nella quale \u00e8 cresciuto, militando sia nel Chievo che nell'Hellas.\nBiografia.\n\u00c8 fratello di Federico, anche lui calciatore.\nCarriera.\nGiocatore.\nClub.\nI primi anni (1986-1992).\nLa sua lunga carriera calcistica inizi\u00f2 nella stagione 1986-1987 quando, ancora in giovane et\u00e0, debutt\u00f2 nel calcio professionistico con la maglia del . In quell'annata scese in campo 4 volte in Serie C2. Successivamente venne ceduto al Valdagno, club del campionato Interregionale, (l'attuale Serie D), per fare esperienza, e con i vicentini segn\u00f2 4 reti in 19 presenze. Nel campionato 1988-1989 torn\u00f2 al Chievo e prese parte alla stagione della squadra (culminata con la promozione in Serie C1), giocando 10 partite e segnando la sua prima rete tra i professionisti.\nVenne confermato dai clivensi anche per la stagione successiva, nella quale non trov\u00f2 la rete nelle 15 apparizioni in campionato. Nell'estate del 1990 pass\u00f2 in prestito all'Oltrep\u00f2 in Serie C2 ma, gi\u00e0 a novembre, ritorn\u00f2 in C1 nel . Nelle complessive 8 presenze della stagione non segn\u00f2 alcun gol. Nella stagione 1991-1992 il Chievo decise di tenerlo in rosa, ma gioc\u00f2 solo 3 presenze senza mai segnare.\nL'affermazione nel Chievo (1992-1997).\nNel campionato di Serie C1 1992-1993 scese in campo 25 volte segnando 5 reti mentre nella 1993-94, coi suoi 8 centri in 28 gare, diede un apporto fondamentale alla promozione del Chievo in B. Nei tre anni in cadetteria disputati con la maglia giallobl\u00f9, si afferm\u00f2 come attaccante prolifico (28 marcature in 104 partite). Divent\u00f2 un giocatore fondamentale per la squadra aiutandola, con i suoi gol, a centrare l'obiettivo salvezza sia nel 1994-1995 che nel 1995-1996. Nella stagione 1996-1997, quella in cui i clivensi sfiorarono la promozione in Serie A form\u00f2, insieme a Raffaele Cerbone, una delle pi\u00f9 prolifiche coppie di attaccanti del campionato (32 reti complessive) con 12 reti. A fine stagione lasci\u00f2 il Chievo, insieme all'allenatore Malesani.\nLa promozione in A col Venezia e le difficolt\u00e0 nell'Atalanta (1997-2000).\nTerminato il lungo e fortunato periodo con i clivensi, pass\u00f2 al , che lo cerc\u00f2 fortemente per ottenere la promozione nella massima serie. L'annata fu molto positiva sia per lui che per la sua squadra: il Venezia centr\u00f2 l'obiettivo promozione in Serie A e il merito del successo dei lagunari fu in gran parte da attribuirsi alla coppia d'attacco Schwoch-Cossato, rispettivamente 17 e 11 reti. Nella stagione 1998-1999 ebbe la possibilit\u00e0 di esordire in A ma, non rientrando pi\u00f9 nei piani della societ\u00e0, non debutt\u00f2 in campionato e in ottobre torn\u00f2 in cadetteria all'Atalanta. Nel suo periodo a Bergamo, a causa di numerosi problemi fisici, non riusc\u00ec a esprimersi al meglio e a soddisfare le aspettative riposte in lui. Tra l'ottobre del 1998 e il gennaio del 2000 scese in campo 24 volte segnando 2 reti.\nGli anni al Verona (2000-2003).\nNel gennaio del 2000 torn\u00f2 nell'amata Verona, questa volta per giocare con la maglia dell'Hellas. Il successivo 6 febbraio fece il suo debutto in Serie A in Verona-Fiorentina 2-2. Fino a giugno 2000 scese in campo complessivamente 8 volte senza segnare reti. La precaria condizione fisica gli consent\u00ec di scendere in campo poche volte anche nella stagione 2000-2001 (14 partite, 2 reti). Tuttavia, si rivel\u00f2 \"uomo-salvezza\" per la sua squadra: il 24 giugno 2001, nel corso dello spareggio di ritorno per non retrocedere in Serie B tra e Verona, mise a segno il gol che consent\u00ec ai giallobl\u00f9 di salvarsi.\nNella stagione 2001-2002, del primo Derby in A con il Chievo, i problemi fisici continuarono a impedirne un utilizzo continuativo (7 presenze, 1 gol). A fine stagione l'Hellas retrocedette nella serie cadetta. Nella sua ultima stagione con gli scaligeri, segn\u00f2 4 reti in 22 apparizioni di campionato.\nFiorentina, Cittadella e il rilancio nel Montichiari (2003-2006).\nTerminato il periodo con il Verona, venne acquistato dalla nel settembre del 2003. La formazione toscana vide in lui l'attaccante esperto di serie cadetta che poteva dare un valido contributo per l'immediato ritorno della squadra in massima serie. Tuttavia, la sua esperienza in maglia viola fu tutt'altro che memorabile. Tra l'inizio del campionato e il gennaio successivo venne impiegato per pochi minuti e non segn\u00f2 alcuna rete. Cos\u00ec, con l'inizio del 2004, si trasfer\u00ec al Cittadella, in Serie C1. Anche con la squadra padovana non riusc\u00ec a rendere al meglio (10 presenze, 0 reti). Nell'estate seguente, ormai in l\u00e0 con l'et\u00e0 accett\u00f2 di scendere ulteriormente di categoria, accettando l'offerta del Montichiari, formazione di C2. La prima stagione con la squadra bresciana fu molto positiva e torn\u00f2 a segnare con continuit\u00e0 (15 reti in 27 presenze) diventando uomo di primaria importanza per la sua squadra. Il campionato 2005-2006, in cui ha segn\u00f2 2 reti in 25 partite, fu l'ultimo tra i professionisti.\nDomegliara (2006-2008).\nNell'estate del 2006 accett\u00f2 la proposta di Claudio Paiola, ambizioso presidente del Domegliara, formazione veronese della Valpolicella. Ebbe dunque la possibilit\u00e0 di chiudere la carriera vicino a casa e, allo stesso tempo, di dare un buon contributo, in termini di esperienza, alla sua nuova squadra, che aveva come obiettivo il salto in Serie D. Nel 2007, il Domegliara vinse il campionato di Eccellenza ottenendo la promozione. Cossato scese in campo 16 volte segnando 2 reti. Rimase anche nella stagione successiva di Serie D nell'organico guidato dall'ex calciatore Paolo Vanoli.\nNell'estate del 2008 \u00e8 stato raggiunto dal fratello Federico ma la permanenza di entrambi \u00e8 durata solo pochi mesi e gi\u00e0 a dicembre hanno ottenuto la rescissione consensuale del contratto.\nSelezione padana.\nHa partecipato nelle file della selezione di calcio della Padania all'edizione 2008 della Viva World Cup, campionato mondiale di calcio tra nazionali della NF-Board e non riconosciute dalla FIFA, assieme al fratello Federico, edizione vinta dalla stessa selezione padana.\nDirigente.\nCon l'acquisto del da parte dell'imprenditore veronese, e amico di vecchia data, Michele Lodi, il 29 aprile 2013 entra a far parte della dirigenza virgiliana come consulente di mercato.\nControversie.\nCalcioscommesse.\nNel luglio del 2011 viene tirato in ballo nell'ambito dell'inchiesta sul calcioscommesse della Procura di Napoli insieme al fratello Federico, a Silvio Giusti, a Matteo Gianello e al giornalista Gianluca Di Marzio (persona informata sui fatti). La Procura acquisisce computer, supporti informatici dei Cossato.\nNel gennaio del 2012, nell'ambito dell'inchiesta sul calcioscommesse, viene iscritto nel registro degli indagati dalla Procura di Napoli insieme al fratello Federico, a Matteo Gianello e Silvio Giusti, ex compagni di squadra ai tempi del . Smentisce ogni coinvolgimento quando viene interrogato in procura il 19 gennaio, ammettendo per\u00f2 di essere uno scommettitore abituale ma di non aver mai contattato colleghi calciatori per aggiustare le partite ma solo per capire che aria tirava. Il suo referente Gianello, all'epoca dei fatti portiere del , riferisce di avergli sempre detto che l'impegno del Napoli sarebbe stato massimo.\nLa sua posizione non viene poi pi\u00f9 presa in considerazione poich\u00e9 irrilevante venendo cos\u00ec archiviato il 30 maggio dello stesso anno.\nDopo che la Corte di Giustizia Federale ha respinto a Marco Zamboni, suo compagno al Verona, il reclamo contro la squalifica di 1 anno e 7 mesi, in data 17 maggio 2013, previa istanza d'arbitrato di Zamboni, Cossato viene chiamato a comparire come teste.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nInsulti a Paolo Berizzi.\nIl 30 novembre 2020, dopo la morte di Diego Armando Maradona, il giornalista bergamasco de \"La Repubblica\" Paolo Berizzi scrisse il seguente tweet:\nLeggendolo, Cossato cap\u00ec che si riferiva alla sua amata tifoseria scaligera e scrisse su Instagram il seguente insulto:\nLo stesso Cossato defin\u00ec Berizzi un \"razzista e odiatore di serie\", il quale, a sua volta, infang\u00f2 il calciatore affermando che la curva giallobl\u00f9 lo avrebbe fatto diventare un soggetto irascibile.\nStatistiche.\nMichele Cossato ha militato in tutte le prime sei serie del campionato di calcio italiano. Questo \u00e8 il bilancio globale delle sue presenze e reti al 16 gennaio 2009:"}
{"id": "1505167", "revid": "1369234", "url": "https://it.wikipedia.org/wiki?curid=1505167", "title": "Ivan Tomi\u0107", "text": "Carriera.\nCalciatore.\nClub.\nNella sua carriera, Tomi\u0107 ha giocato per il Partizan Belgrado dal 1993 al 1998 ( 82 presenze in campionato e 24 gol) e dal 2004 al 2007 (51 presenze 4 gol) , per la Roma (15 presenze totali in Serie A) con cui ha vinto la Supercoppa Italiana 2001, per il Deportivo Alav\u00e9s (fra i due prestiti 38 presenze e 3 gol in campionato) e per il Rayo Vallecano (5 presenze). Dopo la seconda parentesi al Partizan nel 2007 si ritira dal calcio giocato.\nNazionale.\nNel 1997 ha giocato 1 partita andando anche in gol con la Nazionale Under-21 di calcio della Jugoslavia.\nDal 1998 al 2001 ha giocato invece 5 partite con la Nazionale maggiore della Jugoslavia.\nAllenatore.\n\u00c8 stato il direttore sportivo del Partizan. Nel 2014 \u00e8 stato il vice dell'allenatore della Nazionale di calcio della Serbia mentre nel 2014-2015 ha allenato la Nazionale Under-19 di calcio della Serbia.\nNel 2015 ha allenato il Fudbalski klub Teleoptik in Serbia e dal 2015 \u00e8 l'allenatore del Partizan Belgrado."}
{"id": "1505168", "revid": "287204", "url": "https://it.wikipedia.org/wiki?curid=1505168", "title": "Ivan Tomic", "text": ""}
{"id": "1505169", "revid": "164044", "url": "https://it.wikipedia.org/wiki?curid=1505169", "title": "Gustavo Javier Bartelt", "text": ""}
{"id": "1505170", "revid": "287204", "url": "https://it.wikipedia.org/wiki?curid=1505170", "title": "Jorg Bohme", "text": ""}
{"id": "1505173", "revid": "287204", "url": "https://it.wikipedia.org/wiki?curid=1505173", "title": "Frantisek Planicka", "text": ""}
{"id": "1505177", "revid": "1851848", "url": "https://it.wikipedia.org/wiki?curid=1505177", "title": "Enrico Annoni", "text": "Biografia.\nSi diletta con il beach soccer ed i motori. Ha una figlia di nome Federica, nata nel 1991.\nCarriera.\nGiocatore.\nClub.\nProdotto delle giovanili del , esordisce in prima squadra nella stagione 1982-1983, quando venne schierato in campo in ventisette partite. La stagione successiva pass\u00f2 al in Serie B, dove per\u00f2 venne raramente impiegato. A Como resta per due stagioni, collezionando solo due presenze. Nel 1985 viene dato in prestito alla per due anni. Con la squadra di San Benedetto del Tronto trova spazio nella difesa, e nei due anni in prestito scende in campo in sessanta partite, segnando anche quattro gol.\nAlla fine del prestito il lo impiega molto pi\u00f9 frequentemente rispetto al periodo precedente al prestito. Nella sua seconda esperienza lombarda Annoni gioca per tre stagioni, dal 1987 al 1990, con novantacinque presenze e due gol. Viene quindi ceduto al Torino allenato da Emiliano Mondonico. Nella prima stagione realizza un gol in Torino- (4-0). Nel complesso a Torino tra il 1990 e il 1994 realizza due gol e colleziona centotr\u00e9 presenze. Venne soprannominato dalla tifoseria granata Tarzan, a causa del look e del carattere deciso.\nIl suo soggiorno a Torino termina nel 1994, quando viene ceduto alla Roma di Carlo Mazzone per 4,5 miliardi di lire.\nNel febbraio del 1997 passa in Scozia nel Celtic Glasgow, dove vince un Campionato Scozzese, una Coppa di Lega scozzese e dove termina la carriera da professionista.\nAl termine del contratto con il Celtic rimane disoccupato ma non abbandona l'idea di tornare a calcare i campi di calcio: si allena infatti con la Primavera della Roma ed in pi\u00f9 di un'occasione con qualche club professionistico (come ad esempio il ).\nNazionale.\nLa sua prima apparizione in azzurro \u00e8 nell'Europeo Under-21 1988. Partecipa alla fase di qualificazione e viene inserito nella lista dei sedici di Maldini che devono affrontare la competizione continentale. L'Italia, dopo aver passato la fase a gironi, viene eliminata ai quarti dalla Francia. Annoni prende parte in tutto a tre partite, tra le quali il match di ritorno contro la Francia. L'apparizione all'Europeo 1988, avvenuta durante la militanza nel , fu l'unica esperienza in azzurro per Annoni.\nAllenatore.\nNel 2005 ottiene il patentino da allenatore. Il 5 luglio 2013 viene ingaggiato dal Padova come vice-allenatore di Dario Marcolin. Il 28 settembre viene sollevato dall'incarico assieme all'allenatore Dario Marcolin e al preparatore dei portieri Gaetano Petrelli.\nIl 3 gennaio 2015 viene ingaggiato, come vice allenatore di Marcolin, dal Catania."}
{"id": "1505180", "revid": "339392", "url": "https://it.wikipedia.org/wiki?curid=1505180", "title": "\u30fc", "text": ""}
{"id": "1505181", "revid": "287204", "url": "https://it.wikipedia.org/wiki?curid=1505181", "title": "Associazione Calcio Padova 1920-1921", "text": "Questa voce raccoglie le informazioni riguardanti l'Associazione Calcio Padova nelle competizioni ufficiali della stagione 1920-1921"}
{"id": "1505188", "revid": "300067", "url": "https://it.wikipedia.org/wiki?curid=1505188", "title": "Rally Artico", "text": "Il Rally Artico, chiamato anche Arctic Lapland Rally \u00e8 una gara di rally che si disputa solitamente nelle prime settimane di gennaio. Parte e arriva a Rovaniemi nel cuore della Lapponia, nell'estremo nord della Finlandia, ed \u00e8 stato vinto nella quasi totalit\u00e0 delle sue edizioni dai piloti di casa o comunque scandinavi.\nStoria.\nNato nel 1966, questo rally ha fatto parte anche del campionato mondiale (Coppa FIA piloti), organizzato dalla FIA nel 1977 e nel 1978. \u00c8 stato poi fino al 2003 incluso nel Campionato Europeo e dal 2004 la fa parte stabilmente del campionato finlandese. Nel 2021, oltre alla gara classica di gennaio facente parte del campionato finlandese, \u00e8 stato disputato un ulteriore evento valido per il campionato del mondo rally 2021, denominato Arctic Rally Finland e tenutosi a fine febbraio.\nA partecipare alla manifestazione vi sono stati anche piloti specializzati in altre categorie, come ad esempio il pilota di Formula 1 Mika H\u00e4kkinen nel 2005. "}
{"id": "1505192", "revid": "697352", "url": "https://it.wikipedia.org/wiki?curid=1505192", "title": "Acala", "text": "La citt\u00e0 di Acala \u00e8 a capo dell'omonimo comune di Acala, nello stato del Chiapas, Messico. Conta 12.686 abitanti secondo le stime del censimento del 2005 e le sue coordinate sono 16\u00b043\u2032N 92\u00b048\u2032W.\nToponimia.\nIl nome significa \"luogo delle canoe\".\nStoria.\nIl 4 luglio del 1925 per decreto governativo viene declassata da citt\u00e0 a paese.\nIl 29 giugno dell'anno successivo viene nuovamente confermata citt\u00e0.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: Centro."}
{"id": "1505194", "revid": "1573940", "url": "https://it.wikipedia.org/wiki?curid=1505194", "title": "Distretto di Imadate", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Ikeda."}
{"id": "1505195", "revid": "123075701", "url": "https://it.wikipedia.org/wiki?curid=1505195", "title": "La fabbrica di cioccolato (romanzo)", "text": "La fabbrica di cioccolato \u00e8 fra i pi\u00f9 famosi libri per ragazzi scritti da Roald Dahl. Il racconto \u00e8 ispirato alla giovinezza di Dahl: quando frequentava la Repton School, la famosa ditta produttrice di cioccolato Cadbury spediva ai collegiali delle scatole piene di nuovi tipi di dolci e un foglietto per votare. I dolci preferiti venivano quindi immessi nel mercato.\nDa questa storia sono stati tratti tre film: \"Willy Wonka e la fabbrica di cioccolato\" di Mel Stuart, \"La fabbrica di cioccolato\" di Tim Burton e il lungometraggio animato \"\".\nTrama.\nUn giorno Willy Wonka, il famosissimo proprietario della pi\u00f9 grande fabbrica di dolciumi al mondo, decide di indire un concorso: in cinque delle sue tavolette di cioccolato, che possono essere in qualsiasi negozio del mondo, sono stati inseriti cinque biglietti d'oro, e chi li trover\u00e0 potr\u00e0 trascorrere un giorno nella fabbrica di cioccolato ammirandone tutte le meraviglie e ricever\u00e0 in regalo una scorta di cioccolato e di caramelle che durer\u00e0 per tutta la vita.\nI fortunati bambini che trovano il Biglietto d'oro sono Augustus Gloop, un bambino molto goloso, Veruca Salt, una ragazzina molto viziata da suo padre, Violetta Beauregarde, campionessa mondiale di masticazione di gomme, Mike Tiv\u00f9, un ragazzo nerd, e infine Charlie Bucket, un ragazzino molto povero che trova con un colpo di fortuna l'ultimo biglietto d'oro.\nAll'entrata della fabbrica i cinque bambini e i parenti che li accompagnano incontrano Willy Wonka, un uomo stravagante, e vengono introdotti nella fabbrica. Qui sono attratti dalle sue meraviglie e dagli Umpa Lumpa, delle creature dalle sembianze umane che il signor Wonka ha incontrato in un viaggio nella giungla e che hanno deciso di diventare i suoi operai a una sola condizione: Willy Wonka avrebbe dovuto offrire loro dei semi di cacao, di cui erano ghiottissimi ma che non riuscivano mai a procurarsi, essendo rarissima la pianta del cacao nella loro terra.\nMentre i visitatori sono guidati attraverso i settori della fabbrica, accadono quattro fatti che mettono fuori gioco i quattro bambini fastidiosi:\nCharlie, l'unico a non possedere i vizi degli altri quattro bambini, poich\u00e9 la sua povert\u00e0 gli ha insegnato ad accontentarsi di poche cose, \u00e8 il solo concorrente a uscire vittorioso dalla visita e perci\u00f2 Wonka lo nomina erede della sua fabbrica, dove Charlie si trasferisce con l'intera famiglia e aiuta il signor Wonka a inventare nuovi dolci."}
{"id": "1505196", "revid": "228587", "url": "https://it.wikipedia.org/wiki?curid=1505196", "title": "Distretto di Mikata (Fukui)", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Mihama."}
{"id": "1505198", "revid": "287204", "url": "https://it.wikipedia.org/wiki?curid=1505198", "title": "Benetice (Sv\u011btl\u00e1 nad S\u00e1zavou)", "text": "Benetice \u00e8 un piccolo villaggio vicino alla citt\u00e0 di Sv\u011btl\u00e1 nad S\u00e1zavou (Repubblica Ceca).\nNel villaggio esisteva una fabbrica di vetro che non esiste pi\u00f9 ma molti toponimi derivano dai nomi di alcune parti della fabbrica come \"Na su\u0161\u00edrn\u00e1ch\" o \"Skl\u00e1rensk\u00fd rybn\u00edk\" (il nome di uno stagno). A Benetice sorge un campeggio utilizzato dai \"Pion\u00fdr\" un'organizzazione simile a quella degli scout di Ungheria, Polonia e Germania. Nel parco del villaggio cresce un albero di tiglio piantato nel 1945.\nDa Benetice si pu\u00f2 osservare il castello di Lipnice.\nGeografia fisica.\nI comuni limitrofi sono Kostel\u00edk, Vil\u00e9movice e Dobrov\u00edtova Lhota ad ovest, Opatovice, Pavlov, Vlkanov, Nezd\u00edn e Horn\u00ed Pros\u00ed\u010dka a nord, \u017debr\u00e1kov, Horn\u00ed B\u0159ezinka, Lipni\u010dka e Doln\u00ed Brezinka ad est e Smr\u010dn\u00e1, Le\u0161tinka, Mrzkovice, Bilantova Lhota, Trpi\u0161ovice, Ko\u0148kovice e Koch\u00e1nov a sud."}
{"id": "1505199", "revid": "90919", "url": "https://it.wikipedia.org/wiki?curid=1505199", "title": "Provincia del Verbano Cusio Ossola", "text": ""}
{"id": "1505203", "revid": "1573940", "url": "https://it.wikipedia.org/wiki?curid=1505203", "title": "Distretto di Mikatakaminaka", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Wakasa."}
{"id": "1505205", "revid": "1573940", "url": "https://it.wikipedia.org/wiki?curid=1505205", "title": "Distretto di Nanj\u014d", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Minamiechizen."}
{"id": "1505207", "revid": "2166030", "url": "https://it.wikipedia.org/wiki?curid=1505207", "title": "Pace di Nikolsburg", "text": "La pace di Nikolsburg o pace di Mikulov fu firmata il 31 dicembre 1621 presso Nikolsburg, in Moravia (oggi Mikulov, in Repubblica Ceca). Metteva fine al conflitto tra il principe di Transilvania Gabriele Bethlen e l'imperatore Ferdinando II, iniziato nel 1619.\nEventi che condussero alla firma del trattato.\nGli scontri tra le forze asburgiche e quelle di Bethlen si inseriscono nel pi\u00f9 ampio contesto della guerra dei trent'anni (1618 - 1648); approfittando della difficile situazione di Ferdinando dopo l'insurrezione boema del 1618 (vedi la fase boema della guerra dei trent'anni), Bethlen, nel 1619, con l'appoggio ottomano, attacc\u00f2 i territori asburgici dell'Ungheria Reale, occupandoli quasi completamente. L'imperatore, data l'impossibilit\u00e0 di intervenire efficacemente, fu costretto, nel gennaio del 1620, a firmare una tregua che riconosceva all'avversario il possesso di 13 contee dell'Ungheria Reale.\nIl conflitto riprese nel settembre dello stesso anno, e questa volta Ferdinando, dopo avere sconfitto i boemi nella decisiva battaglia della Montagna Bianca, pot\u00e9 facilmente rioccupare i territori perduti; Bethlen, non avendo voluto ridistribuire le propriet\u00e0 dei nobili cattolici all'aristocrazia protestante, si trov\u00f2 senza appoggio interno, ed anche gli ottomani ritirarono il loro supporto. A questo punto i contendenti si prepararono a firmare la pace, riunendosi a Nikolsburg.\nTermini del trattato.\nIl trattato prevedeva la rinuncia da parte di Gabriele Bethlen alle pretese sul trono ungherese. In cambio, Ferdinando accettava di osservare le condizioni contenute nella pace di Vienna del 1606, che prevedevano la piena libert\u00e0 di culto per i protestanti in Transilvania, ed acconsentiva a convocare una dieta generale entro sei mesi. In aggiunta, Bethlen riceveva il titolo formale di \"principe imperiale di Transilvania\", il possesso di sette contee sull'alto corso del fiume Tibisco (negli odierni stati di Slovacchia, Ucraina, Ungheria e Romania), il controllo delle fortezze di Tokaj, Mukacheve ed Ecsed ed un ducato nella regione della Slesia.\nIl trattato, che garantiva a Bethlen notevoli vantaggi, consentiva a Ferdinando, con il ripristino della pace sul fronte ungherese, di dedicarsi pienamente ai problemi che si presentavano nell'Impero. In realt\u00e0 il trattato non termin\u00f2 gli scontri nell'area, che ripresero tra il 1623 ed il 1624 e nel 1626, quando Bethlen tent\u00f2 di fornire supporto alle forze protestanti che combattevano contro l'imperatore; questi brevi conflitti furono terminati, rispettivamente, dal trattato di Vienna del 1624 e dalla terza pace di Presburgo del 1626, entrambi riconfermanti i termini di Nikolsburg."}
{"id": "1505208", "revid": "287204", "url": "https://it.wikipedia.org/wiki?curid=1505208", "title": "Distretto di Nanjo", "text": ""}
{"id": "1505210", "revid": "113880", "url": "https://it.wikipedia.org/wiki?curid=1505210", "title": "SNIA Viscosa", "text": ""}
{"id": "1505211", "revid": "648655", "url": "https://it.wikipedia.org/wiki?curid=1505211", "title": "Distretto di Ny\u016b", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Echizen."}
{"id": "1505218", "revid": "1573940", "url": "https://it.wikipedia.org/wiki?curid=1505218", "title": "Distretto di \u014ci", "text": "Il \u00e8 uno dei distretti della prefettura di Fukui, in Giappone.\nAttualmente fanno parte del distretto i comuni di \u014ci e Takahama."}
{"id": "1505221", "revid": "1543377", "url": "https://it.wikipedia.org/wiki?curid=1505221", "title": "Acapetahua", "text": "La citt\u00e0 di Acapetahua \u00e8 a capo dell'omonimo comune di Acapetahua, nello stato del Chiapas, Messico. Conta 5.375 abitanti secondo le stime del censimento del 2005 e le sue coordinate sono 15\u00b016\u2032N 92\u00b041\u2032W.\nLa citt\u00e0 di origine Azteca di Acapetahua fu fondata approssimativamente tra il 1486 e il 1502 e nel 1611 in seguito a un primo censimento, risult\u00f2 essere abitata da appena 60 abitanti.\nNel 1821 fu incorporata nel \"nuovo\" stato del Guatemala, ma solo 21 anni pi\u00f9 tardi fu annessa allo stato del Chiapas e divenne di conseguenza messicana.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: Soconusco."}
{"id": "1505222", "revid": "287204", "url": "https://it.wikipedia.org/wiki?curid=1505222", "title": "Distretto di Oi", "text": ""}
{"id": "1505223", "revid": "287204", "url": "https://it.wikipedia.org/wiki?curid=1505223", "title": "Distretto di Nyu", "text": ""}
{"id": "1505225", "revid": "1573940", "url": "https://it.wikipedia.org/wiki?curid=1505225", "title": "Distretto di Yoshida", "text": "Il \u00e8 uno dei distretti della prefettura di Fukui, in Giappone.\nAttualmente fa parte del distretto solo il comune di Eiheiji."}
{"id": "1505227", "revid": "767487", "url": "https://it.wikipedia.org/wiki?curid=1505227", "title": "Aldama (Chiapas)", "text": "La citt\u00e0 di Aldama \u00e8 a capo dell'omonimo comune di Aldama, nello stato del Chiapas, Messico. Conta 1.081 abitanti secondo le stime del censimento del 2005 e le sue coordinate sono 16\u00b055\u2032N 92\u00b041\u2032W."}
{"id": "1505228", "revid": "120766898", "url": "https://it.wikipedia.org/wiki?curid=1505228", "title": "Punta Giordani", "text": "La Punta Giordani (\"Giordanisp\u00e9tz\" in Gresch\u00f2neytitsch) (4.046\u00a0m s.l.m.) \u00e8 una punta del massiccio del Monte Rosa nelle Alpi Pennine. Si trova lungo lo spartiacque che scendendo dalla Ludwigsh\u00f6he e passando dalla Piramide Vincent divide l'alta valle del Lys dall'alta Valsesia. \u00c8 il 4.000 pi\u00f9 basso del gruppo del Monte Rosa.\nStoria.\nPer il suo facile accesso \u00e8 stata la prima cima di 4.000\u00a0m del massiccio del Monte Rosa ad essere conquistata. La prima ascensione fu compiuta il 23 luglio 1801 da Pietro Giordani e un piccolo gruppo di compaesani.\nSalite alla vetta.\nVia normale.\nLa via normale alla vetta ha inizio da Punta Indren prendendo la traccia che porta al Rifugio Gnifetti. Dopo aver superato facilmente un tratto di rocce, si continua alla base del Ghiacciaio d'Indren, che dovr\u00e0 poi essere risalito. Occorrono circa 2/3 ore per coprire i 700\u00a0m di dislivello che portano in cima, a quota 4.046\u00a0m.\nL'ascensione non presenta notevoli difficolt\u00e0 tecniche, ma \u00e8 necessaria una buona condizione fisica per via dell'altitudine e del dislivello da affrontare.\nLa Cresta del Soldato.\nLa Cresta del Soldato \u00e8 la cresta sud-est della Punta Giordani che scende alla Punta Vittoria (3.435\u00a0m).\nSempre da Punta Indren si pu\u00f2 traversare in leggera salita il Ghiacciaio di Bors arrivando sul filo di cresta nel tratto orizzontale a monte della Punta Vittoria. La cresta presenta difficolt\u00e0 fino al III grado.\nAltre ascensioni.\nDalla Punta Giordani, attraverso una via alpinistica di III grado, si pu\u00f2 raggiungere la soprastante Piramide Vincent.\nUn itinerario pi\u00f9 difficile (AD) parte dalla Capanna Fratelli Gugliermina."}
{"id": "1505231", "revid": "152625", "url": "https://it.wikipedia.org/wiki?curid=1505231", "title": "Dj Cerla", "text": ""}
{"id": "1505233", "revid": "152625", "url": "https://it.wikipedia.org/wiki?curid=1505233", "title": "Dr. DJ Cerla", "text": ""}
{"id": "1505235", "revid": "152625", "url": "https://it.wikipedia.org/wiki?curid=1505235", "title": "Floorfilla", "text": ""}
{"id": "1505238", "revid": "13012259", "url": "https://it.wikipedia.org/wiki?curid=1505238", "title": "Condizioni sospensive", "text": ""}
{"id": "1505242", "revid": "1318658", "url": "https://it.wikipedia.org/wiki?curid=1505242", "title": "\u015awidnica (Bassa Slesia)", "text": "\u015awidnica (in tedesco \"Schweidnitz\", in ceco \"Sv\u00eddnice\") \u00e8 una citt\u00e0 della Polonia sud-occidentale che si trova nel voivodato della Bassa Slesia, nel distretto di \u015awidnica, sul fiume Bystrzyca, affluente dell'Odra.\nLa citt\u00e0 \u00e8 sede della Diocesi di \u015awidnica, istituita nel 2004 da Giovanni Paolo II.\n\u015awidnica nel 2014, appartiene all'agglomerato in Wa\u0142brzych .\nGeografia fisica.\nSi estende su una superficie di 21,76\u00a0km\u00b2 e nel 2011 contava 60.213 abitanti (2.782,2 per km\u00b2).\nStoria.\nIntorno al 990 il territorio del distretto di \u015awidnica divenne parte della Polonia. \u015awidnica divenne citt\u00e0 nel 1250, anche se nessun documento ufficiale \u00e8 giunto fino ai giorni nostri per confermare questa data. All'inizio la citt\u00e0 apparteneva al Ducato di Slesia, con capitale Breslavia, che promulg\u00f2 due importanti editti per lo sviluppo della citt\u00e0. Dal 1290 \u015awidnica fu munita di mura difensive e di sei porte d'ingresso, l'artigianato e il commercio furono incentivati e cos\u00ec fiorirono. Con la morte di Ladislao II l'Esiliato il Ducato di Slesia viene diviso dai figli in quelli conosciuti come Ducati della Slesia, e la citt\u00e0 divenne la capitale del Ducato di \u015awidnica (dal 1291 al 1392).\nL'ultimo duca della stirpe dei Piast fu Bolko II di Schweidnitz, e successivamente alla sua morte nel 1368, le terre vennero lasciate alla moglie fino al 1392, anno della sua morte, quando le terre vennero incorporate alle terre di Boemia da Venceslao, Re dei Romani e inizi\u00f2 un lungo periodo di crescita. Nel 1493, la citt\u00e0 \u00e8 descritta da Hartmann Schedel nelle sue \"Cronache di Norimberga\" come \"Schwednitz\" insieme a \"Ney\u00df\", \"Oppel\", \"Liegnitz\", \"Teschen\", \"Frankenstein\" e altre, tutte nella regione della Slesia.\nNel 1471 operavano circa 47 corporazioni, all'incirca 300 case avevano il diritto a produrre birra, grandi fattorie per l'allevamento e per la coltivazione di luppolo crebbero. La birra veniva distribuita in molte citt\u00e0 europee, incluse Breslavia, Praga, Heidelberg, Cracovia e Pisa.\nNel 1526 tutta la Slesia cadde sotto il dominio della casa d'Asburgo. La Guerra dei trent'anni (1618-48) devast\u00f2 il ducato. La citt\u00e0 fu annessa dalla Prussia durante i primi sette anni della prima guerra di Slesia. Conseguentemente ritorn\u00f2 a essere un'austera fortezza con l'esercito di Federico II di Prussia.\nSchweidnitz venne riconquistata nuovamente dall'Austria dopo una lunga e difficile guerra dopo il 1762, ma con l'improvvisa morte dell'Imperatrice Elisabetta di Russia cambiarono le sorti della guerra spostando le truppe russe da Berlino e dalla Pomerania svedese, e un rapido accordo tra Svezia e Prussia costrinsero l'Austria a porre fine alla Guerra dei sette anni il 20 febbraio firmando il Trattato di Parigi che dichiarava la citt\u00e0 bottino di guerra per la Prussia. In conseguenza di ci\u00f2, Schweidnitz divenne parte dell'Impero tedesco nel 1871 a seguito dell'unificazione della Germania da parte di Federico il Grande, e rimase in seguito nel territorio della repubblica di Weimar e poi della Germania nazista fino alla Seconda guerra mondiale.\nDopo la guerra, la citt\u00e0 venne posta sotto amministrazione polacca in accordo della Conferenza di Potsdam del 1945 e rinominata \"\u015awidnica\". La popolazione tedesca che non era fuggita durante la guerra venne conseguentemente espulsa e rimpiazzata da cittadini polacchi, molti dei quali espulsi a loro volta dalle zone polacche annesse all'Unione Sovietica.\nDal 1975 al 1998 era parte del voivodato di Wa\u0142brzych; ora \u00e8 parte del voivodato della Bassa Slesia.\nAmministrazione.\nGemellaggi.\nLa citt\u00e0 \u00e8 anche gemellata con il Distretto britannico di Tendring dal 1999 e con il Comune distrettuale di \u0160ven\u010dionys, in Lituania, dal 2002."}
{"id": "1505244", "revid": "93556", "url": "https://it.wikipedia.org/wiki?curid=1505244", "title": "Aeroporto di Beauvais Till\u00e9", "text": "LAeroporto di Beauvais Till\u00e9 \u00e8 un aeroporto francese situato nel territorio comunale di Till\u00e9, vicino alla citt\u00e0 di Beauvais, a a nord di Parigi, nel dipartimento dell'Oise. \u00c8 utilizzato principalmente dalle compagnie aeree low-cost, tra cui Ryanair e Wizz Air che lo indicano come Aeroporto di Parigi-Beauvais.\nStoria.\nL'aeroporto venne costruito negli anni trenta. Durante la seconda guerra mondiale, durante l'occupazione di parte della Francia, divenne una base dell'aviazione militare tedesca. Dopo la liberazione del Nord della Francia in seguito allo sbarco in Normandia l'aeroporto di Beauvais continu\u00f2 ad essere usato per fini militari, ma stavolta dalle forze alleate.\nNel dopoguerra ed in seguito alla firma del patto atlantico, per alcuni anni l'aeroporto venne usato dall'esercito francese come aeroporto di riserva per le forze degli alleati in caso di attacco da parte del blocco comunista. A partire dal 1956 venne destinato in maniera esclusiva al traffico commerciale e passeggeri.\nIl 1\u00ba maggio 1997 la compagnia low-cost Ryanair inizia un collegamento con Dublino, cui numerosi altri si aggiungeranno progressivamente negli anni seguenti ad opera della stessa Ryanair, oltre che di altri vettori a basso costo che utilizzano lo scalo di Beauvais per i voli con destinazione Parigi.\nNel 2008 il proprietario dell'aeroporto (il \"Sindacato Misto dell'aeroporto di Beauvais-Till\u00e9\", un tipo di associazione tra enti pubblici prevista dalla legge francese), ha rinnovato per altri 15 anni la concessione per la gestione dell'aeroporto alla \"Chambre de commerce et d'industrie de l'Oise\", che a questo proposito proprio dal 2008 ha iniziato una societ\u00e0 (SAGEB, Soci\u00e9t\u00e9 A\u00e9roportuaire de Gestion et d'Exploitation de Beauvais) in collaborazione con Veolia Transport. Con questa nuova gestione, 68 milioni di Euro (di cui 14,5 finanziati dal \"Sindacato Misto\") sono stati investiti per migliorare le strutture di accoglienza dei viaggiatori (costruzione del terminal 2, nuovi parcheggi) e la tutela degli abitati vicini.\nAl giorno d'oggi l'aeroporto accoglie i voli di quattro compagnie aeree di cui la principale \u00e8 Ryanair (84 % del traffico passeggeri totali), impiega circa 1000 persone, \u00e8 aperto al traffico sia nazionale che internazionale, voli di linea e charter ed agli aeromobili privati.\nAccesso all'aeroporto.\nVi si pu\u00f2 accedere:\nBus n.6: aeroporto di Beauvais - Beauvais centre"}
{"id": "1505247", "revid": "97126", "url": "https://it.wikipedia.org/wiki?curid=1505247", "title": "Duomo di Iglesias", "text": ""}
{"id": "1505248", "revid": "33689", "url": "https://it.wikipedia.org/wiki?curid=1505248", "title": "Low blow", "text": ""}
{"id": "1505252", "revid": "287204", "url": "https://it.wikipedia.org/wiki?curid=1505252", "title": "Atlantis Football Club", "text": "L'Atlantis Football Club, meglio noto come Atlantis, \u00e8 una societ\u00e0 calcistica finlandese con sede nella citt\u00e0 di Helsinki. Nel 2012 ha vinto la coppa nazionale. Nella stagione 2017 gioca nella Kolmonen, quarta serie del campionato finlandese di calcio.\nStoria.\nL'Atlantis fu fondato nel 1995 dalla fusione del Johanneksen Dynamo (club nato nel 1980) e del FC Norssi (nato nel 1985). Assunse tale denominazione su suggerimento di G\u00f6sta Sundqvist, cantante dei Leevi and the Leavings.\nNel 1996 l'Atlantis partecip\u00f2 alla Kakkonen, terza serie del campionato finlandese di calcio, e l'anno seguente vinse il suo girone e venne promosso in Ykk\u00f6nen. Nel 1999, dopo aver chiuso prima il suo girone al secondo posto e poi il girone promozione sempre al secondo posto, disput\u00f2 la finale dello spareggio per la promozione in Veikkausliiga, ma venne sconfitto prima dal Tampere United e poi dal VPS. Nel 2000 giunse nuovamente allo spareggio promozione, vinse contro il TPS e venne promosso in Veikkausliiga per la prima volta. Nel 2001, da neopromosso, l'Atlantis concluse il campionato al settimo posto finale e si aggiudic\u00f2 la Coppa di Finlandia, battendo in finale per 1-0 il Tampere United.\nL'anno seguente, il 2002, venne meno lo sponsor principale, il club and\u00f2 in bancarotta, e trasfer\u00ec la licenza per la partecipazione alla Veikkausliiga all'AC Allianssi. La societ\u00e0 continu\u00f2 le attivit\u00e0 con la squadra giovanile, che, con il nome di Atlantis Akatemia venne ammessa in Kakkonen. Nel 2004 riassunse la denominazione Atlantis Football Club, e al termine dello stesso anno venne promossa in Ykk\u00f6nen. L'Atlantis disput\u00f2 cinque stagioni consecutive in Ykk\u00f6nen e nel 2009 retrocesse in Kakkonen."}
{"id": "1505253", "revid": "339392", "url": "https://it.wikipedia.org/wiki?curid=1505253", "title": "Atlantis FC Helsinki", "text": ""}
{"id": "1505255", "revid": "97126", "url": "https://it.wikipedia.org/wiki?curid=1505255", "title": "Basilica di Bonaria", "text": ""}
{"id": "1505256", "revid": "72396", "url": "https://it.wikipedia.org/wiki?curid=1505256", "title": "Tar\u014d Okamoto", "text": "Okamoto studi\u00f2 alla negli anni trenta del secolo scorso, creando la maggior parte dei suoi lavori dopo la seconda guerra mondiale. Egli fu un artista e scrittore molto prolifico fino alla sua morte, avendo una grande influenza sulla societ\u00e0 e cultura giapponese . Nei suoi anni a Parigi, dove risiedette per circa dieci anni fino al 1930, l'artista fu profondamente interessato all'occulto e ai culti misterici. Si laure\u00f2 in etnologia sotto la guida del professor Marcel Mauss (1872-1950) all'universit\u00e0 la Sorbona di Parigi, focalizzando i suoi studi sui riti di alcune trib\u00f9 tipici di alcune zone dell'Oceania. Okamoto frequent\u00f2 inoltre il \"Coll\u00e8ge de sociologie\" tenuto da Georges Bataille (1897-1962), partecipando anche ad alcuni riti eseguiti nel silenzio e nell'oscurit\u00e0 nel bosco di Saint-Germain nei dintorni di Parigi come membro di Ac\u00e9phale, una societ\u00e0 spirituale segreta.\nFra gli artisti con cui Okamoto venne a contatto nel suo soggiorno a Parigi vi era Andr\u00e9 Breton (1896-1966), una figura di primo piano nel surrealismo, e Kurt Seligmann (1900-62), un altro artista che aveva tenuto contatti con Ippei e Kanoko Okamoto, i genitori di Tar\u014d.\nNel 1964 Tar\u014d Okamoto pubblic\u00f2 un libro intitolato ; la scintilla che fece scoppiare il suo interesse per i misteri tipici della cultura giapponese furono gli oggetti del Periodo J\u014dmon conservati nel Museo nazionale di Tokyo. Dopo questo avvenimento, l'artista giapponese viaggi\u00f2 per tutto il paese alla ricerca della stessa sensazione che aveva percepito osservando quegli oggetti, pubblicando poco dopo il libro .\nUno dei suoi lavori pi\u00f9 famosi, La torre del Sole, divenne il simbolo dell'Expo'70 a Suita. Esso mostra il passato (parte inferiore), il presente (parte mediana) e il futuro (il volto) della razza umana. Esso si trova al centro dell'Expo Memorial Park. Kawasaki, sua citt\u00e0 natale, ha costruito un museo alla sua memoria a Tama-ku, a nord ovest rispetto alla citt\u00e0.\nRiferimenti nella cultura.\nNel manga giapponese di Masashi Kishimoto, Naruto, uno degli antagonisti, un terrorista chiamato Deidara, \u00e8 ovviamente ispirato allo stile di Okamoto. Una delle frasi pi\u00f9 spesso ripetuta da questo personaggio, , fu inizialmente resa popolare da Okamoto attorno al 1981. Deidara utilizza delle sculture di argilla esplosiva che in qualche modo sono rassomiglianti ad alcuni lavori di Taro, e perfino la sua \"forma d'arte definitiva\", quando egli trasforma se stesso in una bomba, ha la forma della Torre del Sole. Questa frase \u00e8 anche presente nell episodio numero 4 dell'anime \"The Reflection\"\nL'artista compare nei titoli di testa (di cui tratteggia il motivo grafico) del film \"Fuga dal Giappone\" diretto nel 1964 da Kiju Yoshida."}
{"id": "1505258", "revid": "287204", "url": "https://it.wikipedia.org/wiki?curid=1505258", "title": "Taro Okamoto", "text": ""}
{"id": "1505262", "revid": "287204", "url": "https://it.wikipedia.org/wiki?curid=1505262", "title": "Sylvester McCoy", "text": "\u00c8 famoso soprattutto per aver interpretato la settima incarnazione del Dottore nella serie di fantascienza \"Doctor Who\" e per l'interpretazione dello stregone Radagast nella trilogia de \"Lo Hobbit\", gli adattamenti cinematografici, diretti da Peter Jackson, dell'omonimo romanzo di J. R. R. Tolkien.\nBiografia.\nIl giovane Kent-Smith, avviato in un primo momento dalla propria famiglia ad intraprendere gli studi per diventare sacerdote, decise di trasferirsi a Londra, per lavorare in una compagnia di assicurazioni. Inizi\u00f2 a esibirsi in spettacoli comici nei \"pub\" insieme a Bob Hoskins. Per un breve periodo fece da guardia del corpo ai concerti dei Rolling Stones. Ad uno dei personaggi da lui interpretati nei primi anni a teatro, un cascatore chiamato \"Sylveste McCoy\", si deve l'origine del suo pseudonimo. Per motivi di superstizione, Kent-Smith aggiunse una \"r\" alla fine di \"Sylveste\", poich\u00e9 in origine il nome aveva 13 lettere.\n\"Doctor Who\" (1987-1989).\nNel 1987 McCoy vinse il provino per interpretare il Dottore nella serie \"Doctor Who\". Mantenne il ruolo per tre stagioni. Nel 1989 la serie fu cancellata dalla BBC a causa dei bassi ascolti. Ricomparve nell'omonimo film per la televisione, dove si rigener\u00f2 nell'ottavo Dottore interpretato da Paul McGann.\nDurante e dopo \"Doctor Who\".\nNel 1988, durante la trasmissione di \"Doctor Who\", McCoy ha presentato un programma per bambini sulla BBC intitolato \"What's Your Story?\", nel quale gli spettatori avevano la possibilit\u00e0 di dare suggerimenti sulla trama. Nei primi anni '90 McCoy fu scelto per il ruolo del Governatore Swann in un adattamento dei \"Pirati dei Caraibi\" nel quale Steven Spielberg ne sarebbe stato regista, ma la Disney rifiut\u00f2 il permesso per fare questo film. Fu anche la seconda scelta per il ruolo di Bilbo Baggins nella trilogia di \"Il Signore degli Anelli\" di Peter Jackson.4 Nel 1991 ha presentato un documentario su \"Doctor Who\" dal titolo \"Gli anni di Hartnell\", che mostrava una selezione di episodi andati perduti sul primo Dottore, William Hartnell.\nIn una versione musicale di \"Robin Hood\" \u00e8 apparso come lo sceriffo di Nottingham con le canzoni del compositore britannico e paroliere Laurence Mark Wythe presso il teatro di Broadway, Lewisham, a Londra. Ha avuto anche una carriera intensa in teatro con diverse funzioni, dalla pantomima in un'opera di Moli\u00e8re, al nonno Jock in \"Una satira dei Quattro Estaites\" (1996) presentata al Festival di Edimburgo. \u00c8 anche apparso nella commedia macabra presentata su BBC Radio 4 dal titolo \"Il Cabaret del dottor Caligari\". Tra gli altri ruoli televisivi dopo \"Doctor Who\", McCoy ha interpretato Michael Sam nel telefilm \"Beyond Fear del 1997\". Dal 2012 al 2014 McCoy ha interpretato lo stregone Radagast nella trilogia cinematografica Lo Hobbit ispirata all'opera omonima scritta da J. R. R. Tolkien."}
{"id": "1505265", "revid": "2166047", "url": "https://it.wikipedia.org/wiki?curid=1505265", "title": "Ko\u0142obrzeg", "text": "Ko\u0142obrzeg (in casciubo: \"K\u00f2lbrz\u00e9g\", in tedesco: \"Kolberg\") \u00e8 una citt\u00e0 e porto della Polonia nord-occidentale (voivodato della Pomerania Occidentale, gi\u00e0 voivodato di Koszalin) di 46.259 abitanti; \u00e8 posta alla foce del fiume Pars\u0119ta, sul mar Baltico.\nGeografia fisica.\nSi estende su una superficie di 25,67\u00a0km\u00b2 e nel 2011 contava 47.129 abitanti.\nComunit\u00e0 urbane e rurali del distretto di Ko\u0142obrzeg e relativi nomi in tedesco in uso fino al 1945:\nLocalit\u00e0 minori:\nStoria.\nIn epoca alto-medievale, fu uno dei grandi centri per il commercio del sale. Nel 1255 accolse il nuovo insediamento tedesco di Kolberg, voluto dal duca Vartislao III di Pomerania e dal vescovo di Cammin, Ermanno di Gleichen, ricevendo lo \"status\" di citt\u00e0 libera, cui si applic\u00f2 il cosiddetto diritto di Lubecca. Nel 1284 entr\u00f2 nella Lega Anseatica. Abbracci\u00f2 nel XVI secolo la riforma protestante. Sede di una imponente fortezza, prima svedese e poi prussiana, la cittadella di Kolberg sub\u00ec numerosi assedi nel corso della storia, ben tre nel corso della sola guerra dei sette anni. Il pi\u00f9 famoso fu l'assedio del 1807, posto senza successo dalle truppe napoleoniche nel corso delle operazioni belliche contro le forze della quarta coalizione. Questo episodio militare assunse per la nazione tedesca un valore emblematico di resistenza all'invasione straniera, tanto da ispirare, verso la fine della seconda guerra mondiale, il film propagandistico \"La cittadella degli eroi\".\nOccupata dalle truppe sovietiche nel marzo 1945, con la Conferenza di Potsdam (1945) fu assegnata alla Polonia."}
{"id": "1505269", "revid": "113658074", "url": "https://it.wikipedia.org/wiki?curid=1505269", "title": "Bridgeman Art Library contro Corel Corporation", "text": "Il contenzioso legale intercorso tra la Bridgeman Art Library e la Corel Corporation, chiamato Bridgeman Art Library v. Corel Corp. nella terminologia legale anglosassone, ha determinato un giudizio da parte della corte distrettuale meridionale di New York che stabilisce che fedeli riproduzioni fotografiche di immagini nel pubblico dominio non possono essere protette da copyright in quanto tali copie difettano di originalit\u00e0. Per quanto un'accurata riproduzione richieda grande capacit\u00e0, esperienza e sforzo, l'elemento chiave del copyright, secondo la legge statunitense, richiede che il materiale da tutelare mostri una sufficiente quantit\u00e0 di creativit\u00e0 e originalit\u00e0.\nFatti.\nIl contenzioso ha avuto origine dal tentativo della Bridgeman Art Library di mettere in dubbio il diritto della Corel di riprodurre diapositive ad alta definizione che la Bridgeman aveva avuto cura di produrre per archiviare dipinti originali di pubblico dominio.\nDibattito.\nLa Bridgeman evidenzi\u00f2 che il diritto inglese e quello gallese sembrano sancire la possibilit\u00e0 anche per tali riproduzioni di essere protette da copyright, ma la corte rigett\u00f2 l'argomentazione secondo cui questi casi andassero applicati anche alla giurisdizione statunitense: \u00abpoich\u00e9 la Corte giudica irrilevante il rilievo avanzato, essa \u00e8 persuasa del fatto che il diritto invocato dalla parte risulterebbe nullo anche se si applicasse la legge del Regno Unito\u00bb.\nEventi recenti hanno gettato pi\u00f9 d'un'ombra sulla validit\u00e0 delle sentenze britanniche interpretate dalla corte distrettuale americana. Il britannico Museum Copyright Group ha fatto richiesta di una consulenza legale che ha contraddetto le sentenze; nel maggio del 2007, \u00e8 stata riproposta la questione da due professori di diritto del Queen Mary College dell'Universit\u00e0 di Londra, specialisti in propriet\u00e0 intellettuale: anch'essi si sono espressi a favore della Bridgeman e contro la Corel. Secondo la legge britannica sul diritto d'autore, che i giudici americani sembrano avere frainteso, ogni porzione di destrezza, capacit\u00e0, lavoro e capacit\u00e0 di giudizio dell'autore \u00e8 tutelabile in quanto ritenuta latrice di originalit\u00e0. Cos\u00ec sarebbe, ad esempio, nella riproduzione fotografica ad alta definizione di dipinti."}
{"id": "1505270", "revid": "37401", "url": "https://it.wikipedia.org/wiki?curid=1505270", "title": "Diapositive", "text": ""}
{"id": "1505276", "revid": "1086846", "url": "https://it.wikipedia.org/wiki?curid=1505276", "title": "Associazione Calcio Padova 1921-1922", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1921-1922."}
{"id": "1505277", "revid": "287204", "url": "https://it.wikipedia.org/wiki?curid=1505277", "title": "Kamie\u0144 Pomorski", "text": "Kamie\u0144 Pomorski (in tedesco \"Cammin \u00bbin Pommern\u00ab\", abbreviato in \"Cammin i. Pom.\", o anche \"Kammin\") \u00e8 un comune urbano-rurale polacco del distretto di Kamie\u0144 Pomorski, nel voivodato della Pomerania Occidentale.Ricopre una superficie di 208,57 km\u00b2 e nel 2005 contava 14.496 abitanti.\nDal 1176 divenne sede della diocesi di Cammin, principato ecclesiastico divenuto poi un vescovato luterano a met\u00e0 del XVI secolo e soppresso nel 1650."}
{"id": "1505292", "revid": "287204", "url": "https://it.wikipedia.org/wiki?curid=1505292", "title": "Kolobrzeg", "text": ""}
{"id": "1505293", "revid": "287204", "url": "https://it.wikipedia.org/wiki?curid=1505293", "title": "Swidnica", "text": ""}
{"id": "1505295", "revid": "74801", "url": "https://it.wikipedia.org/wiki?curid=1505295", "title": "Governatore generale dell'Australia", "text": "Il governatore generale del Commonwealth di Australia \u00e8 il rappresentante in Australia della monarchia britannica.\nIl primo governatore generale fu John Hope, nominato nel 1901, ex governatore dello Stato di Victoria, che come primo atto nomin\u00f2 Edmund Barton primo ministro.\nFunzioni e poteri.\nEgli esercita il potere esecutivo del Commonwealth, nomina gli ambasciatori, i ministri, incluso il premier, i giudici, firma le leggi in assenza del regnante, indice le elezioni, presiede il consiglio esecutivo federale ed \u00e8 il comandante in capo delle forze armate. In realt\u00e0, tranne qualche rara eccezione, i poteri del governatore sono poco pi\u00f9 che onorifici e sono regolati dalla Costituzione Australiana e dalla convenzione di Westminster. Formalmente \u00e8 il governatore generale a nominare il premier ma in realt\u00e0 egli si limita a ratificare il risultato elettorale e la scelta del partito di maggioranza. Infatti quasi sempre il primo ministro \u00e8 anche il leader del partito vincitore delle elezioni anche se nella storia australiana vi sono stati casi di premier che erano espressione del partito nazionale, il vecchio partito agrario, il quale \u00e8 il partner di minoranza della coalizione conservatrice. Anche in questi casi il capo dello stato si \u00e8 limitato a prendere atto dell'indicazione che gli veniva data dalla maggioranza parlamentare.\nNel novembre del 1975 si \u00e8 verificato l'unico caso di un effettivo esercizio da parte del governatore del potere discrezionale che la Costituzione formalmente gli assegna, ma che la prassi gli ha sempre negato: in quell'anno il premier laburista Gough Whitlam, a dispetto delle difficolt\u00e0 che la maggioranza conservatrice al Senato ha causato al suo governo, non ha chiesto al governatore generale, John Kerr, di sciogliere il parlamento e di indire nuove elezioni. A questo punto John Kerr, con una decisione che ha suscitato vivaci polemiche, ha destituito il premier e il governo, conferendo l'incarico di formare il nuovo governo al capo dell'opposizione liberal-conservatrice Malcolm Fraser, che, anche se godeva di una leggera maggioranza al Senato, era invece pesantemente minoritario alla Camera. Questo episodio non si \u00e8 ripetuto nella storia australiana, e i poteri del governatore generale sono immediatamente tornati puramente formali.\nSul piano cerimoniale il rappresentante della monarchia ha un ruolo importante; egli apre le conferenze, attende ai servizi e alle commemorazioni e alle premiazioni delle personalit\u00e0 che meglio hanno illustrato la comunit\u00e0.\nLa residenza ufficiale del governatore generale \u00e8 la Government House a Canberra, mentre la seconda residenza \u00e8 la casa dell'Ammiragliato a Sydney.\nNomina.\nUfficialmente il governatore generale \u00e8 nominato dal Sovrano del Regno Unito, ma in pratica quest'ultimo si limita a ratificare il candidato che gli viene proposto dal premier.\nPrecisamente \u00e8 dal 1930, anno nel quale il primo ministro James Scullin impose la candidatura di Isaac Isaacs a Giorgio V, contrario a nominare un cittadino nato in Australia, che la nomina del governatore generale \u00e8 una prerogativa del primo ministro.\nDal giorno della designazione sino alla ratifica formale del regnante il titolo \u00e8 governatore generale designato.\nDopo aver ricevuto il decreto di nomina, il nuovo governatore generale presta giuramento di fedelt\u00e0 al Sovrano e il giuramento d'Ufficio, di solito durante una cerimonia nell'aula del Senato federale e nelle mani del Presidente della Corte Suprema australiana, ed emette un proclama nel quale dichiara di assumere i poteri di governatore generale.\nOrigini dei governatori generali.\nI governatori generali di origine Britannica (dal 1901 al 1965) sono o pari del regno o cavalieri mentre tra quelli di nascita australiana (dal 1931 al 1988), Lord Casey \u00e8 un pari e tutti gli altri hanno il titolo di cavaliere. Tutti i governatori generali, tranne Bill Hayden sono membri del consiglio privato del Regno Unito.\nDei nove governatori australiani nominati dopo il 1965, Lord Casey, Paul Hasluck e Bill Hayden sono stati membri del parlamento federale, mentre John Kerr \u00e8 stato il capo della Corte Suprema del Nuovo Galles del Sud; Ninian Stephen e William Deane sono passati direttamente dallo scranno di Giudice della Corte Suprema Australiana a quello di governatore mentre Zelman Cowen \u00e8 stato vice cancelliere dell'Universit\u00e0 del Queensland; Peter Hollingworth quando \u00e8 stato nominato era il vescovo anglicano di Brisbane; e il maggior-generale Michael Jeffery \u00e8 un ufficiale in congedo delle forze armate ed ex governatore dell'Australia Occidentale.\nCon l'eccezione di Isaac Isaacs, Zelman Cowen, membri della comunit\u00e0 ebraica, e dell'ateo Bill Hayden, tutti i governatori australiani sono di fede cristiana.\nEmolumenti.\nIl mandato dei governatori dura cinque anni, e pu\u00f2 essere rinnovato per un breve periodo.\nIl loro salario \u00e8 regolato dalla Costituzione, dalla quale viene fissato in vecchie sterline australiane, a meno che il parlamento non decida di accrescerlo. Oggi la legge stabilisce per il governatore un salario pi\u00f9 alto di quello percepito dal capo della corte suprema. \nDurante il mandato di Michael Jeffery lo stipendio annuo \u00e8 stato elevato a dollari australiani."}
{"id": "1505296", "revid": "767487", "url": "https://it.wikipedia.org/wiki?curid=1505296", "title": "Non \u00e8 un paese per vecchi (film)", "text": "Non \u00e8 un paese per vecchi (\"No Country for Old Men\") \u00e8 un film del 2007 scritto e diretto da Joel ed Ethan Coen e tratto dall'omonimo romanzo di Cormac McCarthy.\nIl film \u00e8 stato candidato ai Premi Oscar 2008, vincendo le categorie di miglior film, miglior regia, migliore sceneggiatura non originale e miglior attore non protagonista.\nTrama.\nTexas, 1980. Mentre \u00e8 a caccia nei territori selvaggi al confine con il Messico, Llewelyn Moss, un saldatore texano reduce dalla guerra del Vietnam, si imbatte in quel che resta di un regolamento di conti tra bande locali per una partita di droga. In mezzo ai numerosi cadaveri, Moss trova un'ingente somma di denaro che si porta a casa, con l'intento di assicurarsi un futuro migliore per s\u00e9 e la giovane moglie, Carla Jean.\nQuesta decisione impulsiva lo scaraventa subitaneamente in un incubo di violenza e angoscia. Costretto a fuggire dalla roulotte in cui vive con la moglie, Moss si separa dalla consorte, braccato da cacciatori senza scrupoli che vogliono impossessarsi del denaro. Il suo gesto dar\u00e0 il la ad una lunga scia di sangue e violenza, che porter\u00e0 Moss a incontrarsi con lo spietato killer Anton Chigurh, che pi\u00f9 di tutti vuole impossessarsi della cospicua somma.\nAllo stesso tempo, lo sceriffo della Contea di Terrel, Ed Tom Bell, prossimo alla pensione e mosso da un codice d'onore vecchio di tre generazioni e da radicati sensi di colpa, si mette sulle tracce di Moss, sperando di ritrovarlo per primo, in modo da aiutarlo a sfuggire ad un destino che sembra segnato.\nIn un ultimo tentativo di rincontrarsi con la moglie per permetterle di fuggire in aereo con il denaro dall\u2019aeroporto di El Paso, Moss viene ucciso da alcuni messicani messisi a sua insaputa sulle sue tracce. Sar\u00e0 Anton a recuperare i soldi, all'interno di un condotto dell'aria condizionata del motel dove Llewelyn li aveva nascosti. Lo spietato assassino si reca poi dall'incolpevole Carla Jean, memore di una minaccia fatta al marito prima che morisse.\nLa sorte di quest'ultima rimarr\u00e0 ignota per lo spettatore (bench\u00e9 si possa intuire che Anton l'abbia uccisa, poich\u00e9 all'uscita di casa controlla se le suole dei propri stivali siano pulite). Lasciata la casa di Carla, Anton esce miracolosamente vivo da un tremendo incidente stradale; le vicende di Anton, ferito gravemente al braccio, si chiudono mentre si allontana zoppicante e con una frattura esposta al braccio.\nSconfortato dai cambiamenti che sente essere sopraggiunti nel paese, lo sceriffo va in pensione, ma neanche questo lo risolleva dall'amarezza dell'essersi sentito totalmente inadeguato a quel ruolo, assunto per lungo tempo, di garante dell'ordine e della giustizia.\nProduzione.\nIl produttore Scott Rudin compr\u00f2 i diritti del romanzo di McCarthy, \"Non \u00e8 un paese per vecchi\", e sugger\u00ec un adattamento cinematografico ai fratelli Coen, che stavano tentando di adattare il romanzo \"White Sea\" di James Dickey. Nell'agosto 2005 i fratelli Coen decisero di scrivere e dirigere un adattamento cinematografico del romanzo. La scrittura \u00e8 stata fedele al libro, la cui storia \u00e8 stata tagliata solamente ove ritenuto necessario.\nIl film, ambientato nel confine tra Texas e Messico (\u00e8 stato girato in gran parte a Marfa, in Texas), ha richiesto un budget di 25 milioni di dollari e si \u00e8 concluso a met\u00e0 2007, uscendo in anteprima il 9 novembre 2007.\nPer dirigere Javier Bardem nei panni del cupo, silenzioso e spietato sicario Anton Chigurh, i Coen si sono ispirati a Gaear Grimsrud, personaggio che compare in un altro loro film, \"Fargo\". Lo stesso Chigurh ha ispirato il personaggio di Lorne Malvo nella serie televisiva dedicata al film omonimo.\nColonna sonora.\nLa colonna sonora \u00e8 di Carter Burwell, collaboratore storico dei fratelli Cohen. Burwell sottolinea poche scene con un tocco sottilissimo e assolutamente minimalista, affidandosi a strumenti inusuali come le campane tibetane - tanto che per molti il film viene ricordato come privo di musica. L\u2019unico pezzo di musica \u201cconsueta\u201d \u00e8 la composizione Blood Trails, che appare sui titoli di coda.\nDistribuzione.\nPresentato in concorso al 60\u00ba Festival di Cannes, \u00e8 uscito nelle sale cinematografiche statunitensi il 21 novembre 2007 e in quelle italiane il 22 febbraio 2008.\nIncassi.\nIl film ha incassato in Italia 8.961.350 $, negli Stati Uniti 74.283.625 $ e complessivamente 171.627.166 $.\nPremi e riconoscimenti.\nDurante la notte dei Premi Oscar 2008 il film ha vinto i riconoscimenti in quattro categorie, ossia miglior film, migliore regia, miglior attore non protagonista (vinto da Javier Bardem) e migliore sceneggiatura non originale.\nIl film \u00e8 stato presentato al Festival di Cannes dove, per\u00f2, non ha vinto nessun premio. In compenso ha ottenuto altri premi molto importanti nella cinematografia americana ed europea, venendo anche candidato al Nastro d'argento come miglior film extraeuropeo e vincendo un David di Donatello 2008 come miglior film straniero."}
{"id": "1505297", "revid": "287204", "url": "https://it.wikipedia.org/wiki?curid=1505297", "title": "Kamien Pomorski", "text": ""}
{"id": "1505298", "revid": "123309056", "url": "https://it.wikipedia.org/wiki?curid=1505298", "title": "Associazione Calcio Padova 1922-1923", "text": "Questa pagina raccoglie le informazioni riguardanti l'Associazione Calcio Padova nelle competizioni ufficiali della stagione 1922-1923."}
{"id": "1505300", "revid": "63945", "url": "https://it.wikipedia.org/wiki?curid=1505300", "title": "No country for old men", "text": ""}
{"id": "1505301", "revid": "834", "url": "https://it.wikipedia.org/wiki?curid=1505301", "title": "No Country for Old Men", "text": ""}
{"id": "1505305", "revid": "287204", "url": "https://it.wikipedia.org/wiki?curid=1505305", "title": "Gaio Licinio Verre", "text": "Biografia.\nGaio Verre, nato intorno al 120 a.C. circa, era di origine gentilizia e probabilmente etrusca, e Cicerone ne delinea un ritratto di adolescente dissoluto. Inizi\u00f2 il suo cursus honorum nell'84 a.C. come questore del console Gneo Carbone in Gallia Cisalpina. Nonostante fosse dedito a vizi ed incapace, Carbone fu prodigo con lui di benefici e favori, che ricambi\u00f2 rubando del denaro e dandosi alla fuga. In seguito pass\u00f2 dalla parte di Silla sbarcato a Brindisi.\nQualche tempo dopo Gneo Cornelio Dolabella, designato governatore della Cilicia, lo scelse come \"legatus\", e in seguito lo nomin\u00f2 vicequestore ma questo non bast\u00f2 ad evitare che Verre lo tradisse. Nel 74 a.C. lo troviamo pretore urbano, ruolo in cui continu\u00f2 la sua opera di saccheggio di templi e appropriazione di beni.\nDal 73 a.C. al 71 a.C. fu propretore della Sicilia, designato dal Senato, e quindi acquisisce potere di \"imperium:\" funzioni militari, amministrative, giurisdizionali. Il governo di una provincia aveva durata annuale, ma in particolari circostanze poteva essere esteso. Il suo successore per il 72 era Quinto Arrio, che per\u00f2 non pot\u00e9 raggiungere la Sicilia in quanto impegnato nella guerra contro Spartaco ( nella quale mor\u00ec) e quindi Verre ottenne una proroga dell'incarico. Poich\u00e9 inoltre a causa della guerra servile e delle insurrezioni nell'Italia meridionale la situazione militare era molto pericolosa, il Senato gli prorog\u00f2 ancora l'incarico anche per il 71 a.C., allo scopo di affidargli la protezione dell'isola contro eventuali infiltrazioni di ribelli.\nDurante il suo governo si macchi\u00f2 di innumerevoli ingiustizie, allo scopo di accrescere il suo potere e le sue ricchezze personali. Comp\u00ec concussioni, saccheggi e ruberie, pratiche piuttosto comuni nel periodo, per le quali, denunciato dai siciliani, sub\u00ec un celebre processo a Roma nel quale Cicerone pronunci\u00f2 contro di lui le orazioni denominate \"Verrine\".\nL\"Actio secunda in Verrem\" testimonia l'importanza politica che il processo contro Verre ebbe per la situazione politica di Roma, portando alla ribalta uno dei problemi pi\u00f9 gravi per gli ultimi cinquanta anni della \"Res Publica\", quello della corruzione.\nInfatti veri e propri atti di saccheggio erano piuttosto comuni da parte di pretori e propretori romani nella propria provincia, dettate dalla avidit\u00e0 di denaro, spesso impiegato a fini arrivistici per proseguire la carriera nel \"cursus honorum\".\nCicerone chiese un risarcimento di cento milioni di sesterzi \u201csecondo la legge\u201d poi indica l'ammontare della somma estorta in quaranta milioni. Infine Verre sar\u00e0 costretto a pagare solo tre milioni, dato che ormai era gi\u00e0 in esilio. Infatti era andato in esilio volontario \u2013 secondo alcuni commentatori, ma senza indicazioni al riguardo nelle fonti antiche \u2013 a Marsiglia, dove trov\u00f2 la morte nelle proscrizioni del secondo triumvirato."}
{"id": "1505308", "revid": "1564499", "url": "https://it.wikipedia.org/wiki?curid=1505308", "title": "Giovanni Cotta", "text": "Biografia.\nNacque nei pressi di Legnago, citt\u00e0 sull'Adige a sud di Verona, in una famiglia di condizioni agiate. Negli anni di formazione scolastica dimostr\u00f2 un grande interesse per le lettere, dedicandosi allo studio degli autori antichi. Acquis\u00ec in tal modo un'ottima facolt\u00e0 nell'esprimersi bene e nello scrivere, che accompagnava ad una straordinaria memoria, e compose poesie di grande dignit\u00e0 classica.\nStudi\u00f2 a Lodi, dal momento che la zia si era sposata l\u00e0, ma poi and\u00f2 a studiare con Giovanni Pontano a Napoli. Per breve tempo si accost\u00f2 a dei nobili, Sanseverino e Cavanilla; successivamente, tuttavia, rivolse i suoi servizi al generale veneziano Bartolomeo d'Alviano, che era un generoso patrono delle Muse ed aveva fondato un'accademia a Pordenone nel distretto di Treviso, nel 1508, in cui aveva riunito intorno a lui un gruppo di raffinati poeti, tra i quali Girolamo Fracastoro, Andrea Navagerio e Gerolamo Aleandro e Pietro Bembo.\nBartolomeo d'Alviano, ferito e sconfitto nel 1509 nella battaglia di Agnadello (Ghiaradadda), fu ritenuto colpevole per non aver rispettato le consegne del senato veneziano. Fatto prigioniero dai francesi nei pressi dell'Adda, rimase in carcere fino al 1513. Cotta si offr\u00ec di condividere la prigionia con il suo protettore, ma i francesi rifiutarono di concedere a d'Alviano un compagno di cella. interpretato questo episodio come una prova della palese omosessualit\u00e0 del Cotta, inclinazione che traspare velatamente dai suoi epigrammi. La relazione tra il generale e il Cotta fu comunque negata vivamente dal primo; probabilmente si trattava di un affettuoso legame tra una persona matura ed esperta nel mondo d'arme e un raffinato letterato. \nCotta, tuttavia, svolse per d'Alviano un altro compito: consegn\u00f2 un messaggio a papa Giulio II a Viterbo. L\u00e0, alcuni giorni dopo il suo arrivo, mor\u00ec di peste alla giovane et\u00e0 di trent'anni, nel 1510.\nOpere.\nParte della produzione letteraria di Giovanni Cotta \u00e8 andata perduta, inclusi , che aveva cominciato a scrivere in versi, ed il commento a Plinio il Vecchio.\nSi sono tramandati invece quindici carmi e diversi discorsi. I carmi, raccolti nel tempo da varie carte a lui attribuite, sono stati moderatamente apprezzati da Niccol\u00f2 Tommaseo e Benedetto Croce, in particolare per la loro sincerit\u00e0 superiore alla media della poesia latina cinquecentesca, per quanto non del tutto esenti dai suoi eccessi e in parte alquanto immaturi.\nL\"'Epitaphium Quinterii\", dedicato a un Antonio Quinterio da Lodi, morto fra il 1481 e il 1485 e familiare del cardinale Giovanni Colonna, tradizionalmente attribuito a Giovanni Cotta, \u00e8 pi\u00f9 probabilmente opera di un omonimo Giovanni Cotta, segretario e poi abbreviatore apostolico alla corte pontificia, morto a tarda et\u00e0 nel 1525."}
{"id": "1505310", "revid": "125969285", "url": "https://it.wikipedia.org/wiki?curid=1505310", "title": "Associazione Calcio Padova 1923-1924", "text": "Questa pagina raccoglie le informazioni riguardanti l'Associazione Calcio Padova nelle competizioni ufficiali della stagione 1923-1924.\nStatistiche.\nStatistiche dei giocatori.\nFonti"}
{"id": "1505311", "revid": "124123", "url": "https://it.wikipedia.org/wiki?curid=1505311", "title": "Norman Lamont", "text": " \u00c8 stato membro del Partito Conservatore. Nel 1998 \u00e8 diventato Pari del Regno Unito e membro della Camera dei Lords, con il titolo di Barone Lamont di Lerwick.\nBiografia.\nDopo aver conseguito la laurea a Cambridge, presso il Fitzwilliam College, inizi\u00f2 a lavorare per la banca Rothschild. Nel 1970 si candid\u00f2 con i conservatori alle elezioni per la Camera dei Comuni, ma fu sconfitto da John Prescott. Entr\u00f2 in Parlamento due anni dopo, in seguito ad una vittoria in un'elezione suppletiva.\nAl governo.\nDopo la vittoria dei conservatori nel 1979, Lamont occup\u00f2 diversi ruoli di governo, come sottosegretario all'Industria, alla Difesa e all'Energia. Dal 1986 al 1993 rimase al Ministero del Tesoro, rivestendo tutte le principali cariche: Segretario finanziario al Tesoro, Segretario Capo al Tesoro (il ministro responsabile della gestione dei fondi statali e del loro assegnamento ai vari ministeri) ed infine, quando John Major divenne Primo Ministro, Cancelliere dello Scacchiere.\nDa Cancelliere sostenne l'adesione del Regno Unito al sistema di cambi europeo, gi\u00e0 avviata da Major. Durante i primi anni '90, il Regno Unito fu colpito da una recessione economica che caus\u00f2 un aumento della disoccupazione. La persistenza della situazione economica negativa costrinse Lamont e Major a decidere l'uscita della sterlina dallo SME dopo il Mercoled\u00ec nero.\nL'evento intacc\u00f2 l'immagine del Partito Conservatore ed in parte compromise la reputazione di Lamont. Circolarono voci per cui Lamont, dopo la decisione di svalutare la sterlina, fu sorpreso a cantare felicemente sotto la doccia. In seguito Lamont e Major scaricarono l'uno addosso all'altro le responsabilit\u00e0 del Mercoled\u00ec Nero.\nLe forti perdite di consenso nelle elezioni suppletive del maggio 1993 portarono alle polemiche dimissioni di Lamont, che dichiar\u00f2 intervenendo alla Camera dei Comuni di essere uscito \"da un Governo senza potere\". Da allora si \u00e8 sempre dichiarato euro-scettico."}
{"id": "1505312", "revid": "729019", "url": "https://it.wikipedia.org/wiki?curid=1505312", "title": "Battaglia della Plata", "text": "La battaglia di La Plata fu uno scontro armato avvenuto tra l'11 e il 21 luglio del 1958 nell'ambito della rivoluzione cubana. Il successo arrise alle forze rivoluzionarie capeggiate da Fidel Castro, che per la prima volta da quando si ribellarono al governo tirannico di Fulgencio Batista vinsero una battaglia di grandi proporzioni.\nAntefatti.\nLa battaglia fu parte integrante dell'operazione Verano, una massiccia controffensiva estiva che le forze regolari di Batista lanciarono contro i rivoltosi castristi. Il piano del generale Eulogio Cantillo prevedeva un attacco diretto alla base militare di Castro sulla Sierra Maestra: in precedenza gli attacchi tra le colline a nord e a est avevano fallito miseramente, in quanto gli aggressori avevano subito rapide imboscate che li costringevano a rifugiarsi in campi minati.\nLa popolazione locale parteggi\u00f2 per il Movimento del 26 di luglio e Fidel Castro, gi\u00e0 favorito dalla sua ottima conoscenza del luogo, riusc\u00ec a sapere i piani dei rivali in anticipo.\nLa battaglia.\nL'esercito regolare cubano fu trasportato l'11 luglio per via aerea sul piccolo villaggio di La Plata, utile perch\u00e9 ben irrigato dal fiume e dal mare. L'atterraggio riusc\u00ec senza intoppi e i due battaglioni al comando di Cantillo, il 17 e il 18, si mossero verso le montagne.\nCon una scaltra manovra di accerchiamento, le forze di Castro (seppur numericamente inferiori) bloccarono i rivali ai lati e improvvisamente attaccarono al centro. Completamente circondato, il Battaglione 18 perse la contesa dopo mezz'ora di combattimenti e i militari scavarono una trincea dove tutti i superstiti si nascosero nell'attesa di rifornimenti.\nA questo punto Cantillo ordin\u00f2 ai 200 uomini della riserva di sorpassare via mare le forze rivoluzionarie per attaccarle da dietro: tuttavia Castro se ne accorse e diede l'ordine di far fuoco sugli uomini, che non trovarono niente di meglio che andare a raggiungere le trincee del Battaglione 18.\nSuccessivamente fu ordinato al Battaglione 17 di attaccare sulle colline, ma ancora una volta un esiguo gruppo di cecchini castristi, grazie alla precisione chirurgica nella mira dei suoi esponenti, fren\u00f2 l'avanzata dei batistiani nella Serra Maestra.\nForte di questi successi, Castro incominci\u00f2 un carteggio con il maggiore Jos\u00e9 Fernando Quevedo nel tentativo di fargli accettare una resa senza condizioni: il 21 luglio Quevedo approv\u00f2 tali richieste e in seguito egli combatt\u00e9 a fianco dei \"barbudos\".\nRisultati e conseguenze.\nDi l\u00e0 dalle perdite materiali, che di per s\u00e9 non costituivano una minaccia potentissima, la conseguenza principale di questo scontro fu la demoralizzazione dell'esercito cubano: pur essendo pi\u00f9 del doppio per numero, i soldati regolari non riuscirono nemmeno a impensierire le motivate truppe di Fidel.\nLa battaglia di La Plata dimostr\u00f2, ancora una volta, che l'esercito cubano sotto Batista era quasi incapace di lanciare un attacco sensato: infatti il Battaglione 18 si era arreso dopo mezz'ora, limitandosi a scavare una trincea e a mantenere la propria posizione mentre il Battaglione 17 ere stato respinto in tutte le sue iniziative.\nI superstiti del Battaglione 17 si unirono ad altre forze regolari e si appostarono a sud del lago Las Mercedes, vicino a una fitta serie di montagne, in cui successivamente avvenne la battaglia di Las Mercedes.\nQuevedo, inizialmente prigioniero dei barbudos, fu trattato benissimo dai rivoluzionari e in seguito si un\u00ec a loro: al termine del conflitto egli scrisse un libro su questa battaglia e un altro sugli ultimi sei mesi della rivoluzione."}
{"id": "1505313", "revid": "79968", "url": "https://it.wikipedia.org/wiki?curid=1505313", "title": "Przemy\u015bl", "text": "Przemy\u015bl (in ucraino: \u041f\u0435\u0440\u0435\u043c\u0438\u0448\u043b\u044c, \"Peremy\u0161l\"; in tedesco \"Premissel\") \u00e8 una citt\u00e0 polacca del distretto di Przemy\u015bl, nel voivodato della Precarpazia.\nRicopre una superficie di 44 km\u00b2 e nel 2019 contava 60 999 abitanti. Fu la capitale del voivodato di Przemy\u015bl. Attraversata dal fiume San, sorge in una zona strategica, a 15 chilometri di distanza dalla frontiera con l'Ucraina.\nGeografia fisica.\nSi estende su una superficie di 44\u00a0km\u00b2 e nel 2019 contava 60 999 abitanti.\nStoria.\nPrzemy\u015bl \u00e8 ritenuta la seconda pi\u00f9 antica citt\u00e0 polacca dopo Cracovia. Esistono resti di un insediamento monastico che risalgono al nono secolo; la prima menzione dell'area risale al 981 da Nestor di Pe\u010derska, quando fu conquistata da Vladimir I di Kiev; nel 1018 viene sancito il ritorno della citt\u00e0 alla Polonia, che per\u00f2 fu ripresa dalla Russia nel 1031. Nell'XI e XII secolo Przemy\u015bl fu la capitale di uno dei principati della Russia di Kiev.\nNel 1340 fu conquistata da Casimiro III di Polonia ed entr\u00f2 a far parte del regno polacco.\nNel corso del Rinascimento Przemy\u015bl fior\u00ec, la sua popolazione era composta da genti delle pi\u00f9 svariate etnie, come polacchi ebrei, ucraini, armeni, cechi e tedeschi. Venne aperta una sinagoga e nel 1617 il collegio dei gesuiti. Con il diluvio ed il generale declino dello stato polacco, le fortune di Przemy\u015bl calarono, ci\u00f2 nonostante vi fu inaugurata nel 1754, dal vescovo locale, la prima biblioteca di tutta la Polonia. Nel 1772 venne occupata dagli austriaci che la elevarono, almeno fino all'occupazione di Leopoli, capitale della Galizia. Nel 1804 apr\u00ec i battenti anche la prima biblioteca ucraina. Sempre in quell'epoca, secondo un censimento, a Przemy\u015bl un abitante su sette era di confessione greco-ucraina, questo dato la rende la citt\u00e0 con la pi\u00f9 alta percentuale di abitanti ucraini.\nNel corso della guerra di Crimea, a causa delle crescenti tensioni tra russi ed austriaci, questi ultimi edificarono attorno alla citt\u00e0 una serie di fortificazioni per una lunghezza di 15\u00a0km. La ferrovia per Cracovia e Leopoli fu aperta nel 1861. Tra il 1888 ed il 1914 le difese di Przemy\u015bl furono a tal punto ampliate da fare della citt\u00e0 la terza fortezza d'Europa per grandezza. Furono costruiti 44 forti in un raggio di 45 km e la fortezza venne progettata per ospitare una guarnigione di 85.000 uomini.\nDurante la prima guerra mondiale, tra il settembre del 1914 ed il marzo del 1915, la citt\u00e0 sub\u00ec un lungo assedio ad opera dei russi che, con gravi perdite, la conquistarono. Tuttavia il 3 giugno 1915 la fortezza era gi\u00e0 tornata nelle mani degli Imperi centrali. Al termine del conflitto Przemy\u015bl fu al centro del conflitto tra le due nuove entit\u00e0 statali che stavano sorgendo in quei giorni: la Polonia e la Repubblica Nazionale dell'Ucraina Occidentale. Il 1\u00ba novembre 1918 si form\u00f2 un governo che riuniva nei suoi esponenti le varie etnie della citt\u00e0 ma, pochi giorni dopo, gli ucraini, con un colpo di mano, rovesciarono l'esecutivo e si impossessarono della parte orientale della citt\u00e0. Dopo alcuni giorni i polacchi riuscirono ad ottenere il completo controllo della citt\u00e0. Przemy\u015bl divenne cos\u00ec una citt\u00e0 della rinata Polonia, all'interno del voivodato di Leopoli.\nAlla vigilia dello scoppio della seconda guerra mondiale, risiedevano a Przemy\u015bl 16,500 ebrei. Con l'invasione della Polonia da parte della Germania e dell'Unione Sovietica, la citt\u00e0 si ritrov\u00f2 tagliata in due dal nuovo confine, lungo il fiume San, che divideva le zone d'occupazione dei due eserciti. Molti ebrei passarono il fiume per rifugiarsi presso i russi ma, nel 1942 iniziarono le prime deportazioni e 22,000 ebrei di Przemy\u015bl e dei paesi vicini furono rinchiusi nel ghetto. Pochi di loro riuscirono a sfuggire ai rastrellamenti ma, con l'aiuto dell'Armia Krajowa, almeno 500 ebrei poterono essere salvati. Nei pressi di Przemy\u015bl sorgeva a Neribka un campo di concentramento nazista, attivo dal dicembre del 1942 al luglio del 1944. Al termine del conflitto, Przemy\u015bl si trov\u00f2 a pochi passi dal nuovo confine polacco-sovietico. Con la cosiddetta operazione Vistola, vennero espulsi dalla citt\u00e0 tutti i suoi abitanti ucraini, prontamente sostituiti da profughi polacchi galiziani. Il crollo dell'Unione Sovietica e l'apertura del confine all'inizio degli anni '90 hanno favorito una rinascita commerciale per la citt\u00e0.\nSport.\nLe due principali societ\u00e0 sportive cittadine sono il Polonia Przemy\u015bl ed il Czuwaj Przemy\u015bl.\nAmministrazione.\nGemellaggi.\nPrzemy\u015bl \u00e8 gemellata con le seguenti citt\u00e0:"}
{"id": "1505315", "revid": "287204", "url": "https://it.wikipedia.org/wiki?curid=1505315", "title": "Przemysl", "text": ""}
{"id": "1505317", "revid": "110157", "url": "https://it.wikipedia.org/wiki?curid=1505317", "title": "T\u00e2rgu Frumos", "text": "T\u00e2rgu Frumos \u00e8 una citt\u00e0 della Romania di 13.471 abitanti, ubicata nel distretto di Ia\u0219i, nella regione storica della Moldavia. Nel 1944 vi si svolse un'epica battaglia che ferm\u00f2 l'Armata Rossa nella sua avanzata verso la Romania, nota come Battaglia di T\u00e2rgu Frumos."}
{"id": "1505318", "revid": "287204", "url": "https://it.wikipedia.org/wiki?curid=1505318", "title": "Targu Frumos", "text": ""}
{"id": "1505320", "revid": "155613", "url": "https://it.wikipedia.org/wiki?curid=1505320", "title": "Angelo Badaloni", "text": ""}
{"id": "1505326", "revid": "1776051", "url": "https://it.wikipedia.org/wiki?curid=1505326", "title": "Quartz (album)", "text": "Quartz \u00e8 l'album di debutto del gruppo heavy metal britannico Quartz, pubblicato nel 1977 per l'etichetta discografica Jet Records.\nIl disco.\nL'album \u00e8 stato prodotto dal chitarrista dei Black Sabbath (per i quali i Quartz avevano intrapreso un tour come gruppo di supporto) Tony Iommi, il quale ha collaborato anche alle registrazioni dell'album introducendo alcune parti di flauto e assoli di chitarra. Alle registrazioni dell'album ha partecipato anche il cantante Ozzy Osbourne, allora compagno di gruppo di Iommi, che ha registrato alcune parti vocali di accompagnamento, e il chitarrista dei Queen Brian May, nelle vesti di chitarrista solista nel brano \"Circles\", che non sar\u00e0 per\u00f2 pubblicato nell'album bens\u00ec nel singolo del brano \"Stoking the Fires of Hell\".\nL'album, ripubblicato nel 1980 con il nome di \"Deleted\" (con una copertina diversa dall'originale, di colore marrone), \u00e8 stato rimasterizzato in CD e pubblicato nel gennaio del 2004 sotto l'etichetta discografica Sanctuary Records. La ristampa dell'album (che torna per l'occasione ad acquisire il nome originale) contiene alcune tracce bonus tra cui la stessa \"Circles\"."}
{"id": "1505330", "revid": "292425", "url": "https://it.wikipedia.org/wiki?curid=1505330", "title": "Episodi di Star Trek (serie televisiva) (seconda stagione)", "text": "Questa voce contiene riassunti della seconda stagione della serie TV Star Trek. Accanto all'ordinamento secondo prima trasmissione, c'\u00e8 quello di produzione ufficiale, mentre a lato dei titoli italiani sono indicati quelli originali. \nLa stagione fu nominata per tre Emmy Award nel 1968 (nelle categorie \"Outstanding Achievement in Film Editing\", \"Outstanding Dramatic Series\" e \"Special Classification of Individual Achievements\") e Leonard Nimoy fu nominato nella categoria \"Outstanding Performance by an Actor in a Supporting Role in a Drama\". Quattro episodi (\"Il duello\", \"La macchina del giudizio universale\", \"Specchio, specchio\" e \"Animaletti pericolosi\") furono nominati per un Hugo Award 1968 nella categoria \"Best Dramatic Presentation\", che fu poi vinto dall'episodio della prima stagione \"Uccidere per amore\".\nI numeri tra le parentesi () indicano il numero originale degli episodi in base alla produzione contandoli solamente dalle seconda stagione.\nIl duello.\nTrama.\nSpock, dopo essersi comportato illogicamente e nervosamente per diversi giorni, pretende improvvisamente una licenza per far ritorno al pianeta natale, Vulcano. Kirk, nonostante l\"Enterprise\" sia attesa ad Altair VI per rappresentare la Federazione, acconsente a recarsi su Vulcano quando Spock lo mette al corrente di stare attraversando il \"pon farr\", un irresistibile istinto a ritornare su Vulcano e accoppiarsi. Sul pianeta Spock, accompagnato da Kirk e McCoy, attende la sua sposa T'Pring, la quale, alla presenza di T'Pau, invoca il suo diritto a esigere un combattimento tra il compagno previsto e uno di sua scelta, scegliendo invece che Stonn, suo amante, Kirk. Nel corso del combattimento, iniziato con la \"lirpa\" e proseguito con l\"ahn woon\", Spock infine strangola Kirk; credendolo morto, Spock rinuncia a T'Pring, chiedendole perch\u00e9 avesse scelto Kirk: lei risponde che, in questo modo, lei sarebbe potuta rimanere col suo amante in qualunque caso, perch\u00e9 se anche Spock avesse vinto e l'avesse accettata come sposa, sarebbe poi ripartito con l\"Enterprise\". Una volta tornato a bordo della nave, Spock scopre tuttavia che la morte di Kirk era soltanto apparente, causata da un farmaco somministratogli dal dottor McCoy.\nDominati da Apollo.\nTrama.\nOrbitando attorno a Pollux IV, l\"Enterprise\" viene bloccata da una gigantesca mano di energia controllata da Apollo, ultimo sopravvissuto di una razza di alieni che venne sulla Terra secoli addietro, creando la mitologia greca. Questi gli offre una vita sul suo pianeta, chiedendo all'equipaggio di adorarlo come un dio.\nLa sfida.\nTrama.\nL\"Enterprise\" trova Nomad, una sonda spaziale intelligente dotata di enorme potenza. Una volta portata a bordo, si scopre che la sua origine \u00e8 terrestre, ma che dopo l'incontro con una sonda aliena la programmazione \u00e8 stata modificata; l'unico a poterla in parte controllare \u00e8 Kirk, che \u00e8 stato scambiato da Nomad per il suo creatore.\nSpecchio, specchio.\nTrama.\nDurante una missione diplomatica, un guasto del teletrasporto materializza Kirk, McCoy, Scott e Uhura in un universo parallelo (l'Universo dello specchio) in cui l'equipaggio dell\"Enterprise\" si comporta in modo malvagio e violento. Mentre i quattro tentano di ricreare le condizioni del guasto per ritornare indietro, Kirk deve fronteggiare diverse minacce alla sua vita (tra cui un ammutinamento di Chekov e i dubbi di Spock sulla sua identit\u00e0) a causa del suo rifiuto di perpetrare un massacro.\nLa mela.\nTrama.\nEsplorando un pianeta, Kirk e i suoi uomini trovano un popolo pacifico governato da Vaal, un computer che li mantiene in uno stato stabilmente primitivo. Vaal si rende conto che la presenza di Kirk potrebbe compromettere questo equilibrio e cerca quindi di farlo uccidere, ma l'inesperienza dei suoi \"sudditi\" fa fallire il piano, mentre Kirk e Spock cercano di distruggere Vaal con le armi dell\"Enterprise\", per liberare gli abitanti del pianeta dalla loro \"schiavit\u00f9\".\nLa macchina del giudizio universale.\nTrama.\nSeguendo una chiamata di soccorso, l\"Enterprise\" scopre che quasi tutti i pianeti di un sistema stellare sono stati distrutti, e che sulla semidistrutta \"Constellation\", nave gemella dell\"Enterprise\", \u00e8 rimasto solo il commodoro Decker. La causa della distruzione \u00e8 un'enorme macchina che si alimenta distruggendo interi pianeti; mentre Kirk e Scott sono ancora sulla \"Constellation\", Decker prende il comando dell\"Enterprise\", ordinando di dirigere verso la macchina e di attaccarla, nonostante paia una missione suicida.\nIl gatto nero.\nTrama.\nScesi in esplorazione, Scott e Sulu tardano a dare notizie, mentre Jackson, sceso con loro, torna a bordo morto. Il capitano Kirk, Spock e McCoy, sbarcati per indagare, prima hanno la visione di alcune streghe e poi trovano un castello in cui due alieni, provenienti da un'altra galassia, hanno preso il controllo di Scott e Sulu e imprigionano gli altri.\nIo, Mudd.\nTrama.\nFuggito di prigione e atterrato su un pianeta di androidi, Harry Mudd li usa per dirottare l\"Enterprise\" e fuggire dai robot, che lo tengono prigioniero per servirlo. Questi tuttavia decidono d'impossessarsene per costringere l'umanit\u00e0 a essere servita da loro, eliminando le guerre e i conflitti.\nGuarigione da forza cosmica.\nTrama.\nTrasportando nella \"Galileo\" un'ambasciatrice federale che necessita di particolari cure mediche, Kirk, Spock e McCoy sono costretti ad atterrare su un planetoide. Qui trovano Zefram Cochrane, ritenuto morto da oltre 150 anni, il quale \u00e8 tenuto in vita da uno strano essere di energia col quale sembra aver sviluppato un rapporto di amore.\nViaggio a Babel.\nTrama.\nL\"Enterprise\" sta trasportando 114 delegati della Federazione su Babel per un congresso, tra i quali vi \u00e8 il padre di Spock, Sarek, in viaggio con la moglie. A bordo viene ucciso l'ambasciatore tellarite Gav e Sarek, che tuttavia \u00e8 molto ammalato \u00e8 il principale indiziato del delitto. Mentre Spock si deve sottoporre a una procedura pericolosa per fornire a suo padre il sangue necessario per un'operazione, l\"Enterprise\" viene attaccata da una nave non identificata.\nUna prigione per Kirk e Co..\nTrama.\nSu un pianeta conteso tra loro e la Federazione, i klingon, durante una missione diplomatica di Kirk, Spock e McCoy, fomentano una rivolta incoraggiando Kras, un loro simpatizzante, a dichiararsi il nuovo capo trib\u00f9. Eleen, vedova del capo destituito Akaar, aspetta un bambino, ma, secondo le usanze, dovrebbe essere uccisa; Kirk e gli altri, per salvarle la vita, la rapiscono contro la sua volont\u00e0.\nGli anni della morte.\nTrama.\nDurante una visita di routine a una colonia, la squadra di sbarco scopre che gli unici sopravvissuti dei giovani componenti della spedizione sono due persone incredibilmente vecchie. Una volta risaliti a bordo, tutti coloro che erano scesi (tra cui Kirk e Spock), tranne Chekov, cominciano a invecchiare a un ritmo accelerato. Nel frattempo il commodoro Stocker, ansioso di raggiungere una base stellare, al rifiuto di Kirk di lasciare l'orbita del pianeta decide di prendere il comando motivandolo con l'incapacit\u00e0 del capitano di svolgere i suoi compiti ed entra nella Zona Neutrale Romulana, dove la nave viene attaccata.\nL'ossessione.\nTrama.\nDurante l'esplorazione di un pianeta, alcuni componenti dell'equipaggio vengono uccisi da una nuvola gassosa, che ricorda a Kirk un avvenimento analogo patito dall'equipaggio della \"Farragut\", che ne \u00e8 stato decimato. Quando la nuvola lascia il pianeta, Kirk, ossessionato per la morte dei suoi compagni, decide d'inseguirla.\nFantasmi del passato.\nTrama.\nDurante una licenza con Kirk e McCoy, Scott viene accusato dell'uccisione di una donna; durante le indagini avvengono altri omicidi, sempre alla presenza di Scott. Indagando, Kirk scopre che gli omicidi presentano similitudini con quelli avvenuti su diversi pianeti in epoche passate, tra cui quelli compiuti da Jack lo Squartatore.\nAnimaletti pericolosi.\nTrama.\nL\"Enterprise\" risponde alla chiamata di emergenza della stazione K-7, che ha una grande scorta di un particolare tipo di grano da seminare su un pianeta conteso tra la Federazione e i klingon, che si teme possano tentare di danneggiarlo. Sulla stazione Uhura viene in possesso di un tribolo, un animaletto che, riproducendosi in fretta, ben presto arriva a infestare l\"Enterprise\". Sulla stazione scoppia inoltre una rissa tra alcuni marinai federali e dei klingon.\nQuesto episodio fu nominato per un Hugo Award nella categoria \"Best Dramatic Presentation\".\nL'episodio ispir\u00f2 i titoli dei videogiochi \"Tribble Trouble\" e \"Tribble Trubble\" negli anni '80.\nAlcune scene tratte da questo episodio sono state usate nel sesto episodio della quinta stagione di Deep Space Nine, dal titolo \"Animaletti Pericolosi\", in occasione del trentesimo anniversario di Star Trek, grazie alla CGI non solo i protagonisti di DS9 sono stati inseriti nelle scene, ma hanno anche potuto interagire con i personaggi della serie classica.\nLa posta in gioco.\nTrama.\nDurante un teletrasporto Kirk, Uhura e Chekov vengono prelevati e portati su Triskelion, un pianeta dove, schiavizzate, molte creature della galassia vengono utilizzate come gladiatori in una serie di combattimenti per il divertimento dei Protettori, i padroni del pianeta. \nChicago anni 20.\nTrama.\nL'equipaggio della \"Enterprise\" approda sul pianeta Sigma Iotia II, gi\u00e0 contattato un secolo prima dall'astronave \"Horizon\", e scopre che a causa dell'interazione tra i membri della precedente spedizione e gli abitanti del pianeta, si \u00e8 creata una societ\u00e0 ispirandosi al clima violento della Chicago degli anni Venti del XX Secolo. Kirk e Spock rimangono cos\u00ec coinvolti nella lotta per il predominio tra due gangster locali.\nLa galassia in pericolo.\nTrama.\nMentre l\"Enterprise\" sta puntando verso la base stellare 6 per un periodo di riposo, arriva la comunicazione che la \"Intrepid\", una nave con equipaggio interamente vulcaniano, \u00e8 stata distrutta. Indagando, Kirk trova nello spazio una gigantesca creatura simile a una cellula che \u00e8 responsabile della distruzione del sistema Gamma 7A, e che assorbe l'energia della nave preparandosi a scindersi, minacciando quindi di distruzione l'intera galassia.\nGuerra privata.\nTrama.\nTornando su un pianeta su cui era stato 13 anni prima, Kirk scopre che i Klingon, per impadronirsi di esso, stanno fornendo delle rudimentali armi da fuoco a una delle trib\u00f9 del pianeta. Sebbene il suo vecchio amico Tyree, di un'altra trib\u00f9, non sia convinto, Kirk \u00e8 deciso a fornire anche a loro delle armi pi\u00f9 moderne per creare un equilibrio di potere.\nRitorno al domani.\nTrama.\nRispondendo a un SOS proveniente da un pianeta ritenuto morto, Kirk, McCoy e la dottoressa Ann Mulhall vengono trasportati sottoterra, dove tre alieni, che vivono in alcune sfere, chiedono \"in prestito\" i loro corpi per costruire degli androidi nei quali trasferirsi definitivamente. Durante lo scambio, uno degli alieni tuttavia non \u00e8 disposto a dare indietro il corpo di Spock, arrivando ad uccidere il suo simile che si trova nel corpo di Kirk.\nGli schemi della forza.\nTrama.\nIn cerca di John Gill, uno storico scomparso da diversi anni, Kirk e Spock scoprono che egli ha violato la Prima Direttiva, creando una societ\u00e0 identica a quella della Germania nazista, in cui si prepara un attacco a un'altra specie presente sul pianeta.\nCon qualsiasi nome.\nTrama.\nRispondendo a una chiamata di soccorso, l\"Enterprise\" viene catturata dai Kelvani, alieni provenienti dalla galassia di Andromeda per valutare la possibilit\u00e0 di nuove conquiste, che, a causa della perdita della loro nave, vogliono usare l\"Enterprise\" per tornare a casa. \nLe parole sacre.\nTrama.\nL\"Enterprise\" scopre attorno a Omega IV la \"Exeter\", il cui equipaggio \u00e8 ridotto in cristalli a causa di un virus. Ormai contagiati, Kirk, Spock e McCoy scendono sul pianeta per cercare una soluzione, e qui trovano il capitano della \"Exeter\" che, in violazione alla Prima Direttiva, ha utilizzato i phaser per aiutare una delle due trib\u00f9 indigene, motivando le sue azioni con la possibilit\u00e0 di trovarvi un possibile farmaco per ottenere l'eterna giovinezza.\nIl computer che uccide.\nTrama.\nL\"Enterprise\" viene scelta per testare l'M5, un nuovo tipo di computer capace di rimpiazzare gran parte dell'equipaggio di una nave. Il computer tuttavia esclude completamente i pochi uomini rimasti a bordo, e durante un'esercitazione attacca con tutte le armi le navi \"nemiche\", arrivando a distruggerne una, mentre le altre si preparano ad attaccare realmente l\"Enterprise\".\nNell'arena con i gladiatori.\nTrama.\nCercando notizie sull'astronave \"Beagle\", scomparsa diversi anni prima, l\"Enterprise\" s'imbatte in una civilt\u00e0 dal livello tecnologico paragonabile a quella terrestre del XX secolo, ma con una struttura sociale identica a quella dell'antica Roma imperiale. Scesi per indagare, Kirk, Spock e McCoy vengono catturati e, prima di essere costretti a combattere in diretta televisiva come gladiatori, scoprono che il capitano della nave scomparsa \u00e8 diventato il Primo Cittadino dell'Impero, e che intende far combattere anche gli altri marinai dell\"Enterprise\".\nMissione Terra.\nTrama.\nTornata sulla Terra del 1968 per studi storici, l\"Enterprise\" intercetta un teletrasporto proveniente da un lontano pianeta che trasporta Gary Seven, all'apparenza umano, che sostiene di dover compiere un'importante missione per il futuro della Terra. Kirk, dubbioso, ordina di farlo restare sulla nave, ma Seven evade e scende a terra, compiendo quella che sembra essere un'azione di sabotaggio nei confronti di un razzo nucleare statunitense."}
{"id": "1505331", "revid": "2181598", "url": "https://it.wikipedia.org/wiki?curid=1505331", "title": "Pierre Alexis Ponson du Terrail", "text": "Biografia.\nIl visconte Ponson du Terrail cominci\u00f2 a scrivere verso il 1850 romanzi gotici, come \"La Baronne tr\u00e9pass\u00e9e\" (1852), storia di vendette ambientata nel XVIII secolo nella Foresta Nera.\nPer pi\u00f9 di venti anni fornir\u00e0 di feuilletons tutta la stampa parigina (\"L'Opinion nationale\", \"La Patrie\", \"Le Moniteur\", \"Le Petit Journal\", etc.) cadendo in sciatterie di scrittura nella fretta e nella mancanza di revisione delle sue opere. Nel 1857 inizia la redazione del primo romanzo del ciclo di Rocambole, \"L'H\u00e9ritage myst\u00e9rieux\", apparso su \"La Patrie\", sfruttando il successo de \"I misteri di Parigi\" di Eug\u00e8ne Sue. Rocambole ottiene un grande successo popolare e procura a Ponson du Terrail importanti e durevoli fonti di guadagno; scriver\u00e0 altri otto romanzi che hanno Rocambole protagonista\nNell'agosto 1870, quando sta terminando la redazione di un altro episodio della saga di Rocambole, Napoleone III capitola nella guerra contro i prussiani. Fedele all'immagine del cavaliere Baiardo \u2013 al cui nome si riferisce il suo titolo di nobilt\u00e0 \u00abdu Terrail\u00bb - egli lascia Parigi per Orl\u00e9ans, intenzionato a darsi alla guerriglia, ma \u00e8 presto costretto a fuggire a Bordeaux, dopo che i tedeschi gli hanno incendiato il castello.\nAlla sua morte nel 1871 lasci\u00f2 incompiuta la saga di Rocambole. \u00c8 sepolto nel cimitero di Montmartre di Parigi.\nBibliografia.\nOpere.\nAltri romanzi:"}
{"id": "1505334", "revid": "729019", "url": "https://it.wikipedia.org/wiki?curid=1505334", "title": "Aeroporto di Parigi-Le Bourget", "text": "L'aeroporto di Parigi \"Le Bourget\" \u00e8 un aeroporto francese situato vicino alla citt\u00e0 di Le Bourget, nel dipartimento di Senna-Saint-Denis, \u00e8 gestito dalla societ\u00e0 \"A\u00e9roports de Paris\" che gestisce anche gli aeroporti di Parigi-Charles de Gaulle e Parigi-Orly.\nL'aeroporto \u00e8 aperto al traffico nazionale e internazionale straordinario, agli aerei privati, all'aviazione generale, ai voli IFR e VFR (con alcune restrizioni).\nLocalizzazione.\nSituato a tredici chilometri a nord-est di Parigi, occupa una superficie di 550 ettari, divisi su quattro comuni francesi e due dipartimenti: la Senna-Saint-Denis, Le Bourget, Dugny, Val-d'Oise, Bonneuil-en-France e Gonesse.\nStoria.\nAperto nel 1919, fu il primo aeroporto civile di Parigi e rest\u00f2 il solo fino alla costruzione di quello di Orly. \u00c8 all'aeroporto di Le Bourget che \u00e8 atterrato Charles Lindbergh, all'et\u00e0 di venticinque anni, al termine della sua traversata dell'Oceano Atlantico a bordo dello Spirit of Saint Louis. Arriv\u00f2 il 21 maggio del 1927 dopo aver percorso chilometri in trentatr\u00e9 ore e trenta minuti. spettatori lo aspettavano sulle piste dell'aeroporto.\nL'aerostazione storica \u00e8 stata disegnata dall'architetto Georges Labro alla conclusione di un concorso organizzato dal \"minist\u00e8re de l'Air\" nel 1935. Inaugurata il giorno 12 novembre 1937 per l'esposizione internazionale tenutasi a Parigi, l'edificio viene seriamente danneggiato durante la seconda guerra mondiale. Ricostruito identico a prima, continua a servire l'aeroporto civile fino al 1970. Oggi ospita la collezione del Museo dell'aria e dello spazio (Mus\u00e9e de l'air et de l'espace).\n\u00c8 stata eretta una statua nell'aeroporto in onore della francese Raymonde de Laroche, che fu la prima donna a ottenere un brevetto di pilota.\nSalone del Bourget e altre esposizioni.\nA partire dal 1953 il Salone internazionale dell'aeronautica e dello spazio di Parigi-Le Bourget si svolge nell'aeroporto tutti gli anni dispari. Al fine di soddisfare gli espositori e il pubblico sempre pi\u00f9 numeroso, gli accessi dell'aeroporto sono stati ristrutturati per accogliere al meglio le esposizioni, con dei saloni in muratura, uno spazio totalmente riqualificato ed un vasto parcheggio.\nA causa di ci\u00f2, il parco d'esposizione di Parigi - Le Bourget accoglie oggi anche altre manifestazioni oltre al \"Salone internazionale dell'aeronautica e dello spazio\".\nDa ricordare infatti:"}
{"id": "1505336", "revid": "339392", "url": "https://it.wikipedia.org/wiki?curid=1505336", "title": "Giovanni II Casimiro Vasa", "text": ""}
{"id": "1505337", "revid": "767487", "url": "https://it.wikipedia.org/wiki?curid=1505337", "title": "Cannibal! The Musical", "text": "Cannibal! The Musical \u00e8 un film del 1993, diretto da Trey Parker, scritto da Matt Stone, distribuito nei cinema e in DVD dalla Troma.\nIl film narra la vera storia di Alferd Packer, il primo uomo condannato negli Stati Uniti per cannibalismo nel 1883, ma lo fa con una commistione di generi quali il musical, l'horror, il western e la commedia demenziale.\nLa Troma acquist\u00f2 i diritti per la distribuzione in tutto il mondo del film, che \u00e8 divenuto uno dei titoli pi\u00f9 venduti in DVD dalla celebre casa di produzione statunitense.\nTrama.\nAlferd Packer \u00e8 una guida alpina, unico sopravvissuto di un gruppo di pionieri dispersi su una montagna. Per poter sopravvivere, Packer \u00e8 stato costretto a cibarsi dei propri compagni.\nDurante il suo processo, Packer ripercorre la sua storia e si proclama innocente. Scopriamo cos\u00ec in flashback i motivi che hanno causato il fallimento della spedizione, gli strani incontri fatti da Packer e i suoi compagni, come quello con uno strano gruppo di indiani che presentano tratti somatici giapponesi e con un ciclope, il tutto raccontato con canti e balli.\nProduzione.\nRegia.\nL'idea del film venne a Trey Parker e a Matt Stone (i creatori della celebre serie animata \"South Park\") durante gli studi alla University of Colorado at Boulder. L\u00ec i due girarono un cortometraggio della durata di tre minuti che attir\u00f2 l'attenzione degli addetti ai lavori. Il successo riscosso dal corto convinse Parker e Stone a girare un lungometraggio, che fu realizzato con un budget di 125.000 dollari.\nRiprese.\nLe riprese del film iniziarono nel 1993, con il titolo di lavorazione \"Alferd Packer: The Musical\". Tuttavia il film usc\u00ec nelle sale cinematografiche statunitensi solo nel 1996, quando fu acquistato dalla Troma che lo rititol\u00f2 \"Cannibal! The Musical\", in quanto poche persone al di fuori del Colorado conoscevano Alferd Packer.\nHome video.\nDopo il grande successo riscosso da \"South Park\" la Troma distribu\u00ec il film in VHS e DVD, facendolo diventare un cult movie. Il DVD contiene un commento audio in cui Parker e Stone, insieme a gran parte del cast, sono ubriachi. Il commento \u00e8 stato definito \"Drunken Director's Commentary\".\nColonna sonora.\nLa colonna sonora del film, composta da Trey Parker e Rich Sanders, \u00e8 composta dai seguenti brani:\nIn Italia.\nIl film non \u00e8 mai stato ufficialmente distribuito in Italia. Tuttavia \u00e8 stato adattato da Claudio Insegno e Mara Mazzei per uno spettacolo teatrale intitolato \"Cannibal! il musical\", diretto e interpretato da Claudio Insegno."}
{"id": "1505340", "revid": "1305772", "url": "https://it.wikipedia.org/wiki?curid=1505340", "title": "Nicola Badaloni", "text": ""}
{"id": "1505357", "revid": "1543377", "url": "https://it.wikipedia.org/wiki?curid=1505357", "title": "Haxie", "text": "L'espressione inglese Haxie (una combinazione tra le parole \"hack\" e \"macOS\") \u00e8 stata coniata dagli sviluppatori della Unsanity per descrivere i propri prodotti software. Gli \"haxie\" vengono utilizzati per modificare il comportamento standard del macOS attraverso un software chiamato APE, Application Enhancer, ed ha generalmente a che fare con l'interfaccia grafica.\nSebbene questi software siano a generalmente pagamento, ne esistono alcuni che sono scaricabili gratuitamente.\nQuesti haxie sono molto controversi nel mondo degli sviluppatori dei software per Macintosh; infatti gli haxie causano dei funzionamenti non previsti da Apple per il proprio Mac OS X rendendo complicato lo sviluppo di altre applicazioni che devono essere eseguite contemporaneamente agli stessi. Molti sviluppatori mettono in guardia di rimuovere i moduli Application Enhancer prima di contattare il servizio di assistenza per chiedere aiuto sull'uso del proprio software."}
{"id": "1505358", "revid": "287204", "url": "https://it.wikipedia.org/wiki?curid=1505358", "title": "Cachoeiro de Itapemirim", "text": "Cachoeiro de Itapemirim \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Cachoeiro do Itapemirim."}
{"id": "1505361", "revid": "1366307", "url": "https://it.wikipedia.org/wiki?curid=1505361", "title": "Castelo", "text": "Castelo \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Cachoeiro do Itapemirim. Situato a sud, una delle pi\u00f9 belle citt\u00e0 del Esp\u00edrito Santo, \u00e8 anche uno dei pi\u00f9 progressista dello Stato. Ha un buon livello di vita, e la sua popolazione prevalentemente di origine italiana. Il suo indice di sviluppo umano (HDI) \u00e8 0,762 (medio-alta), essendo in sedicesima posizione tra 78 comuni dello Stato. Il comune ha la sua topografia molto robusto, con una temperatura media di 22\u00a0\u00b0C.\nStoria.\nCastello era inizialmente, come la maggior parte del territorio brasiliano, popolata da indiani, questi, il Botocudos e Puris che abitavano le montagne e le valli della regione.\nI primi dischi di colonizzazione, agli inizi del XVIII secolo, \u00e8 la corsa alle miniere e la ricerca di oro da parte di minatori in cerca di questo metallo prezioso. Ma la vita senza paura Esploratore non \u00e8 stato facile, a causa di scontri con i nativi che hanno visto le loro terre invase da sconosciuti.\nGeografia fisica.\nTopografia coperto di rocce cristalline, con terreno accidentato per derivazioni della Serra da Mantiqueira, la citt\u00e0 vanta numerose bellezze naturali: Forno Grande, Serra da Povoa\u00e7\u00e3o, da Estrela do Norte, da Prata, do Pont\u00e3o e Sete Voltas. La vetta pi\u00f9 alta \u00e8 Pico do Forno Grande, uno sperone roccioso con circa 2.039 metri di altitudine si trovano in Parque Estadual do Forno Grande. Da quello superiore pu\u00f2 vedere il Pico da Bandeira da un lato e il mare e le citt\u00e0 costiere degli altri.\nIn citt\u00e0 c'\u00e8 anche il Parque Estadual de Mata das Flores, con resti della Foresta Atlantica. Cos\u00ec come il Parque Estadual do Forno Grande, \u00e8 gestita anche dal Istituto di Stato per l'Ambiente."}
{"id": "1505365", "revid": "1366307", "url": "https://it.wikipedia.org/wiki?curid=1505365", "title": "Cariacica", "text": "Cariacica \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Vit\u00f3ria."}
{"id": "1505366", "revid": "697352", "url": "https://it.wikipedia.org/wiki?curid=1505366", "title": "Belogorsk", "text": "Belogorsk \u00e8 una cittadina dell'Estremo Oriente Russo, situata nell'Oblast' dell'Amur, sul fiume Tom', 108 km a nordest del capoluogo Blagove\u0161\u010densk; \u00e8 capoluogo del distretto omonimo.\nAll'interno del territorio della citt\u00e0 \u00e8 presente l'insediamento di Nizinnoe.\nStoria.\nLa citt\u00e0 \u00e8 stata fondata nel 1860 con il nome di Aleksandrovskoe (\u0410\u043b\u0435\u043a\u0441\u0430\u043d\u0434\u0440\u043e\u0432\u0441\u043a\u043e\u0435); nella sua storia ha cambiato nome parecchie volte:\nBelogorsk \u00e8 attraversata dalla Ferrovia Transiberiana.\nSociet\u00e0.\nEvoluzione demografica.\n\"Fonte: mojgorod.ru\"\nCuriosit\u00e0.\nLa citt\u00e0 di Belogorsk detiene l'attuale record di temperatura massima per l'intera Siberia, pari a 42,4\u00a0\u00b0C, registrato il 25 giugno 2010."}
{"id": "1505368", "revid": "144796", "url": "https://it.wikipedia.org/wiki?curid=1505368", "title": "Michele Korybut", "text": "Fu l'ultimo membro dei voivodi Wi\u015bniowiecki, che grazie a suo nonno, Micha\u0142 Wi\u015bniowiecki, e e a suo padre, Jeremi Micha\u0142 Wi\u015bniowiecki, reduce da anni di grandi vittorie in particolare nella rivolta di Chmel'nyc'kij e per la cui fama il figlio fu eletto re, avevano raggiunto in Polonia un notevole livello di influenza politica e militare. Il suo regno, per via dei continui fallimenti di politica interna ed estera, \u00e8 considerato uno dei pi\u00f9 tragici della storia polacca, al contrario di quello del suo successore, Giovanni III Sobieski.\nInfanzia e giovent\u00f9.\nMichele Korybut nacque il 31 luglio 1640, molto probabilmente nella localit\u00e0 oggi ucraina di Bia\u0142y Kamie\u0144 (\"pietra bianca\"), in Volinia. Suo padre Jeremi Micha\u0142 Wi\u015bniowiecki, principe della szlachta e famoso comandante, fu un uomo molto abile in politica e in guerra, i cui continui ed assidui impegni militari gli impedirono di stare vicino a suo figlio, eccetto nei pochi mesi dalla sua nascita. La madre invece, Giselda Zamoyska, fu molto pi\u00f9 presente nella vita del figlio. Michele infatti non solo assomiglier\u00e0 fisicamente alla madre, ma lo sar\u00e0 anche nel carattere, spesso spento e abitudinario.\nCrebbe per i primi due anni di vita nella tenuta della sua nonna materna, Cateria Ostrogska, presso Zamo\u015b\u0107, ma questa nel 1642 mor\u00ec, per cui Michele fu affidato dalla madre all'arcivescovo di Breslavia Carlo Ferdinando Vasa, figlio di re Sigismondo III di Polonia. Questo lo allev\u00f2 presso la sua corte per tutto il periodo dell'infanzia, facendolo studiare presso i Gesuiti. Successivamente, in et\u00e0 adolescenziale, fu messo sotto la custodia dello zio materno Jan Sobiepan Zamoyski, governatore di Sandomierz e primo marito della futura regina polacca Maria Casimira Luisa de la Grange d'Arquien.\nDopo un breve periodo, Michele con lo zio si trasfer\u00ec alla corte reale a Varsavia, dove ebbe l'opportunit\u00e0 di conoscere lo stile di vita e le tradizioni dei nobili della Szlachta e a 16 anni vi venne ammesso come nobile. Ma la situazione politica della Polonia era critica: nel 1648 scoppi\u00f2 infatti una rivolta in Ucraina guidata dal cosacco Bohdan Chmel'nyc'kij. Il primo ad intervenire fu proprio il padre di Michele, il generale Jeremi, poich\u00e9 la rivolta era scoppiata nei suoi territori. Da rivolta isolata questa si trasform\u00f2 dal 1649 in una rivolta che coinvolse tutta la nazione polacca, concludendosi nel 1654 con il Trattato di Perejaslav. Suo padre, avendo un ruolo chiave in tutti gli scontri armati, diede al figlio e a tutta la famiglia un enorme prestigio. Jeremi per\u00f2 mor\u00ec il 20 agosto 1651 in circostanze ancora misteriose, appena trentanovenne, per cui non fu in grado di vedere la fine della rivolta. La rivolta di Chmel'nyc'kij segn\u00f2 l'inizio di una lunga serie di conflitti, soprannominata, il Diluvio.\nMichele perse dunque il padre, che non aveva quasi conosciuto, a soli 12 anni, ma subito dopo la sua influenza e il suo potere a corte cominciarono a farsi notare. Con il violentissimo scoppio della Seconda guerra del nord la Polonia concluse l'epoca del Diluvio ma in un modo molto tragico. Nel 1655 infatti l'immenso esercito svedese del re Carlo X Gustavo di Zweibrucken-Cleeburg si un\u00ec sia con l'esercito del Brandeburgo che con il potentissimo esercito Russo dello zar Alessio Romanov, per scongiurare la legittima ascesa al trono di Svezia da parte del re di Polonia Giovanni II Casimiro Vasa. Quest'ultimo, in un primo momento fu deciso a riprendersi il trono della propria famiglia creando un'egemonia Vasa, ma l'immenso potere navale e militare che invase la Confederazione lo mise presto in seria difficolt\u00e0. La Polonia, non essendo pronta per un conflitto di tale portata, cerc\u00f2 solo di evitare l'avanzata della coalizione che giungeva da diverse direzioni: ovest (Germania), est (Russia) e nord (Svezia). Per il suo esercito non vi era via di scampo e presto Varsavia pass\u00f2 in mano agli svedesi. La corte fu cos\u00ec obbligata a spostarsi, e con lei tutti i ministri e i nobili.\nMichele, che alla sua et\u00e0 si trov\u00f2 suo malgrado invischiato in tale impresa, dovette seguire tutta la corte a Glok\u00f3wek, nella Slesia, e poi nel 1656 a Nysa. La guerra termin\u00f2 nel 1660 con la vittoria della Russia (Trattato di Andrusovo) e della Svezia e Brandeburgo (Pace di Welawa). La Polonia ne usc\u00ec distrutta. Durante la guerra, tuttavia, la corte pot\u00e9 di nuovo ricostituirsi in pianta stabile e riprendere la vita di sempre. Cos\u00ec Michele nel 1656 si trasfer\u00ec, grazie all'appoggio della regina Maria Luisa di Gonzaga-Nevers, nella prestigiosa Universit\u00e0 Carolina di Praga, dal 1620 sotto il controllo dei Gesuiti, e dove Michele acquis\u00ec una vastissima cultura linguistica e letteraria.\nNel 1660, una volta finita la guerra, fece ritorno in Polonia ricoprendo una carica come magistrato in alcune corti, tra le quali quella di Vienna. Nel 1663 prese per breve tempo parte come sottufficiale alla Guerra russo-polacca (1654-1667), in Ucraina, contro gli eserciti russi scatenati anni prima da Chmel'nyc'kij e desiderosi di una propria espansione verso ovest. Partecip\u00f2 poi nel 1665 anche al fianco del re e del suo futuro successore Giovanni Sobieski alla rivolta dell'atamano Jerzy Sebastian Lubomirski, contro l'autorit\u00e0 ormai compromessa del re Giovanni Casimiro.\nElezione a Re di Polonia.\nIl 10 maggio 1667 fu testimone della morte della regina Maria Luisa di Gonzaga-Nevers. Il re Giovanni Casimiro, che fino a quel momento aveva contato sull'appoggio della moglie a causa della sua continua depressione dovuta ai gravi problemi politici, si ritrova all'improvviso senza un appoggio morale. Questo provoc\u00f2 un tale peggioramento, anche fisico, che il re fu costretto ad abdicare il 16 settembre 1668, per poi trasferirsi in Francia come cardinale presso le cattedrali di Saint-Germain-des-Pr\u00e9s e di Saint-Martin de Nevers.\nMor\u00ec 4 anni dopo, 16 dicembre 1672, all'et\u00e0 di 63 anni. Dopo la sua abdicazione la Polonia, gi\u00e0 enormemente indebolita dalla rivolta di Lubomirski e dalle guerre del Diluvio, dovette trovare il modo di andare avanti senza una guida, e quindi iniziare una nuova campagna elettorale. Visto che l'ex re non aveva eredi e la famiglia Vasa si era del tutto estinta anche in Polonia, subito nella Dieta si formarono diversi partiti ognuno con diversi candidati che si proponevano al trono in base a diversi motivi. Si formarono rapidamente due fazioni di partiti in opposizione tra loro. Uno dei candidati fu proprio Michele Wi\u015bniowiecki, che, dopo una breve esitazione accett\u00f2, ottenendo tra l'altro, l'appoggio del vescovo di Che\u0142mno e vicecancelliere della Corona, Andrzej Olszowski.\nMichele, grazie al prestigio di cui godeva, presto ottenne un numero molto ampio di sostenitori. Tuttavia, altri influenti principi e magnati appoggiavano gran parte dell'opposizione guidata dal partito filo-francese, i cui candidati erano il principe Miko\u0142aj Pra\u017cmowski e l'atamano della Corona Giovanni Sobieski, stimato in tutta la Polonia e appoggiato da un'altra grande parte della Szlachta.\nDopo lunghi e intensi dibattiti durati pi\u00f9 di un anno finalmente si giunse alle elezioni ufficiali il 19 giugno 1669 presso Wola. Michele Korybut Wi\u015bniowiecki, con 11.271 voti in parlamento, venne eletto come re di Polonia e della Confederazione polacco-lituana a soli 29 anni, sconfiggendo la potente candidatura francese e i principi dell'opposizione. L'incoronazione ufficiale avvenne il 29 settembre 1669 nella Cattedrale del Wawel a Cracovia, con le insegne reali di Boleslao il Prode. Ad eseguire la consacrazione fu Miko\u0142aj Pra\u017cmowski, arcivescovo di Gniezno.\nMatrimonio e vita privata.\nI primi due anni di regno furono i migliori, anche se in Ucraina era in corso una guerra contro i tartari che teneva occupato l'esercito. In qualit\u00e0 di re Michele fu molto occupato politicamente ed economicamente a risolvere situazioni in varie zone del regno polacco, che si trovavano in grande difficolt\u00e0. Tra i suoi doveri immediati vi era anche il matrimonio. Questo compito fu attentamente preso in considerazione immediatamente dopo la sua incoronazione e quasi del tutto controllato dai ministri e dai nobili.\nSi giunse finalmente al 26 dicembre 1669: i ministri e i nobili concordarono che Michele avrebbe dovuto sposarsi con l'ultima figlia degli imperiali del Sacro Romano Impero: Eleonora di Gonzaga-Nevers e Ferdinando III d'Asburgo, lo stesso sovrano che nel 1648 aveva firmato la pace di Vestfalia per porre fine alla Guerra dei trent'anni. Difatti la sposa era la diciassettenne arciduchessa Eleonora Maria Giuseppina d'Austria, sorella di Leopoldo I d'Asburgo e di Maria Anna di Spagna, moglie di Filippo IV di Spagna.\nIl matrimonio fu celebrato ufficialmente il 27 febbraio 1670 presso il santuario di Jasna Gora nella citt\u00e0 di Cz\u0119stochowa, dal nunzio papale Galeazzo Marescotti. Eleonora venne poi incoronata il 19 ottobre 1670 nella basilica arcicattedrale di San Giovanni Battista di Varsavia. Con questo matrimonio la Polonia strinse un patto solenne con L'Austria, patto che render\u00e0 Michele Cavaliere dell'Ordine del Toson d'Oro. La regina, in seguito, in tutti i viaggi ufficiali, accompagn\u00f2 sempre il re guadagnandosi la stima del popolo, a discapito del marito.\nMichele umiliava Eleonora, sua moglie, e molto spesso organizzava delle orge. Ma delle voci ancora pi\u00f9 preoccupanti che giravano a corte facevano sospettare che Michele fosse omosessuale, orientamento desunto da alcuni suoi strani atteggiamenti. Nonostante avesse solo trent'anni, sembrava ne avesse molti di pi\u00f9; inoltre era del tutto calvo e indossava parrucche nere con i riccioli. Ogni tanto a corte si sospettava che la regina fosse incinta, ma in tutti casi si sent\u00ec poi ipotizzare di aborto per incidente. Tali voci inducevano a pensare che la storia del futuro erede fosse una copertura inventata dal re per nascondere la sua presunta omosessualit\u00e0, o comunque una condizione di impotenza.\nI nobili si sentirono spesso presi in giro dal re, e per questo arrivarono a seminare voci negative, su di lui come, quella della sua \"perversione\". In realt\u00e0 una volta la regina fu davvero incinta ed il figlio, un maschio, nacque e mor\u00ec lo stesso giorno nel corso del parto, il 29 novembre 1670. Questa gravidanza fallita imped\u00ec alla regina di essere incoronata lontano dalla capitale. La coppia reale non ebbe mai altri figli, oltre ad un altro episodio di gravidanza reale, che termin\u00f2 anche questa volta in tragedia. In seguito la regina non rimase pi\u00f9 incinta.\nIl regno di Michele: politica interna.\nAll'inizio del regno, Michele si rese conto che diversi nobili e lo stesso popolo erano contrari alla sua politica, e, a peggiorare la situazione, vi era anche la sua incapacit\u00e0 a gestire problemi complessi. Negli ultimi viaggi ufficiali del 1669 per le strade la gente lo insultava apertamente, era costantemente scortato, ed era oggetto di una satira pesante. La Dieta era molto scontenta del sovrano, dividendosi in due fazioni, entrambe sfavorevoli: la fazione degli \"scontenti\" e quella degli \"indecisi\".\nQuasi nessuno lo appoggiava, contrariamente ad una gran parte del clero e dei cardinali. La fazione degli indecisi era comunque in minoranza, mentre la maggioranza era costituita dagli \"scontenti\", appartenenti quasi tutti al partito filo francese che aveva perso le elezioni e capeggiato dal ex candidato al trono Miko\u0142aj Pra\u017cmowski, che, tra l'altro, nutriva un forte risentimento nei confronti del re. Vi erano poi anche molti altri potenti oppositori, come il Grande Atamano della Corona Giovanni Sobieski, il magnate Andrzej Morsztyn, Bogus\u0142aw e Micha\u0142 Kazimierz Radziwi\u0142\u0142, il governatore di Cracovia Aleksander Micha\u0142 Lubomirski, il governatore di Rutenia Stanis\u0142aw Jan Jablonowski, il voivoda di Pozna\u0144 Krzysztof Grzymultowski, e infine il vescovo di Cracovia Andrzej Trzebicki.\nNel 1669 in tutta la Polonia circolavano voci negative sul re, attribuibili in gran parte ai contadini ucraini e al ministro della giustizia e maresciallo del Sejm, Jan Wielopolski, uno dei numerosi nobili polacchi che organizz\u00f2, partendo da Cracovia, una feroce propaganda composta da una serie di striscioni e cartelli che umiliavano anche volgarmente il re, incitando anche il popolo a nutrire sentimenti antimonarchici. A nutrire maggiormente questo risentimento erano le popolazioni nel sud della Confederazione, continuamente oggetto degli assalti da parte dei tartari.\nMentre il popolo gridava \"abbasso il re\", la potente szlachta, rappresentata da famiglie emergenti come quella dei Radziwi\u0142\u0142, votava per la deposizione di Michele e per l'elezione del principe francese Charles-Paris d'Orl\u00e9ans. Michele non fu in grado di placare questa situazione, per cui cadde in depressione, inizi\u00f2 ad ingrassare e a soffrire di ulcera. Le potenti dinastie della szlachta agivano incontrastate nel parlamento obbligando il re ad eseguire mosse politiche ben precise, che, comunque sia, andavano contro la volont\u00e0 del popolo.\nIl 19 aprile 1670 il Grande Atamano della Corona Giovanni Sobieski fu a capo di una riunione del parlamento presso Trembowla, nella quale si occup\u00f2 della grave situazione dell'esercito in Ucraina e della mancanza di finanziamento dello Stato per pagare adeguatamente i soldati, ormai allo stremo. In questa riunione alcuni partiti difesero il re, creando per breve tempo una fazione alleata con Michele, soppressa l'anno successivo.\nNel 1671 la situazione dell'esercito degener\u00f2 in una rivolta armata nella regione della Volinia, rivolta contro il re, capeggiata da Stanis\u0142aw Wy\u017cycki, il primo ad attaccare le guardie reali, violando gli ordini di Sobieski, che in seguito fermer\u00e0 la rivolta. Fu proprio Sobieski a fermare l'opposizione del popolo evitando una guerra civile e per questo god\u00e9 di un forte appoggio da parte di tutta la nobilt\u00e0, ma a danno del re. Allo stesso tempo Michele promise di aumentare i salari dell'esercito e di migliorare i piani di battaglia, cosa che inizialmente non riusc\u00ec a realizzare per mancanza di fondi.\nNel 1672 l'Impero Turco dichiar\u00f2 guerra alla Polonia, dando cos\u00ec inizio alla Quarta Guerra Polacco-Ottomana. La Polonia nel 1667 era uscita sconfitta dalla Guerra russo-polacca, sconfitta dovuta ad una competizione con lo zar di Russia, conseguente alla Seconda Guerra del Nord, ed il sud in particolare, dalla Guerra polacco-cosacco-tartara. Quest'ultima invece fu conseguente ad una rottura dell'alleanza turco-tartara, cos\u00ec i tartari iniziarono un'avanzata sui territori dell'Ucraina appartenenti al sultano, ma gi\u00e0 nei primi mesi del 1666, questi attaccarono il voivodato polacco dell'atamano Petro Doro\u0161enko, che dovette arrendersi.\nL'avanzata tartara arriv\u00f2 a minacciare lo stesso sultano Maometto IV, che da li a poco dichiar\u00f2 guerra alla Polonia, procedendo con l'avanzata in Ucraina e saccheggiando le regioni poste a sud della Confederazione. I tartari vinsero la guerra, e, solo nel 1671, fu siglato un trattato di pace. I tartari erano spietati sia nel saccheggio che in battaglia, e, con la situazione politica polacca di quegli anni, e le pietose condizioni dell'esercito, neanche il grande Sobieski riusc\u00ec a batterli. La Turchia infatti fu la prima a mobilitare il suo esercito, approfittando dello stato quasi di Guerra Civile presente in Polonia fin dal 1664.\nOra i turchi stessi si erano mobilitati contro i polacchi per realizzare il grande progetto di invasione del sultano, e, in caso di resa da parte della Corona, avrebbero richiesto un'enorme quantit\u00e0 di oro e di territori. Michele a questo punto riun\u00ec un consiglio straordinario presieduto il 22 novembre 1664 da Stefan Stanis\u0142aw Czarnecki e da Sobieski. Erano presenti anche Miko\u0142aj Pra\u017cmowski, il quale fu attaccato dagli alleati del re, il nunzio papale, Francesco Buonvisi, ed il vescovo di Cracovia Andrzej Trzebicki.\nVennero lette le condizioni del sultano e furono allertate due grosse unit\u00e0 armate pronte a procedere contro i turchi sia in Ucraina che in Podolia. Lo stato di guerra imminente, comune a tutto il regno, provoc\u00f2 nella nobilt\u00e0 e nel popolo una riappacificazione, essenziale per affrontare i turchi. Questa \"pace\" fu ristabilita ufficialmente nel marzo 1673, quando a Varsavia venne, a questo proposito, organizzata una conferenza: fu stipulato un patto ufficiale tra popolo, Szlachta e re Michele, nel quale si giurava anche una reciproca collaborazione tra le diverse anime dello stato e i militari, ora necessaria per affrontare un lungo conflitto. Con questo atto si conclusero le lotte interne tra esercito, partiti politici e sovrano.\nLa politica estera e la Seconda Guerra Polacco-Ottomana.\nOrigini: Guerra Polacco-Cosacco-Tartara (1666-1671).\nFu uno dei numerosi conflitti che attanagliava la Polonia del tempo, conseguente alla Guerra Polacco-Cosacco-Tartara del 1666-1671. Questa inizi\u00f2 nel 1666, quando il sultano turco Maometto IV ruppe l'alleanza con l'Impero tartaro, iniziando ad avanzare nelle regioni tartare ucraine. Questi, spietati e feroci saccheggiatori, risposero con la conquista delle zone turche ucraine attaccando anche i voivodati ucraini della confederazione polacco-lituana. Il territorio dell'atamano Peter Doro\u0161enko fu totalmente occupato, arrendendosi poco dopo. In seguito l'atamano Doro\u0161enko tent\u00f2 pi\u00f9 volte di riprendere i suoi territori, ma senza successo. All'ultimo tentativo si alle\u00f2 con il sultano turco contro i tartari, i quali iniziarono una sistematica avanzata nell'Impero turco fino ad arrivare a minacciare lo stesso Maometto IV. L'Ucraina cadde nel caos: stermini, saccheggi e razzie venivano compiute giornalmente dai tartari. Fu a questo punto che la Polonia dichiar\u00f2 guerra all'Impero Tartaro per bloccare le lotte in Ucraina e per non far dilagare la guerra nelle zone della Polonia sud. Ma il regno polacco era troppo debole per agire, a causa dei dai conflitti che lo attanagliavano.\nI tartari, sfruttando questa debolezza si lanciarono all'avanzata nelle pianure della Polonia del sud, depredando e uccidendo chiunque incontravano. Il re Giovanni II Casimiro Vasa diede l'allarme civile a Cracovia e nelle regioni della Piccola Polonia: Kameniec, Podolia, Podlachia, ecc. L'atamano Doro\u0161enko si rese conto di poter ottenere molto pi\u00f9 dei suoi ex territori se avesse abbandonato l'alleanza con i turchi. E cos\u00ec fece: strinse un'alleanza con i tartari e garant\u00ec a questi, tutti i cosacchi del suo voivodato. Doro\u0161enko si rese responsabile di un vero e proprio affronto nei confronti del governo polacco: un atamano della Confederazione polacco-lituana che non solo si univa al peggior nemico del regno, ma faceva scontrare tutto il suo esercito cosacco, contro la sua stessa patria. L'avanzata cosacco-tartara ora procedeva incessante. A bloccare questa avanzata fu ancora una volta il grandioso e potentissimo Sobieski, che, tra il 1666 e il 1667 arrest\u00f2 completamente, soprattutto nel corso della battaglia di Podhajce. Nel 1670 Doro\u0161enko conquist\u00f2 di nuovo i suoi territori ucraini, e con i tartari depose il Khan di Crimea Adil Giray, sostituendolo con Selim I, che rialleatosi con i tartari fu responsabile di una seconda mobilitazione dell'esercito cosacco-tartaro contro la Polonia, anche questo fermato da Sobieski.\nLa guerra si concluse nel 1671 con il rinnovo dell'alleanza di Selim I con la Turchia, venendo cos\u00ec a formare una coalizione anti-tartara. L'esercito turco-crimeano avanz\u00f2 dal sud nelle zone ucraine dell'Impero tartaro, respingendo totalmente i tartari dalla Turchia e conquistando alcuni loro territori. Fu una vittoria per i turchi, ma una sconfitta per i polacchi. Secondo i piani, l'esercito di Sobieski avrebbe dovuto attaccare da nord i tartari, cosa che non accadde per la ribellione e successiva dissoluzione dell'esercito polacco-lituano dovuto alla mancanza di beni primari e delle paghe. Sobieski era impotente, non avrebbe potuto fare niente. I tartari, si resero conto di non poter attaccare la Turchia, cos\u00ec ne approfittarono, iniziando ad avanzare indisturbati in Polonia. Nel 1671 la guerra fin\u00ec con la conquista tartara di tutta l'Ucraina polacca e a sud, dei vasti territori delle pianure polacche.\nFasi della Guerra Polacco-Ottomana ed il suo tragico esito.\nI Tartari si ritirarono dai territori polacchi in breve tempo, in seguito alle minacce turche. Questa volta, lo stesso sultano Maometto IV, per soddisfare finalmente il suo desiderio di conquista polacca, decise di sfruttare il destino negativo della nazione, per invaderla e deporre il re una volta per tutte. Mobilit\u00f2 l'esercito turco guidato dal gran visir Faz\u0131l Ahmed K\u00f6pr\u00fcl\u00fc, composto da pi\u00f9 di 80.000 soldati. Cominciarono con l'invasione dell'Ucraina, poi di Kam\"janec', e poi a Leopoli, ecc.\nLe forze di Sobieski erano limitate, senza nerbo, con soldati stremati e in condizione disumane. Per non parlare degli stipendi, i quali Michele non poteva aumentare poich\u00e9 gi\u00e0 le tasse erano altissime e non godeva certo il favore del popolo. I polacchi non avevano scelta e furono costretti a firmare nel 1672 il trattato di Bu\u010da\u010d, il quale cedeva alla Turchia gran parte dell'Ucraina, il voivodato di Brac\u0142aw, quello di Podolia, parte di quello di Kiev e il pagamento alla Sublime Porta di 22.000 ducati d'oro.\nA Varsavia intanto regnava non il re, ma il caos. Il popolo era in preda alla paura della guerra, la Dieta era in subbuglio ed il re era in preda allo stress. Sobieski, a Varsavia, si riun\u00ec con il re e la Dieta, e, uniti alla volont\u00e0 e dalla rabbia dovuta all'umiliazione del popolo, decisero una nuova chiamata alle armi, e un brusco aumento delle tasse. La Polonia riacquist\u00f2 un esercito: guidato da Sobieski, era composto da 37.000 soldati. Si apr\u00ec cos\u00ec la seconda fase della guerra. Nel 1673, Sobieski lanci\u00f2 una serie di micidiali attacchi ai turchi, soprattutto nella battaglia di Kothyn, nel quale fu acclamato eroe nazionale.\nMa nel 1674, l'aumento delle tasse e la mancata fornitura di armi e soldati, fu la causa di ribellioni sia dell'esercito in Lituania sia di imponenti rivolte da parte del popolo. Questo provoc\u00f2 una ritirata polacca, mentre la Turchia continuava a essere rifornita da uomini e armi. Un nuovo micidiale colpo fu lanciato dai turchi nel 1675, con un attacco di 200.000 soldati, che per miracolo Sobieski riusc\u00ec a fermare prima della capitale.\nNel 1676, con la battaglia di \u017burawno, i turchi sconfissero definitivamente i polacchi ponendo termine alla guerra. I turchi tennero i due terzi dei territori conquistati nel 1672 e la Polonia cadde sotto l'egemonia turca. Intanto Michele era morto da tre anni a causa di una serie di malattie dovute soprattutto allo stress. Ad essere eletto re fu Sobieski, col nome di Giovanni III, oggi considerato uno dei pi\u00f9 grandi re polacchi.\nLa sua malattia e la morte improvvisa.\nFino a quel momento, a comandare al fronte era stato lo stesso re Michele, anche se le strategie di attacco erano ordinate da Sobieski. Ora Michele soffriva di un'ulcera acuta, che non gli permetteva pi\u00f9 di stare al fronte. Lasci\u00f2 il totale comando a Sobieski e torn\u00f2 a Varsavia circondato dai medici. La loro diagnosi fu proprio un'estesa ulcera dovuta alle grandi tensioni della guerra e dei problemi che affliggevano il regno, una responsabilit\u00e0 troppo grande per l'uomo.\nL'aggravarsi delle critiche lo avevano condotto in una crisi depressiva che neanche con il tempo pot\u00e9 essere mitigata dalle cure. Non riusciva pi\u00f9 a muoversi normalmente e doveva essere sempre seguito. I medici provavano invano delle cure, soprattutto a quel tempo non si conosceva poco o nulla sull'origine di questo male e procedendo anche con salassi, ma del tutto inutili per risolvere la sua malattia.\nMichele Korybut Wi\u015bniowiecki mentre si trovava nella residenza reale di Leopoli, fu trovato morto sul suo letto la sera del 10 novembre 1673. Si pensava ad un infarto, ma poi l'autopsia rivel\u00f2 che la causa era la rottura di un tratto gastro-intestinale dovuto ad una forte penetrazione di succhi gastrici ricchi di acido cloridrico presenti nello stomaco e sulle sue pareti, e quindi provocando la morte istantanea. Insomma, fu un forte attacco d'ulcera a ucciderlo e a soli 33 anni, un'et\u00e0 giovanissima.\nIl giorno dopo venne data la notizia, seguita da solenni funerali nella \"cattedrale di Varsavia\". La sua salma fu sepolta in tre diversi luoghi: il cuore fu sepolto nel chiostro del monastero camaldolese di Bielany in Varsavia. Alcuni visceri furono posti in un'urna e condotti presso la cattedrale latina di Leopoli, mentre il corpo rimase fino al 20 novembre 1673 a Varsavia, in una camera ardente. Dopo i funerali fu trasferito, insieme alle ceneri di Giovanni II Casimiro Vasa, nel seminterrato della Cattedrale di Wawel a Cracovia. Tuttora le sue spoglie riposano l\u00ec, con tutti gli altri re Polacchi. Una cosa \u00e8 certa, per quanto possa essere stato penoso il suo regno, Michele \u00e8 morto per il grande stress dovuto al dramma della sua nazione, pur facendo del suo meglio per risolverlo.\nGiudizio sulla sua persona e sul suo regno.\nMichele Tommaso Korybut Wi\u015bniowiecki era una persona dotata di un carattere e di un aspetto fuori dall'ordinario. Il fatto che da giovane abbia studiato all'universit\u00e0 di Praga lo aveva reso incredibilmente colto, anche se non si distingueva dagli intellettuali del tempo. Conosceva ben sei lingue: oltre al polacco, il francese, il tedesco, l'italiano, il turco, il latino ed il tartaro.\nIl suo aspetto fisico era molto originale: pur avendo solo trent'anni, era molto piccolo, goloso e indossava sempre vestiti che mettevano in evidenza il suo fisico infelice. Era grassoccio e paffuto, con due lievi baffi sotto al naso. Ma la trasformazione avvenuta nei suoi ultimi anni di vita era dovuta soprattutto allo stress causato dai problemi nel regno, che lo induceva a mangiare di pi\u00f9 per compensazione. In testa era completamente calvo e indossava sempre vistose parrucche. Si pensava che la sua impotenza derivasse dall'eccesso nell'alimentazione.\nMa altri ancora lo consideravano omosessuale, anche se per dire questo non ci sono prove. Secondo molti storici questa voce \u00e8 stata diffusa semplicemente a causa del suo strano e a volte inspiegabile comportamento: riservato, silenzioso, con scatti di nervi improvvisi, ecc. Ma questo, in realt\u00e0, era frutto della depressione. \nSobieski lo defin\u00ec ironicamente \"il re scimmia\". Tra i pregi di Michele, per esempio, si possono annoverare una grande dignit\u00e0 e una perfetta padronanza del linguaggio, derivante soprattutto dalle sue notevoli conoscenza linguistiche. Ma aveva anche molti difetti: pigro e vile, soprattutto in guerra, quando comandava al fronte.\nFu avido di potere nei confronti dei ministri o della regina, la quale, una volta morto il marito, si rispos\u00f2 il 6 febbraio 1678 a Wiener Neustadt col duca Carlo V di Lorena. Ma il suo maggior difetto era una cronica incapacit\u00e0 ed inaffidabilit\u00e0 sia politica che militare, per la quale dovette subire moltissime umiliazioni. Il suo brevissimo regno di 4 anni, tra il 1669 ed il 1673, fu una continua lotta contro le avversit\u00e0, pesanti offese e la mancanza di rispetto, che la Dieta, la plebe, e l'esercito avevano nei suoi confronti. \nProprio per questo Michele fu uno dei re polacchi meno stimati. Aveva una grande difficolt\u00e0 nel prendere decisioni politiche definitive. Ma nel corso del suo sfortunato regno, Michele cerc\u00f2 in tutti i modi di evitare inutili spargimenti di sangue, sia all'interno che all'esterno del regno. Pi\u00f9 che i difetti, fu la sua grande sfortuna, la debolezza sia fisica e soprattutto morale a segnare cos\u00ec pesantemente il suo regno, il quale fu completamente offuscato da quello glorioso e trionfante del suo successore: Giovanni III Sobieski, che condusse ad un periodo di pace, di vittorie militari e di prosperit\u00e0. In Polonia fu soprattutto ricordato per le grandi vittorie contro i turchi nel corso della Guerra austro-turca (1683-1699), a fianco del grande Eugenio di Savoia e di Leopoldo I d'Asburgo. Sobieski mor\u00ec nel 1697 ed oggi viene ricordato come uno dei pi\u00f9 grandi re polacchi.\nRitratto di Michele Wi\u015bniowiecki.\nQui a sinistra possiamo osservare un ritratto di Michele Wi\u015bniowiecki in armatura ufficiale, nel periodo della sua depressione e negli ultimi mesi di vita, intorno ai primi mesi del 1673, in realt\u00e0 molto pi\u00f9 grasso e goffo dei suoi ritratti al momento dell'ascesa al trono. Qui \u00e8 ritratto da un pittore anonimo polacco nel momento pi\u00f9 difficile, quando i turchi erano in procinto di attaccare la Polonia, mentre il popolo gli mancava di rispetto e lo insultava desiderando che abdicasse. Il quadro corrisponde perfettamente alla sua immagine. A cominciare dal viso: si nota un'espressione preoccupata ed in ansia per il futuro. A livello fisico il viso \u00e8 alquanto paffuto, con baffi leggeri sopra due vistose labbra. Occhi leggermente fuori dalle orbite. Si nota abbastanza bene la sua bassa statura e la posizione leggermente gobba.\nNonostante l'armatura si nota il suo fisico grasso e goffo, segnato da un forte stress. La sua armatura nera non \u00e8 eccessivamente decorata, nonostante fosse un ufficiale. Inoltre questa ricopre le braccia solo fino al gomito, poi si intravede una manica di camicia ornata, posta al di sopra da una grossa manica a ventaglio con molte decorazioni in bronzo scuro. Una cintura rossa trattiene una spada al posto delle ormai diffuse cravatte a fazzoletto del tempo. Inoltre notiamo un grosso e largo colletto bianco tipico dell'inizio del secolo, ornato con diverse sfumature e rifiniture. Sotto al suo gran colletto si nota un oggetto particolare: una specie di grossa collana dorata con appeso una specie di maiale. Era la collana ufficiale a rappresentare la sua onorificenza di Cavaliere dell'Ordine del Toson d'Oro, nel quale era entrato ufficialmente con il matrimonio con Eleonora, figlia di Ferdinando III imperatore del Sacro Romano Impero, con il quale strinse la secolare alleanza tra Austria e Polonia.\nInfine si pu\u00f2 notare la sua immensa parrucca di riccioli neri, che, se la si nota bene, si pu\u00f2 vedere che sopra la sua testa la parrucca \u00e8 continua (a differenza delle parrucche del tempo dotate di uno spacco posto al centro della testa che segnava l'attaccatura). Questo porta a dedurre che la sua testa era completamente calva, come di fatto \u00e8 dimostrato. Lo sfondo pare raffigurare l'angolo di una tenda rossa e un quadro, probabilmente raffigurante scene di guerra (per dimostrare a chi osserva il ritratto che in quel momento la Polonia era in guerra, in questo caso contro i turchi). In conclusione la sua valutazione finale \u00e8 che i 33 anni che Michele mostrava nel dipinto erano portati molto male, sempre a causa della depressione."}
{"id": "1505369", "revid": "1366307", "url": "https://it.wikipedia.org/wiki?curid=1505369", "title": "Colatina", "text": "Colatina \u00e8 un comune del Brasile nello Stato dell'Esp\u00edrito Santo. \u00c8 una delle principali citt\u00e0 dell'entroterra dello stato e la sua influenza copre anche le citt\u00e0 dell'est del Minas Gerais. Con 124.525 abitanti, \u00e8 l'ottavo comune pi\u00f9 popoloso dello stato e il 238\u00ba del Brasile.\nCome risultato della sua economia diversificata, con un buon equilibrio tra i tre settori produttivi - primario, secondario e terziario, nonch\u00e9 la presenza di un considerevole parco educativo e servizi soddisfacenti nell'assistenza sanitaria di base e avanzata, il comune occupa il quinto posto nella classifica di indice di sviluppo umano dello stato, con un indice corrispondente a 0,746, che \u00e8 considerato elevato per il Programma delle Nazioni Unite per lo sviluppo (UNDP). Tra i 5 565 comuni brasiliani, Colatina occupa il 628\u00ba posto in relazione allo stesso elemento.\nL'evoluzione del suo punto urbano avvenne inizialmente, a partire dalla riva sud del Rio Doce. Al giorno d'oggi notiamo un equilibrio tra le due parti. Questi sono collegati per mezzo di due ponti. Colatina \u00e8 affettuosamente conosciuta come la \"Principessa del Nord\", a causa del ruolo di primo piano che ha svolto nell'economia dell'Esp\u00edrito Santo negli anni 1950 e 1960."}
{"id": "1505371", "revid": "124222263", "url": "https://it.wikipedia.org/wiki?curid=1505371", "title": "Cyclosa", "text": "Cyclosa \u00e8 un genere appartenente alla famiglia Araneidae.\nEtimologia.\nIl nome deriva dal greco , \"kyklos\", cio\u00e8 \"cerchio, giro\", per le modalit\u00e0 della tessitura della tela.\nCaratteristiche.\nUna delle peculiarit\u00e0 di questo genere \u00e8 di porre verticalmente le prede imbozzolate lungo la tela, probabilmente per tenerle costantemente sotto controllo.\nDistribuzione.\nLe numerose specie oggi note e la loro diffusione rendono questo genere pressoch\u00e9 cosmopolita, con l'eccezione dei Poli. Le specie dall'areale pi\u00f9 vasto sono la \"C. conica\" e la \"C. oculata\", rinvenute in molte localit\u00e0, rispettivamente, della regione olartica e della regione paleartica.\nTassonomia.\nConsiderata un sinonimo anteriore di \"Parazygia\" , secondo la specie tipo \"Parazygia accentonotata\" , a seguito di un lavoro di Levi (1977a).\nDal 2013 non sono stati esaminati esemplari di questo genere.\nA dicembre 2013, si compone di 168 specie e 8 sottospecie:"}
{"id": "1505373", "revid": "144796", "url": "https://it.wikipedia.org/wiki?curid=1505373", "title": "Michele Korybut Wisniowiecki di Polonia", "text": ""}
{"id": "1505375", "revid": "729019", "url": "https://it.wikipedia.org/wiki?curid=1505375", "title": "Stazione di Santa Maria del Pozzo", "text": "La stazione di Santa Maria del Pozzo \u00e8 una stazione ferroviaria di Napoli, posta sulla linea Napoli-Poggiomarino della ex Circumvesuviana.\n\u00c8 situata nella periferia est della citt\u00e0, nel quartiere Barra, al confine con San Giorgio a Cremano. Il nome deriva dalla vicina chiesa di Santa Maria del Pozzo.\nStrutture e impianti.\nLa stazione dispone di un piccolo fabbricato viaggiatori, ma non offre alcun servizio.\nAll'interno si contano due binari passanti muniti di due banchine e collegati tramite un sovrapassaggio.\nNon \u00e8 presente lo scalo merci.\nMovimento.\nIl traffico \u00e8 limitato, concentrato soprattutto nelle ore di punta e in direzione Napoli. Vi fermano tutti i treni accelerati e diretti, mentre non effettuano fermata i direttissimi. Le principali destinazioni sono Napoli, Sorrento e Poggiomarino oltre ai treni limitati ad Ercolano, Torre del Greco e Torre Annunziata.\nServizi.\nLa stazione dispone di:"}
{"id": "1505376", "revid": "125171741", "url": "https://it.wikipedia.org/wiki?curid=1505376", "title": "Bruno Boni", "text": "Biografia.\nTra i fondatori della Democrazia Cristiana, \u00e8 stato vicesindaco di Brescia dal 1946 al 1948 e Sindaco di Brescia per circa trent'anni, dal 1948 al 1975 e poi Presidente della Provincia della stessa citt\u00e0 dal 1975 al 1985. Concluse la propria carriera politica come Presidente della Camera di Commercio di Brescia. Nel 1993 \u00e8 nominato vicepresidente della Societ\u00e0 Autostrade Brescia-Padova.\nTra il 1943 e il 1945 partecipa alle riunioni del Comitato di Liberazione Nazionale clandestino con Pietro Bulloni e Leonzio Foresti. Sorvegliato dalla Polizia della RSI \u00e8 arrestato nel settembre del 1944 e detenuto per alcuni mesi nel carcere di Canton Mombello a Brescia. Segretario provinciale della Dc di Brescia dal 1947 al 1951 e dal 1954 al 1963.\nTra le sue iniziative politiche vi fu quella di diffondere la cultura ferroviaria: nel 1961 partecipa alla posa della locomotiva n. 1 della SNFT presso il castello: fu il primo monumento italiano alla locomotiva, voluto espressamente dalla sua giunta. Tre anni dopo il comune dona al neonato Club Fermodellistico Bresciano l'uso di due stanze allo scopo di allestire un plastico e un museo delle riproduzioni modellistiche.\nInsignito della laurea ad honorem si \u00e8 molto battuto per la nascita dell'Ateneo di Brescia (Universit\u00e0 Statale), che oggi gli dedica il complesso contenente gli alloggi per gli studenti.\nOltre che per la sua esperienza come primo cittadino della citt\u00e0 \u00e8 ricordato per il suo legame con lo sport, che lo port\u00f2 a ricoprirne svariati incarichi di organizzazione. Era un grande appassionato di ciclismo e questo lo port\u00f2 a organizzare molte tappe del Giro d'Italia, una partenza del Giro di Lombardia e a collaborare con l'organizzazione dei Campionati del mondo di ciclismo su strada del 1962, disputatosi a Sal\u00f2.\nBoni contribu\u00ec anche a fare rinascere, sebbene in veste di rievocazione storica e non di gara, la Mille Miglia, interrotta precedentemente per i gravi incidenti che spesso la funestavano.\nDal 1968 al 1969 fu anche presidente della squadra di calcio del Brescia, della quale in giovent\u00f9 era stato portiere nella squadra riserve.\nPiazza Bruno Boni.\nNel 1998 l'amministrazione comunale ha dedicato al sindaco, che dal 1948 al 1975 ha governato la citt\u00e0, una piazza nel centro cittadino.\nLa piazza \u00e8 circondata da un grande antico isolato che si estende dall'edificio porticato un tempo appartenente al secolare albergo Gambero, con ingresso sull'odierno corso Zanardelli, al teatro Sociale verso via Felice Cavallotti. A ovest si affaccia il settecentesco palazzo Bettoni Cazzago che si apriva verso il giardino interno, oggi sostituito dalla piazza. A sud, lo spazio \u00e8 delimitato dai resti medioevali della chiesa di Santa Maria Maddalena."}
{"id": "1505377", "revid": "1366307", "url": "https://it.wikipedia.org/wiki?curid=1505377", "title": "Concei\u00e7\u00e3o da Barra", "text": "Concei\u00e7\u00e3o da Barra \u00e8 un comune del Brasile nello Stato dell'Esp\u00edrito Santo, parte della mesoregione del Litoral Norte Esp\u00edrito-Santense e della microregione di S\u00e3o Mateus."}
{"id": "1505378", "revid": "1573940", "url": "https://it.wikipedia.org/wiki?curid=1505378", "title": "Toxorhynchites", "text": "Toxorhynchites \u00e8 un genere di insetti appartenente alla famiglia Culicidae, sottofamiglia Culicinae. \u00c8 l'unico genere della trib\u00f9 Toxorhynchitini.\nA differenza di diversi insetti appartenenti all'ordine dei ditteri, le femmine del genere \"Toxorhynchites\" non sono ematofaghe, ossia non hanno bisogno di succhiare il sangue da vertebrati per ricavare le proteine necessarie allo sviluppo embrionale della larva.\nIl genere \"Toxorhynchites\" comprende circa 100 specie.\nCiclo vitale.\nLe larve possono svilupparsi sia in ambiente acquatico che terrestre.\nLa loro alimentazione consiste in larve di altri ditteri.\nDopo una serie di accrescimenti le larve subiscono una mutazione completa, che la porta alla fase adulta.\nCaratteristiche morfologiche.\nLa morfologia esterna di questi insetti ricorda moltissimo quella dei loro parenti ematofagi: \nAlimentazione.\nLe femmine del genere \"Toxorhynchites\" non sono ematofaghe, lo sviluppo embrionale della larva avviene anche senza l'apporto proteico fornito dal sangue dei vertebrati.\nLe larve tendono ad essere predatrici, nutrendosi di larve di altri ditteri, mentre gli adulti presentano una diversit\u00e0 di alimentazioni, anche se non sono pochi i casi di specie predatrici di altri ditteri.\nQuesto rende questi insetti estremamente interessanti al fine della lotta biologica agli altri ditteri.\nTassonomia.\nIl genere comprende le seguenti specie:"}
{"id": "1505379", "revid": "1366307", "url": "https://it.wikipedia.org/wiki?curid=1505379", "title": "Concei\u00e7\u00e3o do Castelo", "text": "Concei\u00e7\u00e3o do Castelo \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Afonso Cl\u00e1udio."}
{"id": "1505380", "revid": "767487", "url": "https://it.wikipedia.org/wiki?curid=1505380", "title": "Aroneanu", "text": "Aroneanu \u00e8 un comune della Romania di 3.012 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Aroneanu, Doroban\u021b, Rediu Aldei, \u0218orogari.\nAroneanu fa parte della Zona Metropolitana di Ia\u0219i.\nLe origini di Aroneanu risalgono al XVI secolo e la localit\u00e0 prende il nome dal signore della Moldavia Aron Vod\u0103, che nel 1594 vi fece costruire un monastero."}
{"id": "1505381", "revid": "588403", "url": "https://it.wikipedia.org/wiki?curid=1505381", "title": "Bryn Terfel", "text": "Specializzatosi inizialmente in ruoli comici mozartiani, in particolare Figaro, Leporello e Don Giovanni, successivamente ha rivolto l'attenzione verso ruoli drammatici pucciniani e wagneriani.\nBiografia.\nDa giovane prese parte agli \"eisteddfodau\", i concorsi canori gallesi, vincendo alcuni premi. A diciannove anni si iscrisse alla Guildhall School of Music and Drama di Londra, dove studi\u00f2 per tre anni.\nNel 1990 finalmente debutt\u00f2 nel ruolo di Guglielmo in \"Cos\u00ec fan tutte\". Al Royal Opera House di Londra debutta nel 1992 come Masetto in \"Don Giovanni\".\nAl Teatro alla Scala di Milano debutta nel 1993 con \"Kindertotenlieder\" di Gustav Mahler diretto da Giuseppe Sinopoli. Inaugura la stagione 2011 interpretando Leporello in \"Don Giovanni\".\nAl Wiener Staatsoper debutta nell'aprile 1993 come Figaro ne \"Le nozze di Figaro\".\nAll'Opera di Chicago debutta nel 1993 come Donner in \"Das Rheingold\".\nPer il Metropolitan Opera House debutta nel 1994 come Figaro ne \"Le nozze di Figaro\".\nHa cantato in alcuni dei maggiori teatri, con grandi direttori d'orchestra come Sir John Eliot Gardiner, Claudio Abbado, Georg Solti e James Levine. In \"Don Giovanni\" ha interpretato sia il ruolo del protagonista che quelli di Leporello e Masetto.\nNel 2003 il Principe di Galles lo ha insignito del titolo di commendatore dell'Ordine dell'Impero britannico.\nVita privata.\nVive nei pressi di Caernarfon. \u00c8 stato sposato con la fidanzata di giovent\u00f9, Lesley, fino al dicembre 2012 quando i due si sono separati. La coppia ha avuto tre figli."}
{"id": "1505382", "revid": "729019", "url": "https://it.wikipedia.org/wiki?curid=1505382", "title": "Battaglia di Las Mercedes", "text": "La battaglia di Las Mercedes fu uno scontro armato avvenuto tra il 29 luglio e l'8 agosto 1958 nell'ambito della rivoluzione cubana. La battaglia fu una trappola progettata dal generale Eulogio Cantillo che aveva l'intenzione di accerchiare e massacrare la guerriglia di Fidel Castro. Le violenze terminarono quando Castro propose un cessate il fuoco a Cantillo, che non soddisfatto dall'andamento dello scontro accett\u00f2.\nLa battaglia di Las Mercedes costituisce l'ultima fase dell'operazione Verano, una massiccia controffensiva estiva che le forze regolari di Batista lanciarono contro i rivoltosi castristi.\nAntefatti.\nI Battaglioni 17 e 18 delle forze armate cubane erano stati nettamente sconfitti dai \"barbudos\" durante la battaglia di La Plata.\nI membri del Battaglione 18 avevano scavato una trincea in cui si erano rifugiati in attesa di rinforzi: Cantillo, che guidava il Battaglione 17, diede ordine ai trincerati di provare ad uscire dalla fossa (nonostante fossero completamente assediati dai rivoltosi), promettendo in cambio il celere arrivo dei suoi uomini. Tuttavia, i soldati di Castro riuscirono sia ad evitare l'arrivo dei cantilliani sia a reprimere la sollevazione degli accerchiati, che dopo dieci giorni di coriacee lotte rinunciarono al loro intento.\nCantillo diede quindi ordine ai suoi soldati di fingere una ritirata verso il lago Las Mercedes, pensando che i rivoluzionari attuassero un agguato nelle retrovie delle sue truppe: proprio come previsto dal generale, Castro diede questo ordine.\nLa battaglia.\nPer la prima volta da quando cominci\u00f2 la rivoluzione, quindi, furono i batistiani a far cadere in trappola i castristi e non viceversa.\nL'esercito regolare cubano si attest\u00f2 nelle sue posizioni il 29 luglio e nello stesso giorno Castro diede l'ordine agli uomini del suo luogotenente Ren\u00e9 Ramos Latour di agguantare i soldati in ritirata: inizialmente le forze di Ramos Latour riuscirono a uccidere 30 nemici, ma il fatto che Cantillo conoscesse i loro piani li mise nella scomoda posizione di assediati e assedianti al tempo stesso.\nRamos Latour chiese quindi aiuto alla colonna di Castro, che per\u00f2 poteva giungere nel luogo dello scontro solo attraverso la strada \"Palma Sugar Mill\": sapendolo, i nemici si fecero trovare appostati e aprirono una raffica di colpi contro il \"l\u00ecder maximo\".\nCantillo non si accontent\u00f2 di un successo risicato e chiese l'aiuto di un'altra divisione, che contava 1.500 uomini: tuttavia questa truppa fu fermata dalla colonna di Che Guevara (precedentemente immobile) che ne imped\u00ec il congiungimento con il Battaglione 17. Alcuni hanno criticato il fatto che Guevara non prest\u00f2 aiuto, se non indirettamente, agli uomini di Ramos Latour: il maggiore dei Marines Larry James Bockman sostenne invece che la strategia del \"Che\" era l'unica attuabile in quel momento (se i 1.500 si fossero uniti ai cantilliani sarebbe stato molto difficile batterli) ed egli defin\u00ec la condotta militare del medico argentino \"brillante\".\nGi\u00e0 il 31 luglio Castro si era reso conto che un successo totale come era stato quello di La Plata era impossibile da raggiungere a Las Mercedes. Egli aveva infatti perso 70 uomini, tra cui Ramos Latour, e il trionfo del Che sui 1.500 sicuramente impediva la disfatta ma di certo non garantiva una vittoria. Il 1\u00ba agosto Castro propose a Cantillo un cessate il fuoco dalla durata di sette giorni, che incredibilmente il generale accett\u00f2: i motivi di tale scelta sono ancora oscuri, dato che erano i batistiani ad avere in mano, seppur in maniera non nettissima, le redini della battaglia.\nRisultati e conseguenze.\nIl 2 agosto una delegazione del presidente Fulgencio Batista fu ricevuta da Fidel Castro, ma i colloqui non portarono a nessun risultato. Poco dopo le trattative diplomatiche, Castro furbescamente riusc\u00ec a fuggire cos\u00ec che l'8 agosto, quando i regolari si ripresentarono sul campo di battaglia, non trovarono nessuno: lo scontro era finito.\nDato che le minuscole truppe di Castro avevano perso quasi un quarto dei suoi uomini, questa battaglia sembrerebbe all'apparenza una sconfitta dei \"barbudos\", ma in realt\u00e0 non fu cos\u00ec: l'annientamento era stato evitato e il fatto che egli fosse riuscito a gabbare furbescamente Cantillo provoc\u00f2 la demoralizzazione delle truppe e la perdita di fiducia di Batista nei confronti del suo generale.\nDopo questa sfida Castro si convinse a combattere non pi\u00f9 in luoghi bucolici e isolati ma all'interno delle grandi citt\u00e0: entro quattro mesi, la sua rivoluzione trionf\u00f2 e Batista fu costretto all'esilio.\nFu questa la prima battaglia in cui l'estro strategico del Che emerse: senza la sua azione vittoriosa contro i 1.500, molto probabilmente la battaglia di Las Mercedes si sarebbe tramutata in un mare di sangue per i rivoluzionari."}
{"id": "1505384", "revid": "1366307", "url": "https://it.wikipedia.org/wiki?curid=1505384", "title": "Divino de S\u00e3o Louren\u00e7o", "text": "Divino de S\u00e3o Louren\u00e7o \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1505388", "revid": "729019", "url": "https://it.wikipedia.org/wiki?curid=1505388", "title": "Stazione di San Giorgio Cavalli di Bronzo", "text": "La stazione di San Giorgio Cavalli di Bronzo \u00e8 una fermata della linea Napoli \u2013 Poggiomarino della ex Circumvesuviana a servizio del comune di San Giorgio a Cremano. La stazione porta dal 2006 anche il nome di Villa Bruno vista la vicinanza con questa struttura.\nStrutture e impianti.\nLa stazione sorge in una galleria ed il fabbricato viaggiatori ospita una biglietteria e l'accesso al piano sottostante dove si trovano i binari: l'accesso \u00e8 permesso sia da normali scale che da scale mobili.\nI binari sono due e passanti, muniti di due banchine. Non \u00e8 presente invece lo scalo merci.\nMovimento.\nVi fermano tutti i treni \"accelerati\" e \"diretti\", mentre non effettuano fermata i \"direttissimi\".\nServizi.\nLa stazione dispone di:"}
{"id": "1505392", "revid": "1366307", "url": "https://it.wikipedia.org/wiki?curid=1505392", "title": "Domingos Martins", "text": "Domingos Martins \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Afonso Cl\u00e1udio."}
{"id": "1505393", "revid": "1442080", "url": "https://it.wikipedia.org/wiki?curid=1505393", "title": "Sergio Omar Almir\u00f3n", "text": "\u00c8 il padre di Sergio Bernardo Almir\u00f3n, ex calciatore di ruolo centrocampista, che tra le altre ha militato anche in Udinese, Hellas Verona, Empoli, Juventus, Fiorentina, Bari e Catania.\nCarriera.\nClub.\nInizi\u00f2 a giocare nel Newell's Old Boys, rimanendovi per dodici anni e vincendovi un campionato argentino, nel 1987-1988. Trasferitosi al Tours FC in Francia, vi gioc\u00f2 un solo campionato, segnando 8 reti in 29 gare. Torn\u00f2 nel continente americano giocando dapprima per i Tigres de la U.A.N.L., squadra messicana, e successivamente tornando in Argentina, vestendo la maglia dell'Estudiantes. Nel 1992 gioc\u00f2 con il Central C\u00f3rdoba, fino al 1994, anno nel quale si ritir\u00f2 con la maglia del Talleres.\nNazionale.\nPartecip\u00f2 con l' al vittorioso non giocando una partita. Nonostante giocasse come centravanti, Almir\u00f3n indoss\u00f2 durante la rassegna il numero 1, riservato di norma ai portieri, in quanto in quel periodo nella nazionale argentina era abitudine numerare i giocatori secondo l'ordine alfabetico (una situazione simile capit\u00f2 anche ai Campionati Mondiali del 1978 e 1982)."}
{"id": "1505395", "revid": "287204", "url": "https://it.wikipedia.org/wiki?curid=1505395", "title": "Sergio Omar Almiron", "text": ""}
{"id": "1505399", "revid": "1366307", "url": "https://it.wikipedia.org/wiki?curid=1505399", "title": "Dores do Rio Preto", "text": "Dores do Rio Preto \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1505400", "revid": "196390", "url": "https://it.wikipedia.org/wiki?curid=1505400", "title": "JWOC", "text": ""}
{"id": "1505401", "revid": "729019", "url": "https://it.wikipedia.org/wiki?curid=1505401", "title": "Stazione di Miglio d'Oro", "text": "La stazione di Miglio d'Oro \u00e8 una stazione di Ercolano, gestita dalla ex Circumvesuviana, posta sulla linea Napoli-Poggiomarino. La stazione, che precedentemente era chiamata \"Via Doglie\", si trova in prossimit\u00e0 del Miglio d'oro e di alcuni ritrovamenti archeologici.\nDati ferroviari.\nLa stazione dispone di un fabbricato viaggiatori chiuso e quindi non vi \u00e8 alcun servizio per i viaggiatori.\nI binari sono due e passanti e l'accesso alle due banchine \u00e8 permesso grazie a due scalinate che si originano direttamente dalla strada.\nNon vi \u00e8 scalo merci.\nMovimento passeggeri e ferroviario.\nIl traffico passeggeri \u00e8 buono ed \u00e8 composto principalmente da pendolari e da qualche turista e vi fermano tutti i treni \"accelerati\" e \"diretti\". Le principali destinazioni sono Napoli, Sorrento e Poggiomarino oltre ai treni limitati a Torre del Greco e Torre Annunziata.\nServizi.\nLa stazione non dispone di alcun servizio."}
{"id": "1505403", "revid": "216354", "url": "https://it.wikipedia.org/wiki?curid=1505403", "title": "Di Blasi Industriale srl", "text": ""}
{"id": "1505404", "revid": "1776051", "url": "https://it.wikipedia.org/wiki?curid=1505404", "title": "B\u0103l\u021ba\u021bi", "text": "B\u0103l\u021ba\u021bi \u00e8 un comune della Romania di 5.220 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: B\u0103l\u021ba\u021bi, Cot\u00e2rgaci, Filia\u0219i, M\u0103d\u00e2rje\u0219ti, Podi\u0219u, S\u00e2rca, Valea Oilor."}
{"id": "1505405", "revid": "287204", "url": "https://it.wikipedia.org/wiki?curid=1505405", "title": "Baltati", "text": ""}
{"id": "1505407", "revid": "1304007", "url": "https://it.wikipedia.org/wiki?curid=1505407", "title": "Gabbiano Top Team Volley Mantova", "text": "Il Gabbiano Top Team Volley Mantova \u00e8 una societ\u00e0 pallavolistica maschile di Mantova.\nStoria della societ\u00e0.\nIl Top Team Volley nasce nell\u2019estate del 1998 quando un gruppo di amici, ex giocatori e appassionati di pallavolo decidono di acquistare un diritto sportivo di serie C. Con la denominazione SYSTEMCOPY (azienda del socio e Vice Presidente Stefano Ravanini) inizia l\u2019avventura.\nNel 2004 il Top Team Volley passa dalla forma giuridica di semplice Associazione Sportiva Dilettantistica a quella di societ\u00e0 a responsabilit\u00e0 limitata (SRL).\nNella stagione 2006-2007 arriva la promozione in serie A2. Per 4 anni i virgiliani sono protagonisti di appassionanti tornei che vedono in campo atleti di fama internazionale.\nNell\u2019estate del 2018 si avvicina alla compagine sociale la famiglia del sig. Carlo Dodi, fgura dello sport mantovano. Viene siglato un accordo con il figlio Andrea Dodi. La loro azienda Gabbiano, gi\u00e0 nota nel mondo del volley negli anni 90, a dicembre 2018 entra ufficialmente nel TopTeam.\nSegue il cambio di denominazione da Top Team Volley Mantova a Gabbiano Top Team Volley Mantova.\nLa squadra, per la stagione 2019-2020, militer\u00e0 nel campionato nazionale di pallavolo maschile di serie B."}
{"id": "1505410", "revid": "1266208", "url": "https://it.wikipedia.org/wiki?curid=1505410", "title": "Associazione Calcio Padova 1924-1925", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1924-1925.\nRisultati.\nPrima Divisione.\nGirone di andata.\n8\u00aa giornata, 7 dicembre 1924: il Padova riposa.\nGirone di ritorno.\n21\u00aa giornata, 5 aprile 1925: il Padova riposa."}
{"id": "1505412", "revid": "729019", "url": "https://it.wikipedia.org/wiki?curid=1505412", "title": "Stazione di Via Sant'Antonio", "text": "La stazione di Via Sant'Antonio \u00e8 stata una fermata ferroviaria posta sulla linea Napoli-Poggiomarino della Circumvesuviana.\n\u00c8 sita nel territorio comunale di Torre del Greco, e prende il nome dal quartiere di Via Sant'Antonio.\nNel marzo del 2021 \u00e8 stata chiusa dall\u2019amministrazione comunale causa ripetuti atti vandalici.\nStoria.\nNel 1948, in conseguenza dei lavori di raddoppio della linea per Napoli, entr\u00f2 in servizio il nuovo fabbricato viaggiatori.\nStrutture e impianti.\nLa fermata \u00e8 dotata di un piccolo fabbricato viaggiatori ma \u00e8 inutilizzato e non vi \u00e8 alcun servizio se non una piccola sala d'attesa, attualmente affidata alla protezione civile.\nVi sono due binari passanti serviti da due banchine: l'accesso avviene direttamente dalla strada ad entrambi i marciapiedi, dove quest'ultimo il pi\u00f9 delle volte risulta impraticabile nei mesi pi\u00f9 piovosi, colpa di un cattivo drenaggio delle acque piovane.\nMovimento.\nVi \u00e8 una buona frequenza di viaggiatori, specie di pendolari. Nella stazione fermano tutti i treni \"accelerati\" e \"diretti\", mentre non effettuano fermata i \"direttissimi\" e le destinazioni sono Napoli, Sorrento e Poggiomarino oltre ai treni limitati per Torre Annunziata.\nServizi.\nLa stazione non dispone di alcun servizio."}
{"id": "1505414", "revid": "287204", "url": "https://it.wikipedia.org/wiki?curid=1505414", "title": "Barnova", "text": ""}
{"id": "1505417", "revid": "124526282", "url": "https://it.wikipedia.org/wiki?curid=1505417", "title": "Stazione di Via dei Monaci", "text": "La stazione di Via dei Monaci \u00e8 ubicata alla periferia di Torre del Greco ed \u00e8 stata una delle meno utilizzate dell'intera rete della ex Circumvesuviana. Si trova sulla linea Napoli-Poggiomarino.\nStoria.\nLa stazione venne attivata in data imprecisata.\nNel 1948, in conseguenza dei lavori di raddoppio della linea, entr\u00f2 in servizio il nuovo fabbricato viaggiatori.\nNel 2021, in concomitanza con l'uscita del nuovo orario del 6 settembre, la stazione viene chiusa a tempo indeterminato, assiema alla stazione di Via VIuli.\nDati ferroviari.\nLa stazione dispone di un piccolo fabbricato viaggiatori che per\u00f2 \u00e8 chiuso ed inutilizzato.\nVi sono due binari passanti, serviti da due banchine, il cui accesso avviene direttamente dalla strada.\nNon vi \u00e8 scalo merci.\nMovimento passeggeri e ferroviario.\nIl traffico passeggeri era molto scarso, data la lontananza da centri abitativi importanti. Nella stazione infatti fermavano solo treni \"accelerati\" per Napoli e Poggiomarino, oltre ai treni limitati a Torre Annunziata.\nServizi.\nLa stazione non dispone di alcun servizio."}
{"id": "1505419", "revid": "1714743", "url": "https://it.wikipedia.org/wiki?curid=1505419", "title": "Guglielmo il Giovane di Brunswick-L\u00fcneburg", "text": "Era figlio del duca Ernesto I di Brunswick-L\u00fcneburg e aveva sposato Dorotea di Danimarca. Sino al 1569 regn\u00f2 con il fratello Enrico di Dannenberg.\nDiscendenza.\nGuglielmo e Dorotea ebbero quindici figli:"}
{"id": "1505427", "revid": "339392", "url": "https://it.wikipedia.org/wiki?curid=1505427", "title": "Super Mario Bros. (serie)", "text": ""}
{"id": "1505431", "revid": "144796", "url": "https://it.wikipedia.org/wiki?curid=1505431", "title": "Enrico di Dannenberg", "text": ""}
{"id": "1505432", "revid": "585241", "url": "https://it.wikipedia.org/wiki?curid=1505432", "title": "Guglielmo di Moerbeke", "text": "Biografia.\nNato probabilmente a Moerbeke, presso Geraardsbergen, oggi nella Provincia delle Fiandre Orientali, di origine fiamminga, divenne domenicano, forse nel convento di Lovanio. Studi\u00f2 a Parigi e a Colonia. Soggiorn\u00f2 in Grecia e viaggi\u00f2 in Asia Minore. Nel 1260 fu a Nicea e a Tebe, quindi trascorse molti anni in Italia, dove collabor\u00f2 con Campano da Novara, Witelo e altri intellettuali attivi alla corte papale di Viterbo. Presso la curia di Viterbo e di Orvieto ebbe l'incarico di penitenziere ed \u00e8 Cappellano di Sua Santit\u00e0 sotto Urbano IV e Clemente IV. Nel 1272 Gregorio X gli affid\u00f2 legazioni diplomatiche. \nNel 1274 partecip\u00f2 al Concilio di Lione e nel 1278 venne eletto arcivescovo di Corinto, carica che ricopr\u00ec fino alla morte (anche in quegli anni, comunque, sono documentate sue presenze in Italia).\nUomo di grande cultura filosofica e scientifica e profondo conoscitore della lingua greca in un'epoca in cui questa lingua era poco nota nel mondo latino, e del tutto ignota nella curia di Roma, con le sue traduzioni dal greco in latino dette un contributo essenziale alla cultura europea del suo tempo.\nLe traduzioni.\nFu in contatto con molti scienziati dell'epoca, come i gi\u00e0 citati Witelo e Campano, Enrico Bate e Rosello di Arezzo. In particolare, secondo alcuni collabor\u00f2 con Tommaso d'Aquino, da cui ebbe l'incarico di redigere o di correggere la traduzione di molte opere aristoteliche. Tale evento, secondo altri, \u00e8 invece destituito di fondamento, anche se \u00e8 certo che Tommaso fu il primo autore importante ad utilizzare l'opera di Guglielmo.\nDi Aristotele l'Europa latina aveva sempre conosciuto le \"Categorie\" e il \"De interpretatione\", attraverso le traduzioni di Boezio. Nel XII secolo erano poi state effettuate traduzioni di seconda o terza mano (attraverso il siriaco e l'arabo) di altre opere, ma grazie a Guglielmo si ebbero traduzioni attendibili, basate direttamente sul testo greco, tra l'altro, di tutte le opere logiche comprese nell\"'Organon\", della \"Fisica\", della \"Metafisica\", della \"Politica\", del \"De generatione animalium\", del \"De partibus animalium\", del \"De caelo\" e del \"De mundo\" (con il relativo commento di Alessandro di Afrodisia), dei \"Meteorologica\" (con il commento di Alessandro): si tratt\u00f2 di un evento di grande rilievo, che influenz\u00f2 profondamente sia il pensiero di Tommaso d'Aquino sia gli sviluppi culturali successivi.\nTradusse anche numerose opere di Archimede allora disponibili e opere di medicina (come il \"De virtutibus alimentorum\" di Galeno, traduzione conclusa a Viterbo, presso la curia papale, nell'ottobre del 1277). Tradusse inoltre un'opera il cui titolo latino, \"De aquarum conductibus et ingeniis erigendis\", ci \u00e8 stato tramandato da Tommaso d'Aquino; si \u00e8 ipotizzato che potesse trattarsi della \"Pneumatica\" di Erone di Alessandria.\nTradusse anche commentari di Eutocio: un lavoro che, per la difficolt\u00e0 dei testi, avr\u00e0 conseguenze meno immediate ma alla lunga di grande peso sugli sviluppi scientifici europei. Tradusse infine anche scritti di Proclo, tra cui l\"'Elementatio Theologica\" (1268), e rivel\u00f2 in Proclo stesso la fonte neoplatonica del \"Liber de causis\", fino ad allora erroneamente attribuito ad Aristotele."}
{"id": "1505436", "revid": "15756", "url": "https://it.wikipedia.org/wiki?curid=1505436", "title": "Karel Frederik Wenckebach", "text": "Biografia.\nNato in una famiglia della buona borghesia colta olandese (il padre era ingegnere, il nonno magistrato della Suprema corte dell'Aia) rimase orfano di padre all'et\u00e0 di 10 anni e si trasfer\u00ec con la madre a Utrecht, alla cui universit\u00e0 si iscrisse nel 1881 conseguendo la laurea in medicina nel 1888. Era affetto da daltonismo. Si dedic\u00f2 alla ricerca dapprima in Embriologia e successivamente in Fisiologia; sotto la guida di Theodur Wilhelm Engelmann, un pioniere dell'Elettrofisiologia cardiaca, studi\u00f2 i disturbi del ritmo in preparati di muscolo cardiaco isolato di rana per mezzo di registrazioni chimografiche.\nNel 1892 abbandon\u00f2 l'attivit\u00e0 di ricerca sperimentale per dedicarsi alla pratica cardiologica in un ospedale di Heerlen. Nel 1898, contemporaneamente ad Arthur Cushny, ma indipendentemente da quest'ultimo, fu il primo a osservare l'esistenza, anche negli esseri umani, di una \"pausa compensatoria\" successiva a un'extrasistole ventricolare, fenomeno osservato precedentemente solo negli animali da esperimento.\nNel 1899 diede alle stampe il resoconto di un caso clinico: il ritmo cardiaco, in una donna di 40 anni, era caratterizzato da una lunga pausa ogni tre o sei battiti cardiaci. La pausa tuttavia non aveva i caratteri delle \"pause compensatorie\" successive alle extrasistoli. Wenckebach ritenne che il fenomeno corrispondesse a quello descritto da Luigi Luciani a Lipsia nel cuore isolato di rana, e lo chiam\u00f2 \"periodismo di Luciani\": gli intervalli fra gli atrii e i ventricoli aumentavano costantemente, ma dopo la pausa pi\u00f9 lunga, al termine del sesto battito, il ciclo riprendeva nuovamente il ciclo una pausa breve la cui durata aumentava progressivamente. Wenckebach ipotizz\u00f2 che la pausa pi\u00f9 lunga corrispondesse a un \"salto\" di una contrazione ventricolare, e che l'aumento progressivo fra le pause fosse dovuto ad alterata conduzione fra gli atri e il ventricolo. Il fenomeno, spiegato nel 1922 da Woldemar Mobitz, dopo l'introduzione dell'Elettrocardiogramma (ignoto ai tempi di Luciani e Wenckebach, venne chiamato \"periodismo di Wenckebach\" (o di \"periodismo di Luciani-Wenckebach\"). Questi lavori sul permisero a Wenckebach di ottenere una cattedra all'universit\u00e0 di Groninga (1901). Nel 1903 pubblic\u00f2 un libro sulle Aritmie cardiache, dedicato ad Engelmann, considerato un classico della letteratura scientifica.\nDopo l'introduzione dell'elettrocardiografia da parte di Einthoven, Wenckebach riusc\u00ec a dimostrare che, nel periodismo di Luciani-Wenckebach, l'intervallo che si allunga progressivamente appartiene all'intervallo PR; nello stesso articolo ipotizz\u00f2 l'esistenza di un fascio, chiamato poi \"fascio di Wenckebach\" coinvolto nel blocco A-V incompleto di secondo grado di tipo Mobitz I."}
{"id": "1505443", "revid": "287204", "url": "https://it.wikipedia.org/wiki?curid=1505443", "title": "Primera Divisi\u00f3n 2002-2003 (Argentina)", "text": "L'edizione 2002-03 del Campionato argentino di calcio vide l'Independiente vincere il torneo di Apertura e il River Plate vincere quello di Clausura.\nRetrocessioni.\nSpareggi Promozione.\nTalleres de C\u00f3rdoba vince 2-0 e resta in Primera Division.\nSan Mart\u00edn de Mendoza resta in Primera B Nacional.\nNueva Chicago vince 3-0 e resta in Primera Division.\nArgentinos Juniors resta in Primera B Nacional."}
{"id": "1505452", "revid": "131358", "url": "https://it.wikipedia.org/wiki?curid=1505452", "title": "Jassi", "text": ""}
{"id": "1505453", "revid": "1934238", "url": "https://it.wikipedia.org/wiki?curid=1505453", "title": "Banche di interesse nazionale", "text": "Le banche di interesse nazionale nacquero nel 1936 in Italia con la promulgazione della cosiddetta legge bancaria che riformava il sistema creditizio.\nLa rivalutazione forzosa della lira del 1927 e la crisi del '29 avevano spinto la grande industria italiana in una situazione di crisi che si era trasmessa al sistema bancario.. Venne creato un ente, l'Istituto per la Ricostruzione Industriale a carattere prima provvisorio e poi permanente al quale conferire le partecipazioni industriali detenute dalle tre maggiori banche (Banca Commerciale Italiana, Banco di Roma, Credito Italiano) italiane, che non trovarono acquirenti privati.\nLa legge bancaria oper\u00f2 la netta separazione fra banche commerciali e banche d'investimento, con l'obiettivo di rompere il meccanismo di compartecipazione che aveva portato le banche sull'orlo del fallimento. Le tre banche furono trasformate da questa legge in \"banche di interesse nazionale\": la fisionomia di questi istituti era cos\u00ec quella di banche di credito ordinario che non potevano tuttavia fare pi\u00f9 prestiti all'industria n\u00e9 essere proprietarie di valori industriali, .\nQuesto modificava il precedente status di tali istituti, precedentemente banche miste, e quindi con possibilit\u00e0 di compiere operazioni di diversa durata temporale (breve o lungo termine).\nTutto ci\u00f2 mut\u00f2 di nuovo nel 1993 con il Testo Unico del governo Amato, che consentiva, in sostanza, il ritorno alla \"banca mista\", anticipando di sei anni, un'analoga mossa del Congresso degli Stati Uniti con l'abrogazione del Glass-Steagall Act risalente al 1933."}
{"id": "1505458", "revid": "123401261", "url": "https://it.wikipedia.org/wiki?curid=1505458", "title": "Pineto Volley", "text": "Il Pineto Volley \u00e8 una societ\u00e0 pallavolistica maschile di Pineto, in provincia di Teramo.\nStoria.\nSorto negli anni sessanta, il \"Pineto Volley Ball Club\" raggiunse la Serie B nel 1982, grazie al patrocinio dell'industria tessile Colaprico; nella stagione 1986-87 esord\u00ec in Serie A2 come Coverino Pineto, concludendo all'ultimo posto senza nessuna vittoria all'attivo. Nel 1992 cadde in B2, categoria nella quale milit\u00f2 fino al 2003.\nNel 2005, con sponsor Mercatone Uno, vinse i play-off di Serie B1, venendo promossa in A2 dopo diciotto anni d'assenza. Nelle due stagioni successive (2005-06 con Emanuele Birarelli in squadra, e 2006-07) raggiunse due quarti posti e prese parte per due volte ai play-off per la promozione in A1 (nel 2006 raggiunse le semifinali); nel 2007 perse la finale della Coppa Italia di Serie A2 contro la Sparkling Volley Milano.\nNel 2007-08, come Framasil Cucine Pineto, retrocesse in Serie B1. Al termine della stagione acquist\u00f2 il titolo sportivo della rinunciataria Sparkling Volley Milano di Serie A1. Nel 2008-09 prese dunque parte per la prima volta nella sua storia al campionato di A1, disputando le gare interne al PalaMaggetti di Roseto degli Abruzzi, e ottenendo la salvezza; inizialmente esclusa dal campionato 2009-10 per inadempienze finanziarie, \u00e8 stata poi riammessa al torneo dall'Alta Corte di Giustizia del CONI.\nDurante la stagione sportiva 2009-10 chiude al 14 posto in serie A1 e retrocede in A2. La stagione successiva retrocede ulteriormente in serie B1 dopo aver concluso il campionato in penultima posizione. Negli anni successivi, il Pineto Volley ha partecipato ai campionati di serie D e C regionale.\nNella stagione 2012/13 il sodalizio del presidente Guido Abbondanza riparte dalla serie D regionale con un mix di esperti e giovani locali, mossa che permetter\u00e0 nell'arco di 3 stagione di tornare nella serie B nazionale con 2 promozioni da protagonisti.\nIl primo campionato nazionale di serie B per\u00f2 non sar\u00e0 dei migliori, a fine stagione infatti ci sar\u00e0 un'inaspettata retrocessione.\nLa stagione seguente, dopo l'acquisizione del titolo sportivo dal Montorio Volley, la Blueitaly ingaggia coach Rosichini ed ottiene a fine stagione un bel 4\u00ba posto.\nCambio di timone e panchina affidata all'ex Adrian Pablo Pasquali nella stagione successiva, dopo un girone d'andata da protagonista nelle posizioni di testa del girone E, la Blueitaly chiuder\u00e0 il campionato di nuovo al 4\u00ba posto."}
{"id": "1505460", "revid": "1906976", "url": "https://it.wikipedia.org/wiki?curid=1505460", "title": "Fontana in memoria di Diana, principessa di Galles", "text": "La fontana in memoria di Diana, principessa di Galles (\"Diana, Princess of Wales Memorial Fountain\" in inglese) \u00e8 una fontana costruita in memoria della principessa Diana e del suo amore per i bambini. Si trova in Hyde Park, uno dei Parchi Reali della citt\u00e0 di Londra. Fu ultimata nel settembre del 2003, ma inaugurata ufficialmente il 6 luglio 2004 alla presenza della regina Elisabetta, del principe Carlo e dei figli William ed Henry."}
{"id": "1505465", "revid": "115552831", "url": "https://it.wikipedia.org/wiki?curid=1505465", "title": "Principato di Bayreuth", "text": "Il Principato di Bayreuth (o Brandeburgo-Bayreuth) fu un principato sovrano del Sacro Romano Impero che aveva il suo centro nella citt\u00e0 bavarese di Bayreuth. Sino al 1604 venne conosciuto col nome di Principato di Kulmbach (o Brandeburgo-Kulmbach). La casa regnante degli Hohenzollern istitu\u00ec qui un Margraviato.\nStoria.\nIl principato venne stabilito dopo la morte del Burgravio Federico V di Norimberga il 21 gennaio 1398, quando le sue terre vennero divise tra i suoi figli. Il figlio maggiore, Giovanni III, ricevette Bayreuth e il minore, Federico VI, ricevette Ansbach.\nI due principati vennero poi riuniti in un unico stato ad opera di Federico che, dopo la morte di Giovanni, l'11 giugno 1420, ne assunse l'eredit\u00e0. Federico divenne Principe elettore di Brandeburgo col nome di Federico I nel 1415, e alla sua morte, avvenuta il 21 settembre 1440, i suoi territori vennero divisi tra i suoi figli; Kulmbach (Bayreuth) and\u00f2 al maggiore, Giovanni \"l'Alchimista\", mentre al secondo, Federico, spett\u00f2 il Brandeburgo e Ansbach pass\u00f2 al terzo figlio, Alberto Achille.\nGiovanni l'Alchimista rinunci\u00f2 ai propri diritti nel 1457, e perci\u00f2 Kulmbach (Bayreuth) pass\u00f2 al fratello, Alberto Achille, Margravio di Brandeburgo. In questo modo il Principato di Bayreuth pass\u00f2 ad un ramo cadetto della casata dei margravi di Brandeburgo, conosciuti comunemente col nome di margravi di Brandeburgo-Bayreuth. Il principato entr\u00f2 a far parte della Provincia della Franconia nel 1500.\nNel 1655 Bayreuth venne divisa nel Brandeburgo-Bayreuth e nel Brandeburgo-Kulmbach, ma le terre vennero riunite nel 1726. L'ultima linea di Brandeburgo-Bayreuth si estinse il 20 gennaio 1769 con la morte del Margravio Federico Cristiano, e Bayreuth pass\u00f2 a Carlo Alessandro di Brandeburgo-Ansbach. Il 2 dicembre 1791, Carlo Alessandro vendette la sovranit\u00e0 sui suoi principati al Re Federico Guglielmo II di Prussia, e dal 28 gennaio 1792 Bayreuth venne retta dal governatore prussiano Karl August von Hardenberg. Durante la guerra della quarta coalizione antifrancese, il principato di Bayreuth pass\u00f2 ai francesi dall'autunno del 1806 che occuparono lo stato. Dopo la schiacciante sconfitta, la Prussia dovette cedere il territorio dei suoi principati in Franconia all'impero francese con la Pace di Tilsit nel 1807. Pur mantenendo le strutture amministrative prussiane, il principato venne inizialmente posto sotto l'amministrazione militare francese. Napoleone considerava il principato solo come un territorio di riserva, destinato a futuri scambi territoriali. Gi\u00e0 nel 1808 egli prov\u00f2 ad offrirlo al congresso di Erfurt al regno di Baviera al prezzo di 25.000.000 di franchi, rilanciando poi per 15.000.000 di franchi. Inizialmente titubante, il regno pag\u00f2 infine l'ultima cifra richiesta nel 1810. Col passaggio alla Baviera il 30 giugno di quello stesso anno, il principato di Bayreuth termin\u00f2 di esistere."}
{"id": "1505468", "revid": "33689", "url": "https://it.wikipedia.org/wiki?curid=1505468", "title": "La storia della pietra", "text": ""}
{"id": "1505472", "revid": "287204", "url": "https://it.wikipedia.org/wiki?curid=1505472", "title": "Antonietta Raphael", "text": ""}
{"id": "1505473", "revid": "3831", "url": "https://it.wikipedia.org/wiki?curid=1505473", "title": "Simboli personificati sulle monete dell'Impero Romano", "text": ""}
{"id": "1505474", "revid": "1345932", "url": "https://it.wikipedia.org/wiki?curid=1505474", "title": "Geometria sferica", "text": "La geometria sferica \u00e8 una geometria non euclidea ideata dal matematico Bernhard Riemann. La geometria sferica possiede una immediata interpretazione nella geometria euclidea. Infatti il suo modello si presenta come \"descritto\" dalla geometria della superficie di una sfera. Ha applicazioni pratiche nella navigazione e nell'astronomia.\nLa geometria sferica nasce dalla negazione del V postulato di Euclide, o equivalentemente dal IV.1 postulato di Hilbert. Tuttavia, affinch\u00e9 sia una teoria assiomatica coerente, \u00e8 necessario modificare anche gli assiomi di incidenza e di ordinamento della geometria euclidea (nel caso della geometria ellittica solo quello di ordinamento). Essa \u00e8 caratterizzata dall'assenza di rette parallele.\nDi seguito presentiamo prima il corpo assiomatico della geometria sferica piana e successivamente ne analizzeremo un suo modello. Per una comprensione pi\u00f9 intuitiva si pu\u00f2, volendo, leggere prima della trattazione assiomatica il seguente paragrafo: Modello di geometria sferica.\nCorpo assiomatico.\nCon riferimento alla classificazione assiomatica proposta da Hilbert per la geometria euclidea, riportiamo di seguito quella relativa alla geometria sferica piana.\nI concetti primitivi sono il punto, le coppie di punti detti punti antipodali, la retta, e il piano. Ci sono anche due relazioni binarie ed una relazione quaternaria primitive:\nIl \"segmento\" fra due punti \"A\" e \"B\" \u00e8 definito come la porzione di retta compresa tra i punti \"A\" e \"B\" (inclusi \"A\" e \"B\").\nModello di geometria sferica.\nCome gi\u00e0 accennato precedentemente un modello di geometria sferica \u00e8 quello costruito su una sfera come preciseremo di seguito.\nNella geometria piana i concetti base sono il punto e la retta. Su una sfera, i punti sono definiti nel senso usuale. Le rette sono definite come cerchi massimi. Pertanto, nella geometria sferica gli angoli sono definiti tra cerchi massimi, e ne deriva una trigonometria nel piano sferico che differisce dalla trigonometria euclidea nel piano (ad esempio, la somma degli angoli interni di un triangolo \u00e8 maggiore di un angolo piatto). Invece la trigonometria sferica nello spazio sferico (ma anche in quello ellittico), se si adottano opportune convenzioni sulla misura dei lati e degli angoli dei triangoli sferici, coincide con la trigonometria sferica euclidea ed iperbolica. Cio\u00e8 la trigonometria sferica appartiene al corpo della geometria assoluta.La distanza tra due punti della sfera \u00e8 il segmento minimo che li unisce, geodetica.\nIn base a tale interpretazione (modello) tutti gli assiomi e le propriet\u00e0 della geometria sferica risultano essere proposizioni in geometria euclidea. infatti, ad esempio, per due punti antipodali passano infinite rette.\nVariet\u00e0 sferiche.\nOltre alla sfera bidimensionale, altri spazi hanno una geometria sferica: questi spazi vengono denominati variet\u00e0 sferiche. La geometria sferica \u00e8 data formalmente da una struttura di variet\u00e0 riemanniana con curvatura sezionale ovunque pari a 1.\nI modelli base di variet\u00e0 sferiche sono le sfere formula_9 di dimensione arbitraria (ad esempio la sfera tridimensionale formula_10). Tutte le altre variet\u00e0 sferiche hanno la struttura locale di una sfera, ma possono avere una diversa topologia globale: tra questi ci sono gli spazi proiettivi, ottenuti identificando i punti antipodali di una sfera, che non sono orientabili in dimensione formula_11 pari. In dimensione formula_12 ci sono anche gli spazi lenticolari."}
{"id": "1505475", "revid": "767487", "url": "https://it.wikipedia.org/wiki?curid=1505475", "title": "Mirce\u0219ti", "text": "Mirce\u0219ti \u00e8 un comune della Romania di 3.739 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Iugani e Mirce\u0219ti.\nIn questa cittadina visse e mor\u00ec un noto personaggio rumeno Vasile Alecsandri che nel XIX secolo contribu\u00ec nel campo della letteratura come poeta, drammaturgo e riconosciuto come innovatore del teatro rumeno, ma anche uomo politico di spicco nel suo paese. Oggi la cittadinanza lo ricorda con un mausoleo e nella sua casa natale."}
{"id": "1505477", "revid": "287204", "url": "https://it.wikipedia.org/wiki?curid=1505477", "title": "Mircesti", "text": ""}
{"id": "1505480", "revid": "339392", "url": "https://it.wikipedia.org/wiki?curid=1505480", "title": "Trattore AT-S", "text": ""}
{"id": "1505489", "revid": "484362", "url": "https://it.wikipedia.org/wiki?curid=1505489", "title": "Elginia", "text": "L'elginia (\"di Elgin\") era un pareiasauro vissuto in Scozia durante il Permiano.\nDescrizione.\nA differenza di giganti tipo lo scutosaurus, questo rettile era molto piccolo, solo 60 centimetri. Per\u00f2 possedeva una caratteristica insolita: un collare osseo con sopra numerosi spuntoni, tanto che in molti libri viene erroneamente illustrato come un ceratopside. Il loro uso era probabilmente difensivo."}
{"id": "1505491", "revid": "729019", "url": "https://it.wikipedia.org/wiki?curid=1505491", "title": "Tumore di Wilms", "text": "Il tumore di Wilms, conosciuto anche con il nome di nefroblastoma, \u00e8 un tumore maligno che deriva dal primitivo abbozzo renale. Rappresenta la neoplasia renale primitiva pi\u00f9 frequente in et\u00e0 infantile.\nEsso pu\u00f2 essere uni o bilaterale correlabile a mutazioni congenite del tratto genitourinario.\nEpidemiologia.\nA livello mondiale, la prevalenza del tumore di Wilms \u00e8 stimata intorno a 1:10000 nella fascia di et\u00e0 compresa fra 0 e 15 anni. L'incidenza \u00e8 leggermente pi\u00f9 elevata fra i neri rispetto ai bianchi, mentre \u00e8 minore fra gli asiatici.\nRappresenta il 2% di tutte le neoplasie pediatriche, ma \u00e8 al primo posto per frequenza tra le neoplasie del tratto urogenitale in et\u00e0 infantile. Nel 90-95% dei casi si presenta in forma monolaterale; nei casi restanti pu\u00f2 essere bilaterale o multicentrico.\nPossiamo definire tre caratteristiche che influenzano l'andamento epidemiologico del Tumore di Wilms:\nCirca il 10% dei Tumori di Wilms ha carattere bilaterale e si sviluppa contemporaneamente nei due reni o in tempi diversi (crescita sincrona o metacrona).\nAnatomia patologica.\nDal punto di vista macroscopico, il tumore si presenta come una massa a margini ben definiti, singola o pi\u00f9 raramente multipla, di consistenza molle; al taglio appare di colore grigiastro e di aspetto omogeneo, sebbene al suo interno possano trovarsi cisti, aree di necrosi o di emorragia. All'esame microscopico si possono osservare diversi aspetti, che ricordano i vari stadi di sviluppo embriologico del rene. Il quadro pi\u00f9 comune \u00e8 costituito da tre tipi di cellule (epiteliali, stromali e blastomatose) in varie percentuali. Ciascuna di queste linee cellulari pu\u00f2 essere presente in diversi stadi di differenzione: ad esempio le cellule epiteliali possono differenziarsi in cellule tubulari o glomerulari, mentre le cellule stromali possono rimanere indifferenziate o assumere aspetto fibrotico, mixoide o addirittura di cellule muscolari scheletriche.\nStadiazione.\nIl National Cancer Institute degli Stati Uniti ha individuato 5 stadi di malattia, definiti in base all'estensione del tumore ed alla sua eventuale diffusione a distanza:\nSindromi associate.\nSpesso il tumore di Wilms si associa ad altre malformazioni o difetti congeniti del sistema uro-genitale o di altri sistemi. \nSi presenta spesso in quadri di sindrome di Beckwith-Wiedemann, una patologia genetica causata solitamente da difetto di imprinting o disomia uniparentale paterna per la regione 11p15, con un'incidenza di 1:15000 nati. Altre sindromi associate alla neoplasia sono la sindrome WAGR, caratterizzata da ritardo mentale, aniridia e anomalie dei genitali, e la sindrome di Denys-Drash, nella quale si osservano pseudoermafroditismo maschile dovuto ad un difetto di sviluppo delle gonadi ed insufficienza renale.\nEziologia.\nLa maggior parte della letteratura scientifica concorda sul fatto che il tumore di Wilms si sviluppi in seguito ad una mutazione genetica. Il gene implicato \u00e8 denominato WT1 (da \"Wilms Tumor\"). Si tratta di un gene oncosoppressore, cio\u00e8 di un gene che, se mutato in entrambi gli alleli, provoca l'insorgenza di un tumore. Nelle forme ereditarie la mutazione a livello di uno degli alleli viene ereditata da un genitore, mentre la mutazione sull'altro allele viene acquisita successivamente. Nelle forme sporadiche (non ereditarie), al contrario, entrambe le mutazioni sono acquisite.\nIl gene WT1 \u00e8 stato localizzato sul braccio corto del cromosoma 11 in posizione 11p13 e codifica per una proteina implicata nelle prime fasi dello sviluppo embriologico del rene (differenziazione dei nefroblasti). Alcune mutazioni del gene portano alla produzione di una proteina non funzionante, determinando cos\u00ec un mancato controllo della differenziazione cellulare. Quando sono presenti nelle cellule germinali, queste mutazioni provocano gravi anomalie di sviluppo dei reni ed anomalie della differenziazione sessuale, dimostrando il ruolo essenziale di WT1 del normale sviluppo dell'apparato urogenitale. Il gene WT1 \u00e8 espresso solo per un breve periodo nell'embriogenesi.\nI primi studi condotti su modelli animali, all'inizio degli anni '90, hanno dimostrato che l'espressione del gene WT1 aumenta durante la gestazione raggiungendo un picco al momento della nascita, per poi ridursi notevolmente nei primi 15 giorni dopo il parto. Tale regolazione dell'espressione del gene \u00e8 selettiva per il rene.\nClinica.\nA differenza del carcinoma renale, che spesso \u00e8 asintomatico, il tumore di Wilms si manifesta spesso sotto forma di massa palpabile addominale, a superficie liscia. Frequente \u00e8 anche la presenza di dolore addominale. I sintomi generali sono presenti in circa la met\u00e0 dei pazienti e consistono in febbre, perdita di peso e astenia. In rari casi, ma che \u00e8 importante riconoscere, il tumore si presenta con ematuria (emissione di sangue con le urine). L'eventuale presenza di ipertensione pu\u00f2 essere dovuta alla produzione di renina da parte delle cellule tumorali o pu\u00f2 risultare dall'attivazione dell'asse renina-angiotensina-aldosterone in seguito al ridotto afflusso di sangue al rene, quando il tumore comprime l'arteria renale.\nNon \u00e8 raro che la massa tumorale cresca molto velocemente in poco tempo, spesso a causa di un'emorragia interna alla massa stessa che la dilata all'improvviso.\nDiagnosi.\nIl tumore di Wilms deve sempre essere sospettato in presenza di una massa palpabile dell'addome in et\u00e0 pediatrica.\nL'ecografia dell'addome \u00e8 una metodica diagnostica semplice e non invasiva che pu\u00f2 aiutare nella diagnosi differenziale con l'idronefrosi, o con altre lesioni benigne del rene. All'ecografia il tumore di Wilms ha le caratteristiche di una massa solida e disomogenea, nel cui contesto possono evidenziarsi aree ipoecogene (possibile segno di infarti intramurali).\nSe l'ecografia conferma il sospetto clinico di neoplasia, la conferma diagnostica si pu\u00f2 ottenere con la tomografia computerizzata.\nUno studio del 1966 di Mario Costici evidenzi\u00f2 che il Tumore di Wilms fosse diagnosticabile precocemente grazie alla tomografia computerizzata (TAC), rilevando che nei radiogrammi diretti e nelle immagini urografiche si potessero riconoscere elementi utili all'individuazione precoce della massa tumorale, facendo diventare cos\u00ec la TAC lo strumento pi\u00f9 indicato per la diagnosi del tumore di Wilms.\nLa TAC ha il vantaggio di definire con precisione l'estensione intra addominale della neoplasia (ad esempio l'invasione di linfonodi o la presenza di trombi nella vena renale o nella vena Cava), oppure con la risonanza magnetica, che definisce molto bene l'invasione dei grossi vasi.\nTerapia.\nLa terapia, che viene modulata in relazione a variabili cliniche e anatomopatologiche, oltre alla chirurgia, prevede la chemioterapia e, in casi selezionati, la radioterapia. \nL'intervento chirurgico rappresenta solitamente il primo momento terapeutico. Nella maggior parte dei casi si pratica la nefrectomia radicale, ossia l'asportazione chirurgica del rene interessato, associata alla resezione dei linfonodi regionali e para-aortici omolaterali alla neoplasia. Nei tumori bilaterali o nei pazienti affetti da sindromi specifiche predisponenti l'insorgenza del nefroblastoma, \u00e8 da prediligere l'atteggiamento chirurgico conservativo del rene non interessato dalla neoplasia (nefrectomia parziale).\nLa chemioterapia pu\u00f2 essere effettuata prima dell'intervento chirurgico o successivamente ad esso. I farmaci pi\u00f9 utilizzati a tale scopo sono actinomicina-D, vincristina e adriamicina. La radioterapia \u00e8 attualmente utilizzata solo nei casi di malattia avanzata (stadio III, ed in presenza di metastasi a distanza, in genere polmonari, che non regrediscono prontamente con la chemioterapia).\nLa prognosi \u00e8 legata in primo luogo all'aspetto istologico della neoplasia, laddove la presenza di cellule anaplastiche (indifferenziate) depone per una prognosi pi\u00f9 sfavorevole. La sopravvivenza si attesta comunque fra l'80 ed il 95% nei tumori localizzati, intorno al 60% nelle forme con caratteristiche istologiche sfavorevoli."}
{"id": "1505492", "revid": "339392", "url": "https://it.wikipedia.org/wiki?curid=1505492", "title": "Trattore AT-T", "text": ""}
{"id": "1505497", "revid": "62221", "url": "https://it.wikipedia.org/wiki?curid=1505497", "title": "Toxorhynchitini", "text": ""}
{"id": "1505498", "revid": "124237414", "url": "https://it.wikipedia.org/wiki?curid=1505498", "title": "Coppa del Mondo di orientamento", "text": "La Coppa del Mondo di orientamento \u00e8 la pi\u00f9 importante manifestazione di orientamento al mondo e racchiude in s\u00e9 molte gare, solitamente 13 o 10, le singole gare possono anche essere valevoli per altri trofei, come i Campionati mondiali di orientamento. Le competizioni si svolgono in diversi paesi, gli stati che normalmente ospitano queste manifestazioni internazionali sono i paesi nordici: Norvegia, Svezia e Finlandia e pi\u00f9 recentemente Francia, Repubblica Ceca e Svizzera.\nPodi delle Coppe del Mondo.\nMaschile\nFemminile"}
{"id": "1505502", "revid": "547992", "url": "https://it.wikipedia.org/wiki?curid=1505502", "title": "Pausania (re di Sparta)", "text": "Fu padre dei due re di Sparta che gli succedettero, Agesipoli I e Cleombroto I.\nBiografia.\nAppartenente alla famiglia reale degli Agiadi, Pausania era nipote del generale Pausania e figlio del re Plistoanatte. Regn\u00f2 congiuntamente ad Archidamo II e poi con i due figli di questi Agide II e Agesilao II.\nPrimo regno.\nPausania sal\u00ec al trono nel 444 a.C., quando gli efori, a quell'epoca molto potenti, rovesciarono suo padre Plistoanatte, colpevole della fallimentare invasione dell'Attica. Pausania, essendo molto giovane, fu sottoposto alla reggenza dello zio Cleomene, che lo accompagn\u00f2 durante l'invasione dell'Attica (427 a.C.).\nAlla fine, per\u00f2, Pausania stesso fu cacciato dagli efori (426 a.C.), che rimisero sul trono suo padre; questi vi rest\u00f2 fino alla sua morte, avvenuta nel 409 a.C., anno in cui ritorn\u00f2 Pausania.\nSecondo regno.\nLa missione in Attica.\nPausania ricompare all'inizio del 403 a.C., quando i Dieci, che avevano sostituito i Trenta tiranni dopo la sconfitta di Munichia, erano asserragliati in citt\u00e0, coi democratici di Trasibulo che li insidiavano dal Pireo: i Trenta e i Dieci avevano mandato un'ambasciata a Lisandro, chiedendogli di venire in loro aiuto, e lui era giunto di persona, cominciando ad assediare i democratici per terra con un esercito di mercenari e per mare colla flotta spartana, comandata da suo fratello.\nPausania, gli Efori e molte altre personalit\u00e0 spartane erano gelose della potenza di Lisandro, che si stava costruendo una sorta di impero personale, per cui decisero di rovinare i suoi piani: Pausania, con tre dei cinque efori, si avvi\u00f2 verso l'Attica coll'intero esercito peloponnesiaco, deciso a far fallire le operazioni di Lisandro (sebbene formalmente dovesse aiutarlo). Pausania, giunto in Attica, si accamp\u00f2 ad Alipedo, vicino al Pireo, in modo da poter essere pi\u00f9 vicino a coloro che voleva veramente aiutare.\nQuelli del Pireo, per\u00f2, non conoscevano le sue intenzioni, perci\u00f2 lo attaccarono: ne segu\u00ec una grande battaglia, che si concluse con una vittoria Spartana. Nonostante ci\u00f2, Pausania continuava a favorire i democratici: riusc\u00ec a convincerli, con dei dispacci segreti, a mandargli degli ambasciatori che chiedessero la fine della guerra, e, quando riusc\u00ec a trovare anche due rappresentanti del governo dei Dieci (in realt\u00e0, due privati di tendenze democratiche) favorevoli alla sua proposta, mand\u00f2 tutti questi delegati a Sparta per dimostrare che tutti gli Ateniesi desideravano la pace.\nGli Spartani, in risposta, mandarono quindici delegati che, assieme a Pausania, formularono le clausole della pacificazione (settembre 403): sostanzialmente si decise per la creazione di due stati separati, quello oligarchico di Eleusi (dove, oltre ai Trenta che gi\u00e0 vi si erano insediati, dovettero recarsi anche i Dieci e gli Undici, gli incaricati delle esecuzioni capitali) e quello democratico in citt\u00e0.\nConcluse le trattative, Pausania torn\u00f2 subito in patria. A Sparta, per\u00f2, il partito a lui avverso lo fece processare davanti a un tribunale composto dai geronti, dagli efori e dall'altro re, Agide II: quattordici dei ventotto geronti, assieme al re Agide, votarono per la sua condanna, mentre gli efori e gli altri quattordici geronti per la sua assoluzione.\nGuerra di Corinto.\nAssolto dal procedimento, nel 395 a.C. il re fu chiamato a guidare insieme a Lisandro parte dell'armata spartana che avrebbe dovuto invadere la Beozia in risposta all'atteggiamento ostile che Tebe aveva assunto da alcuni anni.\nLisandro non aspett\u00f2 l'esercito del re e, dopo aver convinto Orcomeno a passare dalla parte di Sparta, si accamp\u00f2 vicino alla citt\u00e0 di Aliarto e mand\u00f2 a Pausania un messaggero per chiedergli di raggiungerlo l\u00ec all'alba; questo per\u00f2 fu catturato e quindi Pausania non ricevette notizia alcuna dei piani di Lisandro. A giorno avanzato Lisandro and\u00f2 verso Aliarto coll'esercito, secondo Senofonte sperando di convincere gli abitanti a defezionare in cambio dell'autonomia, e mor\u00ec nella cruenta battaglia che segu\u00ec tra Spartani e Tebani.\nRicevuta la notizia della sconfitta e della morte di Lisandro, Pausania mosse verso Aliarto con l'intenzione di recuperare i morti e, consultatosi coi vari sottufficiali, pens\u00f2 che sarebbe stato difficile prenderli con una battaglia (le truppe di Lisandro si erano ritirate, i Corinzi si erano rifiutati di combattere, l'esercito era demoralizzato mentre i Tebani erano galvanizzati dalla vittoria, la cavalleria nemica era superiore alla loro e soprattutto i morti erano tanto vicini alle mura che chiunque si fosse avvicinato per prenderli sarebbe stato facile bersaglio per i soldati appostati sulle torri), e prefer\u00ec chiedere una tregua, atto con cui implicitamente riconosceva la sconfitta. I Tebani accettarono la proposta degli Spartani, che in cambio dovettero lasciare la Beozia.\nEsilio e morte.\nAl ritorno in patria Pausania fu processato per delitto capitale: secondo Senofonte era accusato di essere arrivato in ritardo ad Aliarto, di aver stipulato la tregua invece che combattere e di non aver annientato i democratici ateniesi al Pireo; \u00e8 possibile che gli fosse imputato anche il suo tentativo di abolire l'eforato, citato da Aristotele. Pausania fugg\u00ec presso il santuario di Atena Alea a Tegea e fu condannato a morte in contumacia. Gli successe il figlio Agesipoli.\nMor\u00ec a Tegea dopo il 385 a.C., in quanto le fonti dell'epoca ricordano che intercedette presso il figlio Agesipoli, impegnato nell'assedio di Mantinea, avvenuto in quell'anno, affinch\u00e9 risparmiasse la citt\u00e0 con cui Pausania aveva intrattenuto numerosi rapporti di amicizia.\nNella cultura di massa.\nPausania compare come antagonista nel videogioco \"\", dove fa parte di una malvagia setta segreta. Nel gioco muore tra il 428 e il 422 a.C., ucciso dal protagonista."}
{"id": "1505508", "revid": "1075510", "url": "https://it.wikipedia.org/wiki?curid=1505508", "title": "Jean Louis Marie Poiret", "text": ""}
{"id": "1505519", "revid": "729019", "url": "https://it.wikipedia.org/wiki?curid=1505519", "title": "Bolivar Coastal Field", "text": "Il campo Bolivar Coastal Field \u00e8 il maggiore campo petrolifero del Sud America con i suoi 6.000-7.000 pozzi, lo si pu\u00f2 osservare percorrendo la \"costa oriental\" dello stato Zulia, oppure il Lago di Maracaibo (un grosso lago-estuario del Venezuela), dove si presenta come una gigantesca foresta di torri di trivellazione, stazioni per la produzione di vapor d'acqua (che servono per rendere meno viscoso il petrolio e dargli una pressione positiva in profondit\u00e0) e \"balancines\" per la generazione della pressione negativa in superficie, che permette di estrarre il petrolio. Si estende per pi\u00f9 di 55\u00a0km lungo la riva di nordest del lago di Maracaibo, qualche decina di chilometri a sudest della citt\u00e0 di Maracaibo, nello stato Zulia in Venezuela.\nStoria.\nScoperto nel 1917.\nScoperto dalla Venezuelan Oil Concessions (VOC) nel 1917, dal campo \"Bolivar Coastal\" il petrolio si estrae principalmente da pozzi che si trovano su piattaforme in parti poco profonde del lago.\nRiserve per 30 miliardi di barili di petrolio.\nSi pensa che dal campo si possano estrarre ancora circa 30-32 miliardi di barili di petrolio. Il campo ha un potenziale produttivo massimo calcolato tra i 2,6 e 3 milioni di barili di petrolio giornalieri. Enormi porzioni di questo campo petrolifero sono state completamente esaurite.\nDanno ambientale in una zona pescosa, di acqua salmastra.\nL'estrazione del petrolio ha causato la subsidenza della costa pi\u00f9 vicina (tra le citt\u00e0 di Ciudad Ojeda, Mene Grande, Lagunillas e Tia Juana), oltre ad un enorme ed inestirpabile inquinamento di petrolio del lago, dei suoi fondali e della fauna ittica che ancora persiste.\nIn cambio di danni ambientali pluri-secolari (nella zona si registra un alto tasso di tumori, di malformazioni e della nascita di bambini anencefalici) la popolazione locale ha beneficiato soltanto di qualche posto di lavoro ben retribuito per 5-7 decenni (ad alto rischio per gli incidenti sul lavoro), dato che la maggior parte della spesa pubblica prodotta dalla rendita petrolifera si \u00e8 concentrata nella capitale Caracas oppure \u00e8 stata trafugata all'estero da politici corrotti negli anni dal 1970 al 2000.\nSin dagli anni trenta, nella piccola porzione terrestre di questi campi petroliferi non \u00e8 mai cresciuta l'erba, che \u00e8 stata sostituita con ghiaia colorata di verde."}
{"id": "1505520", "revid": "161374", "url": "https://it.wikipedia.org/wiki?curid=1505520", "title": "Via Pontina", "text": ""}
{"id": "1505523", "revid": "31360", "url": "https://it.wikipedia.org/wiki?curid=1505523", "title": "Bolivar Coastal (campo petrolifero)", "text": ""}
{"id": "1505525", "revid": "1543377", "url": "https://it.wikipedia.org/wiki?curid=1505525", "title": "SASA (azienda)", "text": "La SASA Assicurazioni Riassicurazioni S.p.A. \u00e8 stata una societ\u00e0 di assicurazioni e riassicurazioni, con Sede a Trieste.\nIl nome SASA era l'acronimo di Societ\u00e0 Anonima di Sicurt\u00e0 fra Armatori.\nStoria.\nDal 1923 al 2008.\n\u00c8 stata fondata a Trieste il 15 dicembre del 1923.\nI fondatori della Compagnia furono i discendenti delle pi\u00f9 importanti e solide famiglie di armatori di origine dalmata, fiumana, veneziana e quarnerina che approdarono a Trieste gi\u00e0 dalla prima met\u00e0 del 1800.\nLa citt\u00e0, proclamata portofranco dell'impero asburgico nel 1719, diviene il porto di riferimento di genti di paesi diversi, ma di comune matrice mitteleuropea, attratte dalla possibilit\u00e0 di commerciare in esenzione doganale: per questo motivo la Compagnia si occupa fin dal principio esclusivamente del ramo Trasporti.\nNel 1938 viene acquisita dal gruppo IRI-Finmare. Nel 1977 anche Alitalia entra nel capitale sociale di Sasa, seguita l'anno dopo da Fincantieri. Nel 1990 Finmare vende le sue quote a Cofiri e SASA estende la propria attivit\u00e0 anche ad altri rami assicurativi, il ramo Vita sar\u00e0 presente dal 7 dicembre 1996.\nNel 2001 viene acquistata dalla SAI e nel gennaio 2003 \u00e8 entrata a far parte del gruppo assicurativo Fondiaria Sai.\nIl 31 dicembre 2008 la societ\u00e0, insieme a SASA VITA S.p.A., fino ad allora controllata al 50%, cessa giuridicamente d'esistere, in seguito alla fusione per incorporazione in Milano Assicurazioni.\nDal 2009 al 2014.\nDal gennaio 2009 \u00e8 diventata una divisione della Milano Assicurazioni S.p.A..\nIn seguito all'approvazione nel dicembre 2013, da parte delle rispettive assemblee, della fusione per incorporazione in Fondiaria-Sai di Milano Assicurazioni, Unipol Assicurazioni e Premafin, con efficacia dal 6 gennaio 2014, \u00e8 diventata la \"Divisione Sasa\" della UnipolSai Assicurazioni S.p.A..\nIl 30 giugno 2014 UnipolSai ha ceduto ad Allianz il ramo d'azienda facente parte dell'ex Milano Assicurazioni, comprendente anche la Sasa per un valore massimo di 440 milioni di euro."}
{"id": "1505540", "revid": "599013", "url": "https://it.wikipedia.org/wiki?curid=1505540", "title": "Harry Bradshaw", "text": "Faceva parte della prima generazione di allenatori calcistici professionisti. Tra le squadre da lui allenate ci sono il Burnley, l' e il .\nBiografia.\nSuo figlio, Joe Bradshaw, gioc\u00f2 nel Woolwich Arsenal sotto le sue direttive e divent\u00f2 anch'egli allenatore del Fulham (1926-1929).\nCarriera.\nBurnley.\nPur non essendo mai stato un calciatore professionista, nel 1891 Bradshaw venne nominato segretario del Burnley, assumendone il ruolo di presidente due anni dopo. Nel 1896 divenne il primo manager della squadra. Quell'anno il Burnley chiuse all'ultimo posto della First Division, venendo retrocessa dopo aver perso anche i play-off. L'anno successivo, per\u00f2, la squadra riusc\u00ec a riconquistare la promozione in prima divisione. Nella stagione 1898-1899 il Burnley riusc\u00ec addirittura a chiudere terzo in classifica, miglior piazzamento nella storia del club.\nWoolwich Arsenal.\nNell'estate del 1899, Bradshaw si trasfer\u00ec a sud, al Woolwich Arsenal, squadra di Second Division. Nella stagione 1903-1904, dopo numerosi tentativi falliti, la squadra londinese termin\u00f2 al secondo posto in classifica, guadagnando per la prima volta nella sua storia la promozione in First Division. Dopo aver portato l'Arsenal in massima serie, nell'estate del 1904 Bradshaw lasci\u00f2 per trasferirsi al Fulham, club di Southern Division, diventandone anche il primo allenatore professionista.\nFulham.\nCon il Fulham Bradshaw conquist\u00f2 il titolo della Southern Division per due volte consecutive, accedendo cos\u00ec alla Second Division al termine della stagione 1906-1907. Nella prima stagione della loro storia in un torneo organizzato dalla Football Association, il Fulham fin\u00ec al quarto posto in classifica, raggiungendo al contempo anche le semifinali di FA Cup; comunque, negli anni successivi i risultati furono pi\u00f9 modesti (nel 1908-1909 terminarono decimi). Nel 1909 Bradshaw lasci\u00f2 i londinesi. Mor\u00ec nel 1924."}
{"id": "1505544", "revid": "110157", "url": "https://it.wikipedia.org/wiki?curid=1505544", "title": "Nancy Garapick", "text": "Specializzata nel dorso, ha vinto due medaglie di bronzo alle Olimpiadi di Montreal 1976, nei 100\u00a0m e 200\u00a0m dorso.\n\u00c8 stata primatista mondiale nei 200\u00a0m dorso."}
{"id": "1505546", "revid": "339392", "url": "https://it.wikipedia.org/wiki?curid=1505546", "title": "Aceras", "text": ""}
{"id": "1505549", "revid": "182193", "url": "https://it.wikipedia.org/wiki?curid=1505549", "title": "Marvin Hamlisch", "text": "Con tre Premi Oscar, quattro Emmy, un Grammy e un Tony Award, \u00e8 uno degli artisti che hanno vinto tutti e quattro i principali premi statunitensi assegnati per meriti artistici, conseguimento noto come EGOT. Nel 1976, con la vittoria del Premio Pulitzer, fu anche l'unico insieme Richard Rodgers ad aver conseguito il PEGOT.\nBiografia.\nNato da una famiglia austriaca di origine ebrea, fin da piccolo dimostra le sue doti musicali, ripetendo al pianoforte i motivi ascoltati alla radio. A sette anni \u00e8 il pi\u00f9 giovane allievo ammesso alla prestigiosa Juilliard School, e ancora adolescente scrive la sua prima canzone, \"Travelin' Man\", che molti anni pi\u00f9 tardi sar\u00e0 incisa dalla sua vecchia amica Liza Minnelli nell'album \"Liza, Liza\". Conseguito il diploma di pianoforte, continua gli studi al \"Queen's College\" e intanto si guadagna da vivere come pianista nei teatri, accompagnando artisti quali Ann-Margret, Joel Grey, Groucho Marx e Barbra Streisand.\nIl primo successo come compositore arriva nel 1965 con \"Sunshine, Lollipops and Rainbow\", che Lesley Gore porta in classifica tra i pi\u00f9 venduti. Notato dal produttore cinematografico Sam Spiegel, Hamlisch viene ingaggiato a suonare a Hollywood nei suoi ricevimenti. Da qui al grande schermo il passo \u00e8 breve: nel 1968 firma la sua prima colonna sonora per \"Un uomo a nudo (The Swimmer)\" con Burt Lancaster e, successivamente, per le prime due commedie dirette e interpretate da Woody Allen: \"Prendi i soldi e scappa\" e \"Il dittatore dello stato libero di Bananas\".\nNel 1973 arriva la consacrazione con \"Come eravamo (The Way We Were)\" diretto da Sydney Pollack, di cui scrive sia le musiche originali che il brano omonimo cantato dalla protagonista Barbra Streisand. \"Come eravamo\" diventa un successo planetario e gli permette di guadagnare l'anno successivo due Oscar, uno per la migliore colonna sonora originale e uno per la migliore canzone. Un terzo Oscar nello stesso anno arriva per la colonna sonora de \"La stangata\", con il suo adattamento dei brani ragtime composti all'inizio del secolo da Scott Joplin. Da \"The Way We Were\" arrivano anche due dei quattro Grammy vinti sempre nel 1974.\nMolto conosciuto \u00e8 il principale tema musicale del film, \"The Entertainer\", brano ragtime pubblicato da Scott Joplin nel 1902, e utilizzato nell'adattamento cinematografico di Hamlisch che raggiunge la seconda posizione in Svizzera, la terza nella Billboard Hot 100, la quinta in Norvegia e la sesta in Olanda. \nLa colonna sonora raggiunge la prima posizione nella Billboard 200 per cinque settimane ed in Australia per sette settimane e la terza in Norvegia.\nMarvin Hamlisch \u00e8 stata la pi\u00f9 importante figura nel revival della musica di Scott Joplin, tanto che negli anni Settanta negli USA quando le radio trasmettevano la famosissima The Entertainer gli ascoltatori davano per scontato che il brano fosse di Hamlisch e non di Joplin. Fra le altre colonne sonore da lui composte negli anni settanta ricordiamo: \"Salvate la tigre\" e \"Prigioniero della seconda strada\" entrambi interpretati da Jack Lemmon, \"La spia che mi amava\", \"Lo stesso giorno, il prossimo anno\", \"Capitolo secondo\".\nNel 1975 intanto debutta in teatro con il musical \"A Chorus Line\", che viene rappresentato a Broadway restando in cartellone per pi\u00f9 di seimila repliche e dieci anni dopo viene trasformato in un film, per il quale vinse il Premio Pulitzer. Per il relativo film la Universal Picture pag\u00f2 a Hamlisch diritti per 5 milioni e mezzo di dollari. Sempre per il teatro firma il suo secondo successo \"Stanno suonando la nostra canzone (They're Playing Our Song)\". Entrambi i lavori sono stati rappresentati anche in Italia.\nNegli anni ottanta firma altri prestigiosi commenti musicali per \"La scelta di Sophie\", \"D.A.R.Y.L.\", \"Nikita - Spie senza volto\", \"Tre scapoli e un beb\u00e8\", ma la sua vena compositiva si va esaurendo e negli anni novanta compone le sue ultime colonne sonore. Si \u00e8 poi dedicato alla direzione di numerose formazioni orchestrali quali la \"Pittsburgh Symphony Orchestra\", la \"Buffalo Philharmonic Orchestra\", la \"National Symphony Orchestra\", la \"Milwaukee Symphony Orchestra\" e la \"San Diego Symphony\"."}
{"id": "1505550", "revid": "46291", "url": "https://it.wikipedia.org/wiki?curid=1505550", "title": "Orchis anthropophora", "text": "La ballerina (Orchis anthropophora ) \u00e8 una pianta appartenente alla famiglia delle Orchidacee.\nL'epiteto specifico deriva dal greco \u1f04\u03bd\u03b8\u03c1\u03c9\u03c0\u03bf\u03c2 = uomo e \u03c6\u03bf\u03c1\u1f78\u03c2 = che porta, cio\u00e8 portatore di uomo, in riferimento alla caratteristica sembianza del labello.\nDescrizione.\n\u00c8 una pianta erbacea alta 15\u201340\u00a0cm, con foglie basali ovato-lanceolate riunite a rosetta e foglie cauline corte e inguainanti il fusto.\nI fiori sono riuniti in infiorescenze dense; sepali e petali sono riuniti a formare un casco di colore giallo-verdastro con bordi rossastri; il labello, trilobato, ha una forma caratteristica che ricorda la sagoma di un uomo, da cui deriva l'epiteto specifico. Il ginostemio \u00e8 corto, con masse polliniche di colore giallo chiaro.\nFiorisce da aprile a giugno.\nDistribuzione e habitat.\nQuesta specie ha un areale atlantico-mediterraneo che comprende Spagna, Francia, Inghilterra meridionale, Germania, Dalmazia, Grecia, Turchia e Maghreb. In Italia \u00e8 presente in quasi tutta la penisola e nelle isole maggiori, rara al nord.\nPredilige i terreni calcarei in ambienti di prateria ad \"Ampelodesmos mauritanicus\", garighe e nelle radure della macchia mediterranea, da 0 a 1600 m di altitudine.\nTassonomia.\nLa specie \u00e8 stata a lungo attribuita al genere monospecifico \"Aceras\" (dal greco \u03b1 privativo e \u03ba\u03b5\u03c1\u03b1\u03c2=corno) per il fatto di essere l'unica specie del genere \"Orchis\" priva di sperone. Recenti studi genetici hanno invece mostrato la sua stretta parentela con \"Orchis militaris\", con la quale da frequentemente luogo a ibridi."}
{"id": "1505560", "revid": "110157", "url": "https://it.wikipedia.org/wiki?curid=1505560", "title": "Wendy Boglioli", "text": "Specializzata nella farfalla ha vinto la medaglia d'oro nella staffetta 4x100\u00a0m sl e il bronzo nei 100\u00a0m farfalla ai Giochi olimpici di Montreal 1976."}
{"id": "1505563", "revid": "124603805", "url": "https://it.wikipedia.org/wiki?curid=1505563", "title": "Piero Operti", "text": "Biografia.\nPartecip\u00f2 alla prima guerra mondiale come volontario, tre volte ferito, decorato al valore, mutilato. La guerra gli forn\u00ec l'ispirazione dei primi scritti: \"Sacchetti a terra\" e \"Convito della speranza\". Nell'ottobre 1920 a Torino sub\u00ec un'aggressione da militanti di sinistra.\nDal 1925 al 1948 esercit\u00f2 l'insegnamento della storia, tranne qualche interruzione dovuta a motivi politici. Era infatti antifascista di ispirazione liberale crociana e venne perci\u00f2 sospeso dall'insegnamento.\nDi argomento storico sono varie sue pubblicazioni, tra le quali \"Il Condottiero\", biografia di Bartolomeo Colleoni. Cur\u00f2 il rifacimento e l'aggiornamento del paraviano \"Dizionario storico della letteratura italiana\"; seguirono i due volumi della \"Storia d'Italia\".\nNel dopoguerra pubblic\u00f2 un libro, \"Lettera aperta a Benedetto Croce\", mirando al superamento della frattura fascismo-antifascismo, come moralmente nociva, quale condizione della rinascita nazionale. Pubblic\u00f2 anche una \"Lettera aperta al Presidente della Repubblica Luigi Einaudi\" dello stesso tenore.\nMonarchico, venne nominato da Umberto II membro della Consulta dei Senatori del Regno.\nPiero Operti, che si schier\u00f2 nella Resistenza combattendo il fascismo, \u00e8 divenuto un punto di riferimento della Destra politica italiana che vede in alcuni suoi scritti l'autore di una giustificazione storica e morale del periodo del sanguinoso scontro tra gli aderenti alla Repubblica Sociale Italiana e il movimento antifascista della Resistenza. Si confrontino in proposito la lettera scritta al comandante Junio Valerio Borghese della X\u00aa Flottiglia MAS, in occasione di un suo processo, nella quale Operti esalta l'azione militare patriottica della formazione militare ed altre sue prese di posizione a sostegno nei processi a ex combattenti della Repubblica Sociale.\nIl fratello di Piero, il generale Raffaello Operti, fu comandante della IV Armata di cui nascose e salv\u00f2 il \"tesoro\" di cui narra nel suo libro autobiografico. Durante la Resistenza il Comitato di Liberazione Nazionale della regione Piemonte gli affid\u00f2 dapprima il comando militare delle formazioni partigiane; in seguito apparve chiaro che Operti intendeva condurre una lotta su due fronti, sia contro i nazifascisti sia contro i comunisti; nel gennaio 1944 venne destituito e messo sotto accusa a causa delle sue posizioni attendiste nonch\u00e9 per aver trattato accordi di non belligeranza con i nazifascisti.\nNel 2005, trentesimo della morte di Operti, gli \u00e8 stato dedicato un cippo a Genova, citt\u00e0 dove visse gli ultimi anni e una lapide a Forte dei Marmi dove lo storico trascorreva l'estate. Nell'iscrizione Operti viene indicato come \"polemista e scrittore, raro esempio d'intellettuale italiano non conformista, tra vita e pensiero coerente\" .\nLo storico Luciano Canfora lo ha giudicato invece un \u00abgiornalista assiduo della stampa fascista (\"Maestrale\", \"Meridiano di Roma\" fino al 25 luglio, poi \"liberale\" anti-Cln nel dopoguerra)\u00bb, oltre che scrittore \u00abgiustamente dimenticato [...] che si pavoneggiava di penne crociane e di suo strafalcionava\u00bb.\nDi contrario avviso il filosofo Vittorio Enzo Alfieri (1906-1997), che fu imprigionato durante il fascismo. Lo definisce infatti \"Un uomo di carattere, una pura e alta coscienza morale: tale appare Piero Operti a chi, avendolo conosciuto di persona o anche solo attraverso i suoi scritti, mediti oggi sulla nobilt\u00e0 e coerenza di quella vita\"..\nSulla stessa linea di giudizio Benedetto Croce rispondeva cos\u00ec alla \"Lettera aperta\", indirizzatagli da Operti: "}
{"id": "1505564", "revid": "1543377", "url": "https://it.wikipedia.org/wiki?curid=1505564", "title": "21 Invest", "text": "21 Invest (fino al novembre 2018 21 Investimenti) \u00e8 un operatore italiano di private equity, fondato nel 1992 da Alessandro Benetton.\nStoria.\nDopo due anni alla Goldman Sachs di Londra e il master ad Harvard con Michael Porter, Alessandro Benetton fonda, a 28 anni, la finanziaria che all'inizio si propone come un ponte tra il mondo bancario e le piccole e medie imprese, per poi diventare una delle protagoniste del private equity, acquisendo partecipazioni industriali in imprese con alto potenziale di crescita. All'inizio figura tra gli investitori, con una quota del 10%, anche Marina Berlusconi.\nNel 1998 Benetton si espande come gruppo \"21 Partners\" in Francia istituendo, insieme a G\u00e9rard Pluvinet, \"21 Centrale Partners SA\" con sede a Parigi. Nel 2013 apre a Varsavia \"21 Concordia\".\nIl gruppo \"21 Partners\" ha 2 miliardi di euro di capitali raccolti presso investitori istituzionali globali e investe nel mid-market europeo attraverso fondi locali di private equity gestiti da team locali in Italia, Francia e Polonia. Dall'inizio dell'attivit\u00e0 ha effettuato pi\u00f9 di cento investimenti. Molte delle operazioni riguardano passaggi generazionali, accelerazioni dei \"business model\" esistenti, espansioni all'estero e consolidamenti di settore. I suoi fondi hanno restituito un rendimento medio annuo del 22%.\nTra le societ\u00e0 italiane nelle quali il gruppo ha investito, vi sono Trudi, Bpack Due, Valbart, The Space Cinema, Assicom, Viabizzuno, Farnese Vini, Philippe Model, Pittarello, Forno d'Asolo, Gianni Chiarini, Sifi, Nadella, Carton Pack.\nNel novembre 2018 la societ\u00e0 cambia il nome in 21 Invest con un logo dalla grafica completamente rinnovata. Pochi giorni pi\u00f9 tardi, il 5 dicembre, la prima operazione con il nuovo marchio: entra, grazie ad un aumento di capitale, nell'azienda vinicola Zonin acquisendo una partecipazione del 36%.\n\"21 Invest\" aderisce alla \"Shared Value Initiative\", progetto lanciato nel 2012 da Michael Porter della Harvard Business School per la creazione di una comunit\u00e0 globale di organizzazioni che vedono nella risoluzione dei problemi sociali un\u2019importante direzione di sviluppo del business.\n21 Invest ha ricevuto il rating pi\u00f9 alto in materia di sostenibilit\u00e0 dal report annuale UNPRI per il ciclo di valutazione 2019-2020, migliorando il suo punteggio da un A ad un A+ nel modulo Private Equity e mantenendo il punteggio A+ nel modulo Strategia e Governance.\nStruttura del gruppo.\n\"21 Partners\" controlla il:"}
{"id": "1505565", "revid": "767487", "url": "https://it.wikipedia.org/wiki?curid=1505565", "title": "The Girl Guides Association of Trinidad and Tobago", "text": "The Girl Guides Association of Trinidad and Tobago \u00e8 l'organizzazione nazionale del Guidismo in Trinidad e Tobago. Questa conta 3.065 membri (nel 2003). Fondata nel 1914, l'organizzazione diventa un membro effettivo del World Association of Girl Guides and Girl Scouts (WAGGGS) nel 1963."}
{"id": "1505566", "revid": "19933", "url": "https://it.wikipedia.org/wiki?curid=1505566", "title": "Numero di Lucas", "text": ""}
{"id": "1505570", "revid": "1243", "url": "https://it.wikipedia.org/wiki?curid=1505570", "title": "Azienda Servizi Municipalizzati Brescia", "text": ""}
{"id": "1505573", "revid": "119673741", "url": "https://it.wikipedia.org/wiki?curid=1505573", "title": "Ulrike Tauber", "text": "Specializzata nella farfalla e nei misti, ha vinto la medaglia d'oro nei 400\u00a0m misti e l'argento nei 200\u00a0m farfalla ai Giochi olimpici di Montreal 1976.\n\u00c8 stata primatista mondiale nei 200\u00a0m e 400\u00a0m misti."}
{"id": "1505574", "revid": "124123", "url": "https://it.wikipedia.org/wiki?curid=1505574", "title": "Luigi Bettarini", "text": "Nel 1830, insieme a Luigi Bosi, collabor\u00f2 al nuovo piano regolatore di Livorno.\nNel 1844 realizz\u00f2 la grande copertura a volta del Fosso Reale (denominata Voltone) che costituisce l'attuale piazza della Repubblica e la rettifica del tracciato dei fossi stessi. Fu l'autore del Palazzo dell'Aquila Nera, del progetto del ponte di Santa Trinit\u00e0 (demolito negli anni trenta del XX secolo perch\u00e9 pericolante) e del ponte di San Benedetto.\nNel 1927 gli fu dedicata una parte degli scali Saffi."}
