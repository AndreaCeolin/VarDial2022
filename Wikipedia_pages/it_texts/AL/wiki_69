{"id": "1536901", "revid": "287204", "url": "https://it.wikipedia.org/wiki?curid=1536901", "title": "Barth\u00e9lemy de Theux de Meylandt", "text": "Esordi.\nNacque nel castello di Schabroek, a Saint-Trond nel Limburgo, figlio del cavaliere Joseph-Mathieu-Jacques e di Marie-Antoinette-Joseph de Wezeren.\nOttenne un diploma in diritto all'universit\u00e0 di Liegi, quando, ormai dal 1815, il Belgio era unito ai Paesi Bassi nel Regno Unito dei Paesi Bassi, retto dalla Casa d'Orange-Nassau, nella persona del protestante Guglielmo I.\nMeylandt intraprese la professione di avvocato e si leg\u00f2 con la famiglia de M\u00e9rode, in particolare F\u00e9lix, gi\u00e0 allora fra le principali del \u2018partito cattolico\u2019 Con essa prese parte, a Liegi e nel Limburgo, alle agitazioni politiche che si diffusero dal 1829, sotto forma di \"movimento delle petizioni per il raddrizzamento delle ingiustizie\".\nLa rivoluzione belga.\nL'inizio vero e proprio della sua carriera politica, tuttavia, deve essere datato allo scoppio della Rivoluzione belga del 1830: con la proclamazione dell'indipendenza di quel Paese, nel novembre 1830 Meylandt venne eletto deputato per il collegio di Hasselt al Congresso Nazionale del Belgio.\nDeputato al Congresso nazionale.\nQui si mise presto in vista, con posizioni nette e motivate a favore della decadenza della Casa d'Orange-Nassau, dell'adozione di una monarchia costituzionale, del sistema bicamerale. Ma anche, fedele al programma \u2018cattolico\u2019 della completa indipendenza del clero dallo Stato e della pi\u00f9 larga libert\u00e0 di insegnamento. Posizioni abbastanza rappresentative e moderate da consentirgli di essere scelto quale relatore della legge elettorale.\nUna volta che il Congresso ebbe elaborato la Costituzione belga, si dovette passare all'elezione di un monarca: una scelta determinante, giacch\u00e9 gran parte dei deputati propendevano per l'elezione di un monarca francese, ci\u00f2 che avrebbe fortemente scontentato la Gran Bretagna.\nDi tali tensioni diplomatiche, che avrebbero messo a rischio il consenso internazionale alla nascita del nuovo Regno, si fece portatore il Meylandt, il quale si oppose all'elezione del Duca di Nemours, secondogenito di Luigi Filippo di Francia, compiuta dal Congresso il 3 febbraio 1831.\nRespinta da quest'ultimo per l'opposizione britannica, segu\u00ec un breve momento di incertezza. Ad esso il Congresso reag\u00ec eleggendo un reggente (24 febbraio 1831):\nsi contrapponevano il presidente dell'assemblea, de Chokier, dichiaratamente filo-francese, e il de M\u00e9rode, pi\u00f9 equilibrato: Meylandt, naturalmente, sostenne quest'ultimo, ma il suo candidato venne battuto.\nL'elezione di Leopoldo I.\nLa posizione del de Chokier, comunque, era destinata ad infrangersi contro l'intransigenza britannica. Cosicch\u00e9 Meylandt pot\u00e9 recuperare un ruolo politico centrale, sostenendo, come il de M\u00e9rode, l'elezione di Leopoldo di Sassonia-Coburgo, eletto sovrano il 4 giugno 1831 e, il seguente 9 luglio, l'approvazione del Trattato dei XVIII articoli, negoziato dal nuovo sovrano a cavallo dell'elezione. Dopo di che, il 21 luglio, Leopoldo I giur\u00f2 fedelt\u00e0 alla Costituzione e venne incoronato.\nSi era, quindi conclusa la fase di creazione del nuovo Regno, ed il Congresso venne sciolto. Dovevano tenersi le elezioni delle nuove Camere, ma il delicato passaggio costituzionale venne interrotto dalla repentina (ma decisamente tardiva) reazione di Guglielmo I dei Paesi Bassi, che, il 2 agosto, diede inizio ad un'invasione, passata alla storia come la campagna dei dieci giorni. L'esercito belga venne sconfitto, ma i Batavi, ormai sulla strada di Bruxelles, si arrestarono alla notizia dell'intervento di un corpo di spedizione francese, guidato dal maresciallo G\u00e9rard. Senza che ci\u00f2 cancellasse la pessima dimostrazione di efficienza militare offerta dal giovane esercito belga.\nI primi governi di Leopoldo I.\nDeputato alle Camere.\nLe ultime truppe olandesi rimpatriarono attorno al 20 agosto. Pochi giorni pi\u00f9 tardi, il 29 agosto, poterono tenersi le elezioni del primo Parlamento, eletto a suffragio censitario Chronologie Pays-Bas, che si riun\u00ec, la prima volta, l'8 settembre\nMeylandt venne eletto nel collegio di Heusden (che avrebbe rappresentato, senza interruzioni, per i successivi 40 anni). Alla Camere egli seppe confermarsi nel ruolo di spicco che gi\u00e0 aveva guadagnato al Congresso, dando inizio ad una prestigiosa carriera politica.\nMinistro dell'interno nel governo de Muelenaere.\nIl sovrano lo volle Ministro degli Interno del governo del cattolico de Muelenaere, in carica sin dal 24 luglio 1831, la vigilia dell'incoronazione. Il 12 novembre 1831 Meylandt divenne \"ministro di Stato\" con \"diritto di ingresso al Consiglio dei Ministri\", il 21 novembre ebbe gli Interni \"ad interim\", il 30 dicembre a titolo pieno.\nIl suo ingresso, rafforz\u00f2 il carattere \"unionista\" di quel governo, che aveva di fronte l'enorme compito di costruire l'assetto istituzionale ed economico del neonato Regno. Meylandt viene ricordato, in particolare, per il 'decreto reale' del 21 marzo 1832, che approvava il progetto della linea ferroviaria Anversa -Lierre-Diest-Tongres-Vis\u00e9: l'avvio dell'ambiziosa politica ferroviaria che avrebbe fatto del Belgio uno dei pi\u00f9 ricchi stati dell'Europa dell'Ottocento.\nLa prima ratifica del Trattato dei XXIV articoli.\nIl governo de Muelenaere cadde di fronte all'impossibilit\u00e0 di trovare un accordo relativamente alla principale questione di politica estera: la ratifica del Trattato dei XXIV articoli, imposto il 15 novembre 1831 dalle grande potenze riunite nella Conferenza diplomatica di Londra, male impressionate dalla pessima \"performance\" militare di fronte ad un'invasione olandese. Esso prevedeva un sostanziale peggioramento della situazione, rispetto al precedente Trattato dei XVIII articoli: l'accollo di met\u00e0 del debito pubblico dell'Aia; la restituzione all'Aia del territorio dell'attuale Granducato del Lussemburgo e del Limburgo orientale (in particolare la citt\u00e0 di Venlo) delle quali gli olandesi controllavano unicamente le fortezze di Maastricht e di Lussemburgo (garantita da una guarnigione prussiana, che la teneva sin dal Trattato di Vienna del 1815); \"dulcis in fundo\", veniva introdotto un pedaggio alla navigazione sul fiume Schelda.\nIl de Muelenaere present\u00f2 il trattato alle Camere, che, dopo averlo accolto con una marcata irritazione, finirono per accettarlo. Seguirono Francia ed Inghilterra. Mentre l'Olanda lo rigett\u00f2, bench\u00e9 contenesse notevoli miglioramenti a suo vantaggio rispetto al precedente Trattato dei XVIII articoli.\nTale ratifica apr\u00ec le porte alle nozze di Leopoldo I e la principessa Luisa d'Orl\u00e9ans, figlia di re Luigi Filippo di Francia, celebrato il 9 agosto nel castello di Compi\u00e8gne. La coppia giunse a Bruxelles il 20 agosto.\nLa crisi internazionale per Anversa.\nSi trattava, ora, di capitalizzare l'ottenuta ratifica del Trattato e il sicuro appoggio di Parigi, per costringere i Paesi Bassi a nuove concessioni, a partire dalla liberazione della possente cittadella di Anversa: Guglielmo I rifiutava di consegnarla, cosicch\u00e9, per sloggiarlo, si rendeva necessaria una nuova spedizione francese.\nPer far questo, tuttavia, occorreva che Bruxelles tentasse un'ardita manovra diplomatica, volta ad indurre il governo dell'Aia a denunciare con chiarezza il proprio rifiuto. Eppoi accettare la proposta franco-britannica di l'ingresso sul territorio nazionale, per la seconda volta in due anni, di un corpo di spedizione francese, ancora una volta guidato dal maresciallo G\u00e9rard, per assediare e liberare la cittadella.\nI punti del contendere stavano, anzitutto, nella necessit\u00e0 di dichiarare la disponibilit\u00e0 belga ad evacuare immediatamente Venlo e le altre parti del territorio che doveva essere ceduto all'Olanda. Eppoi nel divieto, espresso dalle potenze, a che alle operazioni partecipassero unit\u00e0 belghe: una cautela, dal punto di vista delle potenze; un'umiliazione, dal punto di vista dei Belgi: tanto che il de Muelenaere esitava ad affrontare la feroce opposizione da parte dei deputati cosiddetti \"verdi\": dei velleitari che invocavano la resistenza alle decisioni della Conferenza e la ripresa della guerra all'Olanda.\nLa caduta del governo.\nLeopoldo I ne tronc\u00f2 le esitazioni, togliendo, il 18 settembre 1832, il portafoglio degli esteri al de Muelenaere per affidarlo al generale Goblet, che entr\u00f2 in carica il 20 ottobre.\nIl governo Goblet e la gestione della crisi di Anversa.\nL'ostinato rifiuto olandese.\nDopo di che Goblet fu fortunato: il gabinetto olandese si dimise, dopo aver indirizzato alla Conferenza una nota irritante, con la quale si dichiarava \"che il re non voleva ammettere nuove concessioni \u2026 che non avrebbe mai consentito di sacrificare gli interessi vitali dell'Olanda al fantasma rivoluzionario\". Ci\u00f2 che consent\u00ec alle potenze di dare avvio alle misure coercitive che desideravano Francia ed Inghilterra.\nL'ultimatum franco-britannico.\nIl 22 ottobre lord Palmerston ed il Talleyrand (ambasciatore francese a Londra) sottoscrissero una convenzione che dichiarava che i governi belga ed olandese sarebbero stati invitati a terminare, entro il 12 novembre, l'evacuazione dei territori reciprocamente occupati. Delle 'misure coercitive' sarebbero state adottate contro quello dei due che non avesse dato il proprio consenso a detta convenzione prima del 2 novembre. Erano a disposizione una squadra navale franco-britannico, mentre la Francia concentrava il suo esercito al nord.\nA quel punto Goblet fece conoscere alla Conferenza di Londra il consenso del governo belga alle evacuazioni, sotto condizione che il Belgio prendesse subito possesso di Anversa. La Conferenza indirizz\u00f2 immediatamente all'Aia un sollecito: ne ottenne una conferma del rifiuto e la flotta franco-britannica cominci\u00f2 un blocco rigoroso dei porti olandesi.\nIl consenso all'ingresso del corpo di spedizione francese.\nV'era un ultimo impiccio: a norma di Costituzione, l'ingresso del corpo di spedizione avrebbe richiesto il consenso delle Camere di Bruxelles. Goblet lo ottenne con un margine assai risicato (44 voti contro 42) e, il 2 novembre. Dopo di che, il 15 dicembre 1832 l'esercito francese entrava dunque in Belgio, dirigendosi verso Anversa, attraverso Tournai, Gand e Bruxelles.\nLa crisi politica in Belgio, tuttavia, era talmente grave da spingere il Goblet a presentare al re le proprie dimissioni: questi lo lasci\u00f2 in carica sinch\u00e9 dur\u00f2 l'Assedio di Anversa. Caduta la cittadella, il 23 dicembre 1832, convoc\u00f2 nuove elezioni, le quali, per\u00f2, non mutarono l'equilibrio politico.\nL'armistizio con l'Olanda.\nNel corso della campagna elettorale, il 21 maggio 1833, Goblet ottenne dai Paesi Bassi la firma di un nuovo, ultimo, armistizio. Le cui condizioni erano inaspettatamente positive, a causa della testardaggine di Guglielmo I nel rifiutare l'accettazione del Trattato dei XXIV articoli: il Belgio, che aveva recuperato Anversa, non cedeva un metro di quei larghi tratti del Limburgo e del Lussemburgo che occupava.\nDopo di che, il 27 dicembre, il primo ministro ripresent\u00f2 al sovrano le proprie dimissioni. Lasciando la guida del governo al liberale Charles Rogier e gli esteri al de M\u00e9rode (gi\u00e0 ministro senza portafoglio).\nIl governo cadde, infine, il 4 agosto 1834 allorch\u00e9 il Rogier si dimise, prendendo a pretesto certi dissensi di ordine amministrativo con il ministro della guerra liberale Louis \u00c9vain e si dimise. Mentre la reale causa stava nei profondi disaccordi fra cattolici e liberali, in merito alla legge sull'insegnamento (un classico punto di rottura fra le due parti, nell'Ottocento).\nIl primo governo Meylandt.\nUn governo di unione nazionale fra cattolici e liberali.\nIl sovrano, di suo sostenitore di una politica di unione nazionale, affid\u00f2 al Meylandt l'incarico di formare un nuovo governo. Il suo ruolo politico era, infatti, nel frattempo molto accresciuto, tanto che lo si considerava il \u2018capo incontrastato\u2019 del \u2018partito cattolico\u2019. Ma egualmente chiara era la sua propensione ad una politica \"unionista\".\nUn atteggiamento che ben si riflesse nella composizione del ministero: il primo ministro tenne per s\u00e9 gli Interni e ridiede gli esteri al cattolico de Muelenaere, mentre ai liberali andavano le finanze, per il d'Huart e la giustizia, per l'Ernst. I rapporti fra il nuovo primo ministro ed il de M\u00e9rode non dovevano essere ancora compromessi, tanto che questi divenne ministro senza portafoglio.\nDa questo equilibrio, discese una notevole stabilit\u00e0 politica, dal momento che esso rispondeva alle attese del monarca e della gran parte della classe dirigente. Tanto che il ministero Meylandt avrebbe guidato il Paese per ben sei anni.\nLa riorganizzazione dello Stato.\nLa riconquista di Anversa ed il successivo armistizio negoziato dal Goblet avevano, infine, messo fine a due anni di guerre e turbolenze. Il governo Meylandt fu il primo a potersi dedicare, stabilmente, alla costruzione della legislazione e dell'amministrazione del Regno.\nAttraverso l'approvazione di alcuni, fondamentali, strumenti legislativi:\nParticolare importanza ebbero le leggi sugli enti locali (\"loi communale\" e \"loi provinciale\"), che disegnarono un assetto decisamente centralistico. Ci\u00f2 in opposizione alle precedenti intenzioni del Rogier, ma, d'altra parte, in coerenza con le ridotte dimensioni geografiche del nuovo Stato, e con il vivo e prossimo esempio del Regno di Francia. Ma, soprattutto, con l'incerta legittimit\u00e0 internazionale: il Belgio doveva ancora vedere riconosciuti i nuovi confini dal Regno Unito dei Paesi Bassi di Guglielmo I, dal quale aveva appena compiuto la propria secessione.\nUna prepotente crescita economica.\nGli anni del Meylandt segnarono anche l'avvio di una poderosa crescita economica, che avrebbe fatto del Belgio, in pochi decenni, uno dei Paesi pi\u00f9 ricchi ed industrializzati dell'Europa dell'Ottocento. Un'azione ricordata specialmente per la politica ferroviaria: nel 1836 venne inaugurata la prima linea ferroviaria. Tanto da rendere opportuna la creazione, nel 1837, di un ministero dei lavori pubblici, per separazione dagli Interni, che Meylandt affid\u00f2 al \"n\u00e9 cattolico n\u00e9 liberale\" Jean-Baptiste Nothomb.\nSenza dimenticare l\"incoraggiamento alle lettere ed alle arti\", come si diceva allora, segnata dalla creazione della \"Biblioth\u00e8que royale\". a Bruxelles.\nLe dimissioni del ministro degli Esteri.\nNel 13 dicembre 1836 il ministero perse il ministro degli Esteri de Muelenaere: questi aveva proposto un piano per nazionalizzare la pi\u00f9 potente societ\u00e0 del Paese, la \"Soci\u00e9t\u00e9 g\u00e9n\u00e9rale\". Un'operazione il cui prezzo sarebbe stato la nomina a \"Ministri di Stato\" (noi diremmo Ministri senza portafoglio) del suo governatore M. Meeus e del pi\u00f9 influente dei suoi direttori, M. Coghen.\nSi trattava, per\u00f2, di un \"dossier\" politicamente assai delicato, in quanto il possente strumento finanziario era stato fondato da Guglielmo I e soffriva ancora una forte fama di 'orangismo'. Tanto che Meylandt la respinse, provocando le dimissioni del de Muelenaere.\nDalch\u00e9 Meylandt assunse, accanto agli Interni, anche il portafoglio degli Esteri.\nLa crisi politica per la pace con l'Olanda.\nL'Olanda accetta il Protocollo dei XXIV articoli.\nEgli era dunque direttamente in causa allorch\u00e9, il 14 marzo 1838, giunse, inattesa, la notizia che Guglielmo I aveva accettato di ratificare il Trattato dei XXIV articoli, proposto dalle grandi potenze sette anni prima.\nLa notizia venne accolta assai male a Bruxelles, dal momento che essa avrebbe comportato un sostanziale peggioramento, rispetto allo \"status-quo\".\nLa conseguente crisi politica in Belgio.\nNon appena la cattiva notizia venne confermata dall'ambasciatore a Londra, il Van de Weyer, e dall'ambasciatore a Parigi, il Le Hon, nell'opinione pubblica belga si produsse una profonda frattura: basti pensare che deputati del Lussemburgo orientale e del Limburgo orientale, sedevano al parlamento belga.\nN\u00e9 bastava il riconoscimento della'indipendenza da parte dell'antico signore, dal momento tale indipendenza era goduta \"de facto\", da circa sette anni.\nIl governo stesso era diviso: sinch\u00e9 giunse la firma del protocollo finale, a Londra il 19 aprile 1839 e quei ministri che affermavano di non essere disposti a cedere, nemmeno sotto minaccia militare, si decisero alle dimissioni: il de M\u00e9rode, cattolico ma gi\u00e0 fervente agitatore all'epoca della rivoluzione, peraltro originario del Limburgo orientale, ma anche i liberali d'Huart e Ernst, che pretendevano di non evacuare se non di fronte ad un esplicito ultimatum della grandi potenze.\nI vantaggi della seconda ratifica.\nLeopoldo I e Meylandt finirono, comunque, per accettare questa realt\u00e0: il vantaggio del riconoscimento dell'indipendenza e della definitiva fissazione dei confini non era secondario. E, inoltre, i plenipotenziari inviati a Londra (prima Jules Van Praet, poi \u00c9tienne de Gerlache), si avvidero ben presto di non possedere forza sufficiente per spingere le grandi potenze ad una sostanziale rinegoziazione. Tanto che Venlo venne evacuata gi\u00e0 il 21 giugno 1838, insieme al Lussemburgo.\nIn cambio di questo gesto di buona volont\u00e0, la Conferenza diplomatica riunita a Londra accett\u00f2 di ridurre le pretese olandesi riguardo al trasferimento del debito pubblico del molto ridotto Regno Unito dei Paesi Bassi, fosse abbassata da 5\u00a0400 milioni di fiorini, dagli 8\u00a0400 inizialmente previsti.\nMeylandt e Leopoldo I impongono la seconda ratifica.\nIl governo, ridotto a soli tre ministri, Meylandt, naturalmente, Nothomb e Willemart, difesero con forza la ratifica del Trattato cos\u00ec rivisto di fronte alle Camere.\nI deputati \"verdi\" nei loro interventi li definirono \"uomini di Stato miserabili\", \"ministri perversi\", \"traditori della Patria e del Re\". Meylandt rispondeva freddamente, sostenendo la necessit\u00e0 della ratifica, di fronte alla \"minaccia combinata dell'anarchia, della bancarotta e dell'intervento [militare] straniero\". Abbastanza da ottenere la ratifica della Camera, il 19 marzo 1839, con una maggioranza di 58 favorevoli voti contro 42 contrari. Il Senato, pi\u00f9 naturalmente, segu\u00ec.\nL'ultimo anno di governo.\nTale grande conquista nazionale, indebol\u00ec fortemente il governo: tatticamente, tale combattuta vittoria, alien\u00f2 al primo ministro molte simpatie parlamentari; strategicamente, la pace con l'Olanda aveva messo fine alla necessit\u00e0 storica dell\"unionismo\", del quale Meylandt era la bandiera vivente.\nSi assistette ad una sorta di 'liberi tutti gli esponenti pi\u00f9 conservatori del partito cattolico', presero ad accusare il primo ministro di condurre una politica eccessivamente liberale. I liberali lo accusavano di aver sostituito d'Huart ed Ernst con il Desmaisi\u00e8res (industriale di Gand e liberale assai moderato) ed il Raikem, chiaramente cattolico; di aver tolto, il 7 dicembre 1839 il governatorato del Brabante al barone Stassart, gran-maestro della massoneria belga. Ma, soprattutto, molti fra loro, guidati dal Verhaegen, desideravano ormai volgersi ad una politica \"esclusiva\", ossia esclusivamente liberale.\nTutto ci\u00f2 assottigli\u00f2 fortemente la maggioranza parlamentare, che venne a dipendere dal consenso di pochi deputati. Gi\u00e0 l'approvazione del bilancio per il 1840 fu assai faticosa. Ma l'occasione della crisi venne all'inizio dell'anno successivo, allorch\u00e9 il governo propose la reintegrazione nell'esercito del generale van der Smissen. L'occasione era ghiotta poich\u00e9 questi era stato condannato in contumacia, nel 1831, colpevole per aver partecipato ad un complotto orangista.\nIl deputato Dumortier, che tanto si era opposto al trattato di pace mont\u00f2 un durissimo attacco politico, sostenuto da tutte le opposizioni: la destra cattolica, i \"verdi\" i liberali \"esclusivi\". Tanto dissero e tanto fecero che, il 14 marzo 1840 il governo si vide respingere dalla Camera un ordine del giorno di fiducia al governo, con 42 voti contro 38: Meylandt present\u00f2 le proprie dimissioni al sovrano. Che le accett\u00f2, salvo gratificarlo, tre giorni pi\u00f9 tardi, il 18 marzo del titolo di conte, trasmissibile agli eredi maschi.\nDopo di che, affid\u00f2 l'incarico di formare il nuovo governo al liberale Lebeau, che divenne primo ministro il 18 aprile 1840, alla testa di un governo interamente liberale: il primo governo \"liberale esclusivo\" o \"liberale omogeneo\" della storia di quel Regno.\nIl secondo governo Meylandt.\nMeylandt, ormai semplice deputato di Heusden, profitt\u00f2 della pausa per sposarsi, il 5 maggio 1840, con Aline-Mathilde-Am\u00e9lie-Louise du Parc, figlia di un visconte bretone.\nRestava, comunque, a capo del 'partito cattolico' e fedele ad una pratica politica \"unionista\". Perci\u00f2 egli combatt\u00e9 il ministero Lebeau, ma sostenne il successivo Jean-Baptiste Nothomb, con quattro ministri liberali ma anche due cattolici. Caduto questo a causa dei progressi liberali alle elezioni, Leopoldo I tent\u00f2, ancora una volta, di formare un governo \"unionista\", affidandolo al Van de Weyer, che per\u00f2 cadde ben presto.\nTocc\u00f2, quindi, al Meylandt, sei anni dopo la caduta del primo ministero. Ma non gli riusc\u00ec, questa volta, di unire ministri cattolici e liberali per il rifiuto di questi ultimi. Tocc\u00f2 cos\u00ec proprio al principale sostenitore unionismo formare il primo ministero \"cattolico omogeneo\", che entr\u00f2 in carica il 31 marzo 1846.\nCi\u00f2 nonostante, le cronache notano che seppe condurre una politica moderata, ovvero, nei termini dell'epoca, \"unionista\". Come dimostrato in occasione del congresso liberale del 1846: di fronte alle pressioni del re che intendeva proibirlo, considerandolo alla stregua di 'club rivoluzionario', il primo ministro volle mantenersi fedele alle garanzie costituzionali.\nVennero cos\u00ec le elezioni politiche del 1847 che attribuirono ai liberali la maggioranza della Camera, con 57 seggi contro 54 ai cattolici. Il governo si dimise e venne sostituito da un governo liberale affidato al Rogier, in carica dal 12 agosto 1847.\nI governi liberali (1847-1870).\nCome guida dell'opposizione, Meylandt seppe astenersi dal profittare della grande crisi rivoluzionaria del 1848, che non tocc\u00f2 il Belgio, se non per i riflessi degli eventi francesi: ad esempio due abortite \u2018invasion\u00ec di repubblicani esagitati, intenzionati a liberare il Regno e, chiss\u00e0, unirlo alla neonata Seconda Repubblica francese.\nIl contraccolpo di tali avvenimenti, tuttavia, costrinse Rogier alle dimissioni, sostituito dal liberale de Brouck\u00e8re, progressista ma uomo d'ordine, che costitu\u00ec un governo pi\u00f9 'centrist\u00e0 (1852 \u2013 1855). Segu\u00ec un'alternanza fra i due partiti, in anni nei quali Meylandt conserv\u00f2 il proprio posto di deputato assai rispettato e sempre piuttosto moderato.\nIl terzo governo Meylandt.\nSinch\u00e9 vennero le elezioni politiche del 14 giugno 1870, che tolsero la maggioranza ai liberali. Fu a lui che il nuovo re Leopoldo II pens\u00f2 di affidare l'incarico di formare un nuovo governo. Meylandt rifiut\u00f2, a causa della vecchiaia, ma sugger\u00ec di incaricare il barone d'Anethan, che entr\u00f2 in carica il 2 luglio 1870.\nSolo pochi giorni e, il 19 luglio seguente scoppi\u00f2 la guerra franco-prussiana. Essa non invest\u00ec direttamente il Belgio, ma si svolse in gran parte ai suoi confini: ad esempio gli scampati dell'armata di Napoleone III, rotti a Sedan, proprio l\u00ec andarono a rifugiarsi.\nTuttavia, terminato il conflitto, Leopoldo II pretese una profonda riforma della coscrizione, ispirandola al modello dell'esercito di milizia, \"alla svizzera\". d'Anethan tergivers\u00f2 sinch\u00e9 il sovrano ne ottenne le dimissioni.\nPer evitare la formazione di un governo di sinistra, Meylandt accett\u00f2 infine di formare, ormai settantasettenne, un'ultima volta il governo, che entr\u00f2 in carica il 7 dicembre 1871. Ma senza assumere portafogli, lasciando la guida effettiva nelle mani del ministro delle Finanze Malou. Tanto che quel governo viene normalmente ricordato come \"governo Malou\".\nMeylandt, tuttavia, esercit\u00f2 effettivamente la presidenza delle riunioni di governo, sino alla morte, avvenuta nell'avito castello de Meylandt, ad Heusden nel Limburgo occidentale, il 21 agosto 1874."}
{"id": "1536907", "revid": "287204", "url": "https://it.wikipedia.org/wiki?curid=1536907", "title": "Michel Giacobini", "text": " Scopr\u00ec numerose comete, tre delle quali periodiche: la Cometa Giacobini-Zinner (oggetto imparentato con lo sciame meteorico delle Giacobinidi), la Cometa Tuttle-Giacobini-Kresak e la 205P/Giacobini.\nLavor\u00f2 presso l'Osservatorio di Nizza fino al 1910, quando chiese di essere trasferito all'Osservatorio di Parigi. Si arruol\u00f2 volontario nell'esercito francese durante la Prima guerra mondiale e sub\u00ec l'avvelenamento da gas. Ripresosi dagli effetti dell'avvelenamento, dopo la guerra riprese l'attivit\u00e0 astronomica.\nL'asteroide 1756 Giacobini porta il suo nome."}
{"id": "1536915", "revid": "15756", "url": "https://it.wikipedia.org/wiki?curid=1536915", "title": "Thrill Pistol", "text": "Thrill Pistol \u00e8 il sesto album dei Tigertailz, uscito nel 2007 per l'Etichetta discografica Castle/Sanctuary Records.\nIn aggiunta all'album \u00e8 stato incluso un disco bonus chiamato Wazbonez, album risalente al periodo in cui la band si rinomin\u00f2 appunto Wazbones. Questo disco venne registrato nel 1991, ed alcune di queste tracce vennero poi inserite in altri album dei Tigertailz, tuttavia questa \u00e8 la prima volta che il disco \"Wazbones\" vede la luce, almeno ufficialmente."}
{"id": "1536916", "revid": "57342", "url": "https://it.wikipedia.org/wiki?curid=1536916", "title": "Alfredo Bovet", "text": "Carriera.\nNato in Svizzera, all'et\u00e0 di cinque anni si trasfer\u00ec in Italia, a Legnano, dove il padre lavorava come chauffeur. Da quando pass\u00f2 professionista corse quindi con una licenza italiana, partecipando ai campionati nazionali e alle selezioni italiane, ma rivedic\u00f2 sempre di essere svizzero.\nCorse per la Bianchi e la Dei, distinguendosi come passista e come pistard nella seconda parte della carriera.\nTra i principali successi si ricordano la Coppa Crespi e la Coppa Bernocchi nel 1931, la Milano-Sanremo nel 1932, vinta in solitaria dopo 107\u00a0km di fuga, la Volta a Catalunya e la Tre Valli Varesine nel 1933 ed il Gran Premio d'Apertura a Milano nel 1936. Tra i piazzamenti si segnalano i secondi posti nel GP delle Nazioni del 1932 (dietro Maurice Archambaud) ed alla Milano-Sanremo del 1933 (dietro Guerra) ed il terzo posto al campionato italiano nel 1933, battuto da Guerra e Bertoni. Partecip\u00f2 a sette edizioni del Giro d'Italia tra il 1931 ed il 1937, concludendo al quarto posto nel 1933.\nSu pista fu quattro volte secondo ai campionati italiani nella specialit\u00e0 del mezzofondo. Terminata la carriera di ciclista, torn\u00f2 in Svizzera a Renens, esercitando la professione di meccanico."}
{"id": "1536918", "revid": "33277", "url": "https://it.wikipedia.org/wiki?curid=1536918", "title": "Saint-Trond", "text": ""}
{"id": "1536924", "revid": "125628357", "url": "https://it.wikipedia.org/wiki?curid=1536924", "title": "Bradamante", "text": "Bradamante \u00e8 un personaggio immaginario femminile che compare nei poemi cavallereschi \"Orlando innamorato\" di Matteo Maria Boiardo e \"Orlando furioso\" di Ludovico Ariosto. La sua figura verr\u00e0 ripresa nel romanzo \"Il cavaliere inesistente\" di Italo Calvino.\nLa bella e valorosa Bradamante \u00e8 paladina di Francia, figlia del Duca Amone (fratello di Milone) e di Beatrice (figlia del duca Namo di Baviera), nonch\u00e9 sorella di Rinaldo e cugina di Orlando. Nel canto XXIII dell'Orlando Furioso, si vede Beatrice aspettarla, un po' preoccupata, nel feudo di Montalbano. Dopo molte vicissitudini Bradamante sposer\u00e0 l'amato Ruggiero, divenuto re di Bulgaria e vassallo dell'impero Bizantino. Dall'unione della casa di Chiaramonte (Bradamante) con quella di Mongrana (Ruggiero) avr\u00e0 origine la casa d'Este; sia i Chiaramonte che i Mongrana discendono, per rami diversi, da Astianatte, il figlio di Ettore.\nBradamante nell\"Orlando innamorato\".\nBradamante giunge in difesa di Parigi e si scontra col comandante saraceno Rodomonte, re di Algeri. Durante lo scontro sopraggiunge Ruggiero che annuncia alla paladina che i cristiani sono in fuga e che Carlo Magno, re di Francia, \u00e8 in pericolo: dato che Rodomonte non consente a Bradamante di andare in soccorso del re, Ruggiero attacca il saraceno, scatenando in tal modo una zuffa. In seguito i due si incontrano di nuovo, e Bradamante rivela a Ruggiero di essere la sorella di Rinaldo. Bradamante e Ruggiero finiscono per innamorarsi, ma sono costretti a dividersi a causa di un assalto (nel quale Bradamante stessa viene ferita) da parte di alcuni soldati saraceni. In seguito, Bradamante viene informata da un eremita che Ruggiero \u00e8 partito per la Francia e si fa tagliare i capelli da lui; la guerriera Fiordispina, vedendola dormire senza l\u2019elmo, la crede un uomo e si innamora di lei (l'episodio verr\u00e0 ripreso nel XXV canto dell\"Orlando furioso\"). Bradamante decide dunque di diventare il cavaliere di Fiordispina in cambio del suo cavallo.\nBradamante nell\"Orlando Furioso\".\nBradamante, dopo essere stata aiutata dalla Maga Melissa che l'ha liberata dalla buca in cui il traditore Pinabello l'aveva fatta cadere per aver scoperto che lei appartiene ad una casata nemica, apprende che Ruggiero \u00e8 tenuto prigioniero da Atlante (il mago che aveva allevato l'eroe) nel suo palazzo. Allora ruba a Brunello l'anello fatato gi\u00e0 rubato ad Angelica e sfida il mago a duello. Questi combatte a cavallo dell'Ippogrifo, con un libro da cui legge incantesimi in una mano ed uno scudo che \u00e8 in grado di abbagliare l'avversario. Poich\u00e9 l'anello rende immune agli incantesimi chi lo indossa, la guerriera riesce facilmente ad avere la meglio su Atlante. Quindi chiede al mago che Ruggiero sia liberato. Ma Atlante gioca la sua ultima carta e Ruggiero viene rapito dall'ippogrifo e portato lontano. Saputo che il suo amato \u00e8 insidiato da Alcina, Bradamante gli fa avere l'anello magico. \nSuccessivamente Bradamante, suggestionata da una visione di Ruggiero in pericolo, viene rinchiusa nel secondo palazzo di Atlante. Liberata insieme a Ruggiero da Astolfo, fa promettere all'amato di convertirsi al Cristianesimo. Lungo la strada incontrano una donna, che racconta loro di un giovane che sta per essere arso sul rogo. I due amanti partono per aiutarlo, ma Bradamante, attirata dalla voglia di vendicarsi su Pinabello, che riuscir\u00e0 a uccidere, perde di vista Ruggiero. In seguito scopre che l'amato era stato ferito e curato dalla guerriera musulmana Marfisa e che presto i due si sposeranno. A questo punto Bradamante va alla ricerca di Ruggiero. \nBradamante poi incontra Fiordiligi e la aiuta, sconfiggendo a duello Rodomonte e costringendolo a liberare Brandimarte. Poi sfida e sconfigge Serpentino, Grandonio e Ferra\u00f9. Segue un'aspra battaglia prima tra Bradamante e Marfisa, poi tra gli schieramenti cristiani e saraceni, quindi di nuovo tra Bradamante e Marfisa, e infine tra Ruggiero e Marfisa. Proprio quando Ruggiero sta per uccidere Marfisa, viene fermato dallo spirito del mago Atlante che gli rivela che Marfisa in verit\u00e0 altri non \u00e8 che sua sorella. I guai non sono ancora finiti, per\u00f2. Bradamante, Ruggiero e Marfisa collaborano per aiutare alcune dame, tra cui Ullania, eliminando il loro nemico Marganorre. Ruggiero fa quindi ritorno presso Agramante e viene costretto a combattere contro Rinaldo. Nella battaglia che segue Bradamante e Marfisa fanno strage di saraceni e mettono in fuga l'intero esercito di Agramante.\nAmone, padre di Bradamante, si dichiara contrario al matrimonio tra Bradamante e Ruggiero, preferendo vedere sua figlia sposata al principe bizantino Leone. Bradamante convince Carlo Magno ad indire un torneo: lei si dar\u00e0 in sposa solo a chi sapr\u00e0 resistere in duello dall'alba al tramonto. Intanto Leone ha liberato Ruggiero dalla prigione di suo padre Costantino, guadagnandosi la sua fedelt\u00e0. Quindi Ruggiero si trova costretto a sfidare Bradamante in nome di Leone. Alla fine i due innamorati riescono a sposarsi, avendo Leone rinunciato alla mano di Bradamante. Ruggero, dopo essersi convertito al Cristianesimo, diventer\u00e0 anche paladino di Carlo Magno.\nNel poema viene rivelato che dal matrimonio discender\u00e0 la casa degli Estensi. Questo \u00e8 un panegirico a Ippolito d'Este offerto da Ariosto (e inventato prima da Boiardo sempre per gli Este), con cui tuttavia il poeta ebbe un rapporto burrascoso. Vi sono molte lodi e descrizioni degli Este discendenti da Bradamante e Ruggiero: un esempio \u00e8 il discorso di Melissa nella grotta di Merlino nel canto terzo. Si profetizza inoltre che Ruggiero morir\u00e0 a sette anni dalla sua conversione (il motivo per cui Atlante voleva tenerlo lontano dal mondo); in altri testi del ciclo carolingio Ruggiero verr\u00e0 infatti ucciso ad opera di un maganzese durante la gravidanza di Bradamante, e il tradimento non sar\u00e0 manifesto alla moglie e alla sorella Marfisa per molto tempo, ma quando lo diventer\u00e0 le due in gran clamore distruggeranno la citt\u00e0 di Pontieri, feudo del traditore Gano di Maganza.\nBradamante nei media.\nNel film \"\", Bradamante \u00e8 interpretata da Barbara De Rossi."}
{"id": "1536926", "revid": "729019", "url": "https://it.wikipedia.org/wiki?curid=1536926", "title": "Technisches Hilfswerk", "text": "La Bundesanstalt Technisches Hilfswerk (\"Agenzia federale soccorso tecnico\", THW) \u00e8 un'organizzazione per le situazioni d'emergenza controllata dal Governo federale tedesco. \u00c8 composto in quasi tutta la sua totalit\u00e0 da volontari.\nCompiti.\nI compiti del THW sono descritti nella legge \"Helferrechtsgesetz\" che comprendono:\nStoria.\nIl Technisches Hilfswerk \u00e8 stato fondato nel 1950 dopo la Seconda guerra mondiale. Lo scopo principale era la difesa civile in caso di guerra. Nel corso dei decenni tale scopo \u00e8 cambiato; oggi, infatti, il THW interviene come forza di protezione civile in caso di disastri naturali o causati dall'uomo.\nLa pi\u00f9 grande catastrofe a cui ha dovuto far fronte in Germania ha avuto luogo nell'agosto del 2002, dopo le inondazioni del fiume Elba nella Germania orientale. Alle operazioni di soccorso in quell'occasione hanno partecipato circa 24.000 operatori.\nAll'estero invece oper\u00f2 nel 2000, in Francia, quando forti tempeste distrussero linee elettriche e rovesciarono molti alberi sulle strade, bloccandole. L'aiuto principale consistette nella fornitura di energia elettrica per ospedali ed altri importanti strutture, e la ricostruzioni delle linee elettriche.\nL'organizzazione ha preso parte a molte altre azioni di soccorso all'estero.\nStruttura.\nIl THW \u00e8 stazionato in Germania con 669 basi locali chiamate \"Ortsverb\u00e4nde\". Per essa lavorano 80.000 persone; la maggior parte di questi sono volontari, mentre circa 800 lavorano a tempo pieno nella gestione dell'organizzazione. Ogni \"Ortsverb\u00e4nde\" mantiene uno o pi\u00f9 \"Technische Z\u00fcge\" (squadra tecnica), ognuno composto da uno \"Zugtrupp\" (squadra comando), composto di quattro volontari, due \"Bergungsgruppen\" (squadre di soccorso) composto da nove a dodici volontari e da uno a tre \"Fachgruppen\" (gruppi specializzati) composto da quattro a diciotto volontari.\nLa principale unit\u00e0 del THW (circa due su tre) \u00e8 il \"Bergungsgruppe\" (squadra di soccorso e salvataggio), dotato di strumenti pesanti come cesoie idrauliche, motoseghe e martelli pneumatici.\nI \"Fachgruppen\" (squadre specializzate) includono:\ntra gli altri.\nPer le operazioni di soccorso nei paesi stranieri ci sono quattro \"Schnelleinsatzeinheiten Bergung\" all'estero o \"SEEBA\" (unit\u00e0 di rapido dispiegamento, ricerca e salvataggio) unit\u00e0 in grado di portare a bordo di aerei e cinque \"Schnelleinsatzeinheiten Wasserversorgung\" all'estero o \"SEEWA\" (rapido dispiegamento di approvvigionamento e trattamento idrico) unit\u00e0.\nIn Germania il servizio militare \u00e8 obbligatorio per i maschi adulti. Invece di unirsi alle Forze Armate per nove mesi a tempo pieno, una delle alternative \u00e8 quella di entrare in un'organizzazione di volontariato non combattente, nel \"Katastrophenschutz\" (soccorso situazioni d'emergenza) o \"Zivilschutz\" (difesa civile) per un minimo di sei anni. Il THW \u00e8 una di quelle organizzazioni, come i pompieri volontari o varie organizzazioni impegnate nel servizio di emergenza medica."}
{"id": "1536927", "revid": "1372005", "url": "https://it.wikipedia.org/wiki?curid=1536927", "title": "Autberto", "text": " \nBiografia.\nNel 924 il visconte Autberto di legge franca, ricevette in dono da re Rodolfo il Castelvecchio d'Asti. Il lascito avvenne su intercessione di Ermengarda di Tuscia, moglie di Adalberto I d'Ivrea e madre di Anscario. Questo fa supporre che i legame tra Autberto e gli Anscarici fosse di subordinazione verso questi ultimi.\nIn seguito Autberto ricopr\u00ec anche la carica comitale, ma con la venuta di re Ugo avversario degli Anscarici, fu costretto ad abbandonare la carica e ritirarsi a vita monastica presso l'abbazia di Novalesa.\nDopo la sua morte (936), il figlio di Autberto, Wido vendette il Castelvecchio al marchese Anscario II, che cos\u00ec facendo cercava di riappropriarsi direttamente il controllo sulla citt\u00e0 di Asti. Questo disegno di rafforzamento territoriale per\u00f2 non pot\u00e9 andare a compimento. Dopo poco tempo infatti, Anscario II venne trasferito per volont\u00e0 di Ugo di Provenza a Spoleto dove trov\u00f2 la morte.\nDei tre figli del visconte, Wido divenne chierico e notaio nella diocesi milanese.\nBerta and\u00f2 in sposa ad un certo Girardus, da cui ebbe il figlio Autbertus. Padre e figlio divennero monaci presso il monastero di San Benigno di Fruttaria.\nAdalbertus, rimase nella contea di Asti precisamente ad Agliano."}
{"id": "1536928", "revid": "1442080", "url": "https://it.wikipedia.org/wiki?curid=1536928", "title": "Like a Rolling Stone", "text": "Like a Rolling Stone \u00e8 un singolo del cantautore statunitense Bob Dylan, pubblicato il 20 luglio 1965 come primo estratto dall'album \"Highway 61 Revisited\".\nNel 2004, la rivista statunitense \"Rolling Stone\" la classific\u00f2 al 1\u00b0 posto nella lista dei 500 migliori brani di tutti i tempi, mantenendo la prima posizione fino al 2021, quando venne spodestata da \"Respect\" di Aretha Franklin. Like \"a Rolling Stone\" \u00e8 alla prima posizione nella classifica delle canzoni pi\u00f9 acclamate di tutti i tempi del sito Acclaimed Music.\nDescrizione.\nOrigine e storia.\nFu registrata il 15 e 16 giugno dello stesso anno negli studi di Tom Wilson e fu pubblicata su un 45 giri il 20 luglio con la collaborazione della sua band, formata da Mike Bloomfield (chitarra), Al Kooper (organo), Paul Griffin (piano), Russ Savakus (basso) e Bobby Gregg. Sebbene il brano fosse molto lungo fu il pi\u00f9 grande successo di Bob Dylan, visto che rimase per ben tre mesi nelle classifiche statunitensi, battuto in seguito solo da \"Help!\" dei Beatles.\nIl brano, ben presto divenuto una pietra miliare nella musica, rappresenta per Dylan il punto di svolta della sua vita oltre che della sua carriera: il musicista statunitense coniuga in quest'opera sonorit\u00e0 folk e rock, suscitando reazioni distinte fra il pubblico. Il connubio fra questi due generi musicali \u00e8 la strada che Dylan sceglie per esprimersi in una nuova forma, abbandonando quella maschera di profeta costruitagli dal pubblico e nella quale non riesce pi\u00f9 a riconoscersi; Dylan si sente prigioniero di qualcosa che non \u00e8, ricerca una via alternativa ed il risultato \u00e8 un componimento di quasi venti pagine, da cui poi elaborer\u00e0 quei sei minuti di \"Like a Rolling Stone\" che lasceranno un indelebile segno nella storia della musica.\nSignificato.\n\"Like a Rolling Stone\" \u00e8 un intenso e continuo susseguirsi di sensazioni ed invettive, una provocazione verso quella \"miss solitudine\" protagonista della canzone e caduta in disgrazia dopo aver vissuto nel benessere e nella ricchezza, una \"miss solitudine\" di cui la \"pietra che rotola\" \u00e8 un chiaro emblema, un'immagine tra l'altro gi\u00e0 utilizzata in passato sulla scena del blues e del folk; di pi\u00f9, \u00e8 la liberazione del poeta Dylan, che abbandona il suo stato di idolo della folla e compie il tradimento, lasciando da parte quell'immagine di profeta in cui si era ritrovato rinchiuso senza volerlo, per sentirsi invece libero di seguire la propria strada, per poter essere del tutto sincero con se stesso. Ci\u00f2 che in definitiva emerge dall'opera sono le capacit\u00e0 di comunicazione di Dylan, che rende il pubblico capace di immedesimarsi totalmente nel cantante statunitense e di sentire la passione, la rabbia con la quale egli stesso ha scritto il testo.\nCover.\nMolti artisti conosciuti, tra cui i Green Day, David Bowie, Bob Marley, i Bon Jovi, i Rolling Stones, Jimi Hendrix e David Gilmour hanno fatto una cover di \"Like a Rolling Stone\". Come spesso accade per i pezzi storici, \"Like a Rolling Stone\" \u00e8 stata reinterpretata da moltissimi artisti.\nNell'album dei Beatles \"Let It Be\" \u00e8 presente la traccia \"Dig It\" nella quale John Lennon cita la canzone di Dylan.\nNel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"Come si sta\" .\nTracce.\nTesti e musiche di Dylan."}
{"id": "1536949", "revid": "74801", "url": "https://it.wikipedia.org/wiki?curid=1536949", "title": "Malnate", "text": "Malnate (IPA: ; \"Maln\u00e0a\" IPA: in dialetto varesotto) \u00e8 un comune italiano di abitanti della provincia di Varese, in Lombardia. Dista 8 chilometri dal capoluogo ed \u00e8 il 9\u00ba comune della provincia per numero di abitanti.\nIl comune consiste di altre localit\u00e0 oltre al nucleo principale: Folla, Rovera, Monte Morone, Baraggia, San Salvatore e Gurone. La posizione del paese, attraversato dalla Strada statale 342 Briantea e dalla rete ferroviaria FNM favor\u00ec il largo sviluppo della cittadina in epoca contemporanea, ulteriormente rafforzato da una forte immigrazione, sia interregionale sia interstatale.\nGeografia fisica.\nMalnate sorge nella Regione agraria n. 4 - Colline di Varese. Il paesaggio \u00e8 caratterizzato dai due rilievi, il \"Monte Morone\" () e il \"Monte Casnione\" (), e dalla valle del \"Lanza\", che attraversa il territorio malnatese per buttarsi nell'Olona. Altri corsi d'acqua presenti sono il \"Fugasc\u00e8\" e la \"Quadronna\", che rientrano nel \"Parco Valle del Lanza\". Dal punto di vista altimetrico, il territorio comunale va dai del fondovalle dei Mulini di Gurone ai della cima di Monte Morone. Il comune confina a nord con Cantello, a est con Cagno, Solbiate e Binago, a sud con Vedano Olona e Lozza, ad ovest con Varese.\nTerritorio.\nIl centro abitativo di Malnate, come Gurone, sorge sui terrazzi alluvionali delle sponde sinistre del torrente Lanza e del fiume Olona, nella zona in cui l\u2019alta pianura entra nella collina. La falda acquifera \u00e8 poco profonda, come dimostrano le numerose sorgenti che affiorano sul territorio. Rovera e San Salvatore sono invece centri di \"pianalto\". I fondovalle del torrente Lanza e del fiume Olona hanno caratteristiche che li rendono non idonei ad essere abitati, ma proprio la presenza di acqua favor\u00ec lo sviluppo di attivit\u00e0 come i mulini e le \"folle\" (che danno il nome a tali zone).\nLa collina su cui sorge l'abitato si \u00e8 formata nel Miocene ed \u00e8 costituita da \"puddinga\" (conglomerato poligenico di ciottoli), mentre i versanti sono ricoperti da \"Morenico Rissiense\", risalenti all'omonima glaciazione. La valle del Lanza \u00e8 caratterizzata da altre formazioni risalenti al Miocene, \"Marne\" e \"Arenarie micacee\" dette anche \"Arenarie di Malnate\", la \"molera\", pietra utilizzata per anni nell'edilizia malnatese formatasi 25 milioni di anni fa dai materiali che i fiumi portavano verso il mare e si depositavano sul bordo della scarpata continentale, formando una conoide sottomarina, poi sollevata sopra il livello delle acque. Le \"argille\", che si trovano all'altezza dei Mulini di Gurone, risalgono al quaternario e al ghiacciaio che scendeva dall'attuale Lago di Lugano. Dal primo periodo interglaciale derivano invece le \"sabbie\" e le \"ghiaie\" frammiste al \"Ceppo\" (conglomerato) che ricoprono i pianori delle terrazze lungo le valli. Alla glaciazione di Mindel risalgono i terreni ricoperti dal L\u00f6ss, terriccio sabbioso-argilloso, che costituisce terreni scarsamente coltivabili, le \"baraggie\" (toponimo di un'altra zona del paese). Il centro abitato di Malnate \u00e8 costruito su terrazzi ricoperti dal terriccio depositato durante l'ultima era diluviale.\nClassificazione sismica: zona 4 (sismicit\u00e0 irrilevante)\nClima.\nDati relativi agli anni dal 1973 al 2008, esclusi 2002 e 2003 per cui non sono disponibili dati.\nOrigini del nome.\nMalnate ha un'etimologia incerta: la tradizione orale vuole che il nome derivi da un episodio infelice per la regina Longobarda Teodolinda, che defin\u00ec \"malnate\" le persone abitanti del luogo (\"Maln\u00e0a\" in insubre, significa mal-nato, ovvero furfante, delinquente). Teodolinda non defin\u00ec \"malnati\" i malnatesi, ma parrebbe aver detto \"mal-a-n\u00e0\" ovvero \"malandare\" a causa della difficolt\u00e0 di attraversamento del paese sulla strada coperta di ramaglia e fogliame \"(mereg\u00e0sc)\" per ridurre i danni causati dal passaggio dei carriaggi e dei cavalli del corteo. Etimologicamente invece il prefisso \"Malna-\" pu\u00f2 derivare da marna, roccia argillosa presente in zona, tenuto conto dell'indeterminatezza della consonante \"r\" e forse della necessit\u00e0 di distinguerlo da un altro comune della valle dell'Olona chiamato appunto \"Marnate\", mentre il suffisso locativo celtico \"-ate\" \u00e8 il cimbrico \"aite\", che significa contrada, lasciando cos\u00ec ipotizzare \"Contrada della Marna\". Il nome \u00e8 comunque attestato gi\u00e0 a partire dall'XI secolo, prima come \"Melnate\" e poi, dal 1089, come \"Malnate\".\nStoria.\nPrima del X secolo d.C. non si hanno notizie certe dell'esistenza del paese. Molto probabilmente la zona era occupata da insediamenti Celti gi\u00e0 dagli ultimi secoli prima di Cristo, da cui ebbe origine poi l'attuale comunit\u00e0, come attesta il suffisso \"\u2013ate\" del nome ed alcuni ritrovamenti archeologici in localit\u00e0 Rogoredo. Queste trib\u00f9 vennero poi sconfitte dai romani, di cui rimangono poche testimonianze, tra cui la pianta ortogonale del centro storico e la torre romana di Monte Morone, che in seguito sar\u00e0 adattata a campanile. Con la caduta dell'Impero romano d'Occidente il territorio sub\u00ec diverse invasioni barbariche da parte di Ostrogoti e Longobardi, fino all'inizio del feudalesimo. Tra il 1160 ed il 1183 sub\u00ec saccheggi e devastazioni dovuti all'attraversamento delle truppe di Federico Barbarossa che da Como si spostavano verso la nemica Varese.\nCome risulta dalla Storia di Milano dell'Istituto Treccani, Martesana e Seprio, quindi Varese, non erano territori nemici, ma alleati del Barbarossa contro Milano. Dal castello di Belforte l'Imperatore sarebbe partito per la battaglia di Legnano.\nDiversi documenti dell'epoca medievale fanno ritenere, con buona sicurezza, che fosse gi\u00e0 a livello Comunale dal 1100; da una recente ricerca fatta dall'associazione \u201cARS\u201d (Amici Ricerche Storiche), \u00e8 emerso che compare per la prima volta in un atto di vendita del 1132 tra Landolfo e Guglielmo, zio e nipote, a favore di Pietro Gualapo, inoltre dal fatto che gi\u00e0 nel 1141 avesse un sistema di pesi proprio, si pu\u00f2 supporre che la comunit\u00e0 fosse sufficientemente strutturata e funzionale ed il paese avesse gi\u00e0 abitazioni, botteghe, chiese, strade e servizi utili per la vita quotidiana dei suoi abitanti. Mancano notizie precise sui confini del territorio comunale che probabilmente includeva anche centri pi\u00f9 distanti come Concagno e Belforte: un atto di vendita datato 1164 riporta infatti \u201c\"Actum Belforte, in Malnate\"\u201d ed una vertenza del 1218 \u201c\"Campum Cagni, et est de territorio de Malnate\"\u201d.\nVari documenti riguardanti Malnate si trovano con riferimento al Monastero di San Gemolo di Ganna, dipendenza della abbazia di San Benigno di Fruttuaria, che aveva grandi propriet\u00e0 anche nel territorio Malnatese: la \"Possessione granda\", la \"Possessione piccinina\", l'antico abitato di Rovera e la chiesa dedicata allo stesso santo con tutto il territorio circostante, con trasferimento fatto nel 1556 all'Ospedale Maggiore di Milano \"(C\u00e0 Granda)\" nel 1556, dall'ultimo abate commendatario il Card. Angelo Medici futuro Pio IV. \"(cfr. P. Roberto Comolli osb: \"La Badia di San Gemolo in Ganna\", Rivista della Societ\u00e0 Storica Varesina, VI, 1960\" e \"\"Monumenta Gannensis\" pi\u00f9 sotto)\". Il monastero gannense ebbe anche vari Priori e monaci malnatesi.\nNel Catasto Teresiano l'Ospedale risulta proprietario di pertiche e 5 1/2 tavole di terreni, con il reddito di scudi, 3 lire e 3 ottavi, poi ridottesi sino a scomparire nello sciagurato periodo napoleonico (*1a).\nDal 1395 il comune appartenne al Ducato di Milano e ne segu\u00ec le vicende sotto le varie dominazioni; era amministrato da \u201cconsoli, deputati e sindaci\u201d, le decisioni pi\u00f9 importanti venivano prese dall'assemblea dei capi famiglia che si riunivano nella piazza comunale richiamati dal suono della campana.\nNel 1511 la popolazione venne decimata dagli Svizzeri al servizio del vescovo di Sion, cardinale Matteo Schiner, chiamato per liberare quelle terre dai francesi. Da un censimento fatto nel 1597 Malnate, con le frazioni di Rovera, Monte Morone e Folla, era abitata da 760 persone.\nIn realt\u00e0 gli Svizzeri, acquartierati in Monte Morone per andare alla battaglia di Marignano e successivamente ritornati nel territorio malnatese prima del rientro nella Confederazione Elvetica,causarono vari danni, ma pochi morti. L'entit\u00e0 e le riparazioni dei danni negli anni 20 del XV^ secolo \u00e8 puntualmente documentata in \"Monumenta Gannensis\", pubblicazione curata da P. Roberto Comolli osb, edizioni LATIVA 2008, con riferimento alla testimonianza in data 14 giugno 1522 del sacerdote Ambrogio Carcano, rettore della Chiesa di San Martino di Malnate e di Francesco Comitti.\nTra la fine del Cinquecento e l'inizio del secolo successivo, venne visitata dai cardinali Carlo e Federico Borromeo, che lasciarono somme di denaro per restaurare ed ampliare la chiesa patronale. All'inizio del Seicento, i Malnatesi si distinsero nella costruzione delle cappelle del Sacro Monte insieme ai magistri Saltriesi.\n(*1a) Nel 1706 l'Austria occup\u00f2 parte della Lombardia ed inizi\u00f2 una grande ripresa economica e culturale: ne abbiamo traccia nelle splendide mappe del Catasto Teresiano, in vigore dal 1760. Durante i lavori per l'attivazione del Catasto, venne aggregato a Malnate il Comune rurale di San Salvatore e il \"comunetto\" di Monte Morone: la dizione ufficiale del Comune divenne cos\u00ec \u201cComune di Malnate con Monte Morone e San Salvatore\u201d. All'inizio del XIX secolo Malnate viene descritta, nell\"Antiquario della Diocesi di Milano\" di Francesco Bombognini e Carlo Redaelli, come la \u00abterra la pi\u00f9 popolata della Pieve\u00bb.\nNel 1796 Napoleone Buonaparte conquist\u00f2 l'Italia settentrionale a nome della Francia rivoluzionaria, fondando in seguito la Repubblica Cisalpina, che assorb\u00ec la Repubblica Cispadana. Sotto la Cisalpina, il Comune apparteneva al Dipartimento del Lario, Distretto e Cantone di Varese. Nel 1803 venne terminata la grande strada Varese-Como, l'attuale Briantea che attraversa l'abitato.\nDopo il ritorno degli Austriaci nel 1814 e a seguito del Congresso di Vienna, Malnate fece parte del Regno Lombardo-Veneto. Nel 1821 fu eletto il primo Consiglio comunale.\nA causa della posizione strategica tra Varese e Como, il territorio comunale fu importante teatro di battaglia durante le guerre d'indipendenza e, il 26 maggio 1859, le localit\u00e0 Folla e San Salvatore videro scontrarsi, nel corso della battaglia di Varese, i volontari di Garibaldi e le truppe austriache del generale Karl von Urban.\nDopo l'Armistizio di Villafranca (11 luglio 1859) e, formalmente, a seguito della pace di Zurigo (10 novembre 1859), Malnate segu\u00ec la sorte dell'intera Lombardia ed entr\u00f2 a far parte dei territori del Regno di Sardegna, sotto il regno di Vittorio Emanuele II di Savoia. Il 17 marzo 1861, Malnate vide la nascita del nuovo Regno d'Italia.\nNel tardo Ottocento continu\u00f2 la realizzazione di grandi opere che resero Malnate un importante nodo di comunicazione e di traffico: tra il 1883 ed il 1885 venne costruito l'imponente Ponte di Ferro, che permise ai treni di giungere fino a Varese. Esso fu sostituito nel 1928 da un nuovo ponte in calcestruzzo, la cui importanza \u00e8 dimostrata dal fatto che, nello stemma comunale, assume posizione centrale e dominante.\nLa riforma degli enti locali del 1927 cre\u00f2 la nuova provincia di Varese, cui fu aggregato anche Malnate (territori entrambi fino a quel momento sotto la provincia di Como). In conseguenza della riforma il R.D. del 12 agosto 1927 soppresse il Comune di Gurone accorpandolo a Malnate con effetto dal 4 gennaio 1928.\nIl sacrificio dei Malnatesi nelle guerre coloniali, nella prima e nella seconda guerra mondiale \u00e8 ricordato dai loro nomi incisi sulla lapide del monumento ai Caduti per la Patria di Piazza Vittorio Veneto.\nIl 22 gennaio 2016 viene fregiata del titolo di Citt\u00e0. Al 2017 il Comune di Malnate \u00e8 una comunit\u00e0 di quasi abitanti che comprende le frazioni di San Salvatore, Gurone, Folla e Rovera.\nSimboli.\nBlasonatura dello stemma: \"Campo di cielo caricato di tre stelle d'argento a cinque punte; al ponte murato tra due pendii boscosi, dominati dal Monte Rosa\" (Regio Decreto del 16 maggio 1940).\nLa necessit\u00e0 di dotare di uno stemma il paese sorse dopo un tentativo fallito del podest\u00e0 del paese Alfredo Rosacher di cambiarne il nome, su richiesta del Partito Nazionale Fascista, in \"Miravalle\". I lavori a tale proposito iniziarono nel 1937, ma solo nel 1941 vennero concessi stemma e gonfalone. Il primo bozzetto dello stemma, elaborato da Francesco Forte, primo archivista dell'Archivio di Stato di Milano, non soddisfece il comune che incaric\u00f2 il professor Enrico Casartelli, direttore della scuola professionale di disegno di Malnate, di rielaborarlo. \nI caratteri rappresentati erano quelli che caratterizzano il paese: l'imponente ponte in cemento che collega Malnate a Varese, le pendici del Monte Morone e il Monte Rosa sullo sfondo, con tre stelle a cinque punte che stanno ad indicare i tre centri che danno corpo al comune, Malnate Gurone e San Salvatore, ed il Capo del Littorio come imponeva la legge. Dopo la caduta del fascismo, nell'estate del 1943 venne rimosso il Capo del Littorio e lo stemma apparve com'\u00e8 tuttora: uno scudo sannico che include un paesaggio con le caratteristiche suddette. All'esterno le due fronde di quercia ed alloro poste a Croce di sant'Andrea, significano potenza e virt\u00f9, sono legate con un nastro recante il motto \u201cFervet opus\u201d (ferve il lavoro) . La corona \u00e8 il simbolo di rango dei Comuni. Con l'elevazione al titolo di citt\u00e0 lo stemma ha subito un ridefinizione grafica compresa la sostituzione della corona comunale con quella propria del rango di citt\u00e0.\nBlasonatura del gonfalone fino al 2016: \"Drappo di colore azzurro riccamente ornato di ricami d'argento e caricato dello stemma sopra descritto con l'iscrizione centrale in argento: COMUNE DI MALNATE. Le parti di metallo ed i cordoni saranno argentati. L'asta verticale sar\u00e0 ricoperta di velluto azzurro con bullette argentate poste a spirale. Nella freccia sar\u00e0 rappresentato lo stemma del comune e sul gambo inciso il nome. Cravatta e nastri tricolorati dai colori nazionali frangiati d'argento\" (Regio Decreto del 16 maggio 1940)\nA differenza dello stemma, il gonfalone non era stato ancora realizzato, bench\u00e9 gi\u00e0 concesso, a causa dei difficili anni che seguirono il 1941. Solo nel 1953 giunse li decreto presidenziale per la realizzazione. Il 30 dicembre 1952 la Giunta comunale nomin\u00f2 un \"Comitato d'onore per il Gonfalone\", composto da diversi cittadini malnatesi. La commessa per la realizzazione venne affidata alla ditta Vedeme di Milano, per una spesa di 125.000 lire, soldi che vennero raccolti dalla popolazione con offerte al \"Comitato per l'offerta del Gonfalone al Comune\".\nLa mattina di domenica 8 novembre 1953 l'Amministrazione civica ricevette in consegna ed inaugur\u00f2 il nuovo Gonfalone con una solenne cerimonia che vide un corteo composto da guardie civiche, scolaresche, Fanfara e Corpo filarmonico, i vessilli delle associazioni combattentistiche e sportive, il Gonfalone scortato dai carabinieri, seguito da Sindaco, madrina della cerimonia, autorit\u00e0 ospiti, presidente del Comitato pro gonfalone e Prevosto, snodarsi per le vie cittadine.\nMonumenti e luoghi d'interesse.\nArchitetture religiose.\nChiesa prepositurale di San Martino.\nIl primo nucleo della chiesa parrocchiale risale al Medioevo (1200 c.a.) ed inizialmente era orientata in modo opposto all'attuale, con l'abside ad est e l'entrata ad ovest. Le prime ristrutturazioni furono commissionate dal cardinale Carlo Borromeo e dal successore Federico Borromeo verso la fine del Cinquecento, mentre la grande crescita demografica conosciuta nella seconda met\u00e0 del XVII sec. rese necessario un ampliamento radicale della struttura, che port\u00f2 all'abbattimento delle mura perimetrali e all'aggiunta delle navate laterali. Nel 1819 venne sostituito il vecchio altare ligneo con uno acquistato da una chiesa sconsacrata di Como. Nel 1912 venne definitivamente ampliata e assunse l'odierna conformazione con il rovesciamento della disposizione interna e solo dopo la prima guerra mondiale vennero conclusi i lavori con la costruzione della nuova facciata. Nel piazzale antistante la nuova entrata si trovava il vecchio campanile che nel 1948, con l'arrivo del nuovo prevosto don Giuseppe Bosetti, si decise di abbattere, senza tener conto della tradizione e della storia legata ad esso. Nel 1956 venne inaugurato il nuovo campanile, il secondo pi\u00f9 alto della zona dopo quello della basilica di San Vittore di Varese, recentemente restaurato dopo il distaccamento di una parte della copertura in mattoni. Il 14 settembre 2012 \u00e8 stata inaugurata una Via Crucis in terracotta dello scultore Felice Mina posizionata sulla parete centrale del transetto alla sinistra della Cappella del Sacro Cuore.\nChiesa di San Matteo.\nSi trova in posizione strategica, tra l'antico nucleo del paese e la valle dell'Olona, dove probabilmente era gi\u00e0 stata costruita prima dell'anno 1000 una fortificazione difensiva. Secondo la tradizione \u00e8 la prima costruita a Malnate. Risale all'anno 1000 ed originariamente era una piccola cappella che racchiudeva l'abside, in stile romanico edificata con le pietre locali. Solo pi\u00f9 tardi vennero costruiti la sacrestia ed il campanile. L'interno era poco luminoso e le tre finestre illuminavano al mattino l'abside e l'altare posizionati ad est. L'entrata principale era situata a nord, verso il centro abitato. Nel Settecento venne ampliata utilizzando ancora materiale povero e di recupero e vennero coperti alcuni dipinti del 1400. Il pavimento, costruito con pianelle di pasta di mattoni, venne alzato di circa mezzo metro e nascose in parte i dipinti di alcuni Santi riportati alla luce successivamente. All'interno si mescolano gli antichi dipinti cinquecenteschi con quelli realizzati dopo l'ampliamento; trovano rappresentazione diversi Santi: san Lucio di Val Cavargna, santa Caterina d'Alessandria, la Madonna del Latte, santa Marta, sant'Antonio abate, santa Liberata ed altri dipinti rappresentanti l'incoronazione di santa Teresa d'Avila, la Trinit\u00e0, san Matteo di Giovanni Battista Croci e la Madonna col Bambino.\nCappella di San Rocco.\nEretta tra il 1529 e il 1534 nella piazza antistante l'antico nucleo del paese, alla fine del Settecento venne demolita in parte durante i lavori di ristrutturazione della piazza. Lateralmente e frontalmente \u00e8 aperta con strutture ad arco sostenute da pilastri. La parete interna \u00e8 adornata da un affresco coevo, lo \"Sposalizio mistico di santa Caterina da Siena con Ges\u00f9 Bambino\", sotto il quale \u00e8 ancora presente il vecchio altare in pietra. A lato della Madonna sono rappresentati san Rocco e san Sebastiano. Sul frontale vi sono i lacerti di due stemmi, a sinistra quello di papa Leone X de'Medici e a destra quello del Regno di Spagna di re Filippo II (1558\u20131580), caricato dallo stemma del Ducato di Milano, quale arma di dominio sullo stesso, e circondato dal collare dell'Ordine del Toson d'Oro.\nChiesa di San Carlo (localit\u00e0 Rovera).\nNello stesso luogo in cui vi \u00e8 questa chiesa, anticamente era presente una piccola cappella dedicata a san Gemolo, legata alla Badia di Ganna proprietaria di alcuni terreni in paese. Fu l'arcivescovo Carlo Borromeo dopo la visita pastorale del 1574 ad ordinare l'abbattimento della cappella e la costruzione al suo posto della chiesa, realizzata nel corso del XVII secolo grazie al contributo dell'Ospedale Maggiore di Milano, proprietario di molti terreni della zona, e della famiglia Oddoni, affittuaria della chiesa. L'edificio sacro fu poi intitolato allo stesso san Carlo. Nei primi anni del Novecento, a causa della crescita della popolazione, la chiesa venne ampliata e ristrutturata, cercando di mantenere una continuit\u00e0 con la parte pi\u00f9 antica. \nLa chiesa \u00e8 a pianta rettangolare con un'unica navata, separata dall'abside da un arco trionfale, su cui \u00e8 visibile il simbolo della famiglia Borromeo, una corona con la scritta \"Humilitas\".\nSantuario della Madonna della Cintola.\nSituato nell'abitato di Monte Morone, simulacro legato al culto della reliquia della cintura appartenuta a Maria. Inizialmente dedicata alla Madonna Consolatrice, probabilmente la chiesa di Monte Morone ha subito l'influsso delle confraternite agostiniane assumendo il particolare della \"cintura\", anche se non ci sono riferimenti ufficiali a tale devozione in quanto la statua \u00e8 sempre descritta come \"Vergine Maria col Bambino\". Durante lavori di restauro della chiesetta di Santa Maria di Monte Morone \u00e8 stata portata alla luce l'abside originale, le cui caratteristiche potrebbero confermare una leggenda del luogo secondo cui la chiesa originariamente era stata costruita per ospitare la statua di una Madonna Nera, ritrovata sulla salita del colle, poi trafugata dagli spagnoli nel 1536 (pi\u00f9 possibile 1511, vedi Storia). La statua attuale rappresenta la Madonna che porta sulle ginocchia il Bambino benedicente e tiene nella mano destra una cintura. La statua \u00e8 in legno chiaro, intagliata da un pezzo unico, solo il Bambino \u00e8 un pezzo aggiuntivo. Con un primo restauro del 1912 venne ricoperta di stucco e dipinta di azzurro. In seguito, all'inizio degli anni ottanta, la ricopertura inizi\u00f2 a staccarsi e fu deciso di riportare alla luce la statua originaria. Successivamente anche le corone vennero sostituite, lasciando scoperto il capo del Bambino e cingendo quello della Madonna con un diadema di Stanislao Borghi. Stilisticamente ha caratteri simili alle sculture di Andrea da Milano (1492-1539), autore di opere simili nella provincia di Varese, ed \u00e8 stata scolpita probabilmente negli anni Venti.\nSiti archeologici.\nDurante l'inverno del 1889, in localit\u00e0 Rogoredo, dei contadini rinvennero sotto una roccia descritta come una \"rozza stele\" una spada di ferro con impugnatura antropoide in bronzo, un frammento di una catena e di un anello, entrambi sempre in ferro. Si ritiene che derivino da un corredo tombale dell'Et\u00e0 del Ferro o del periodo delle invasioni galliche, date le diverse analogie con i rinvenimenti della facies di Hallstatt, nel complesso tra il III e II secolo a.C. Lo scavo che segu\u00ec il ritrovamento, port\u00f2 alla luce una seconda tomba accanto alla prima, da cui vennero recuperati cinque vasi, frammenti di un braccialetto e di una fibula in ferro. Entrambe le tombe, appartenute ad un guerriero, la prima, e ad una donna, la seconda, erano ad incinerazione e delle ossa rimaneva solo qualche traccia. La spada, che venne definita la \"Gemma della raccolta\", \u00e8 lunga , compresa l'impugnatura di che rappresenta una figura umana con il corpo formato da tre rigonfiamenti dai quali dipartono le appendici superiori che rappresentano le braccia (una fu rotta nel recupero). Tra le due appendici, la parte superiore dell'impugnatura \u00e8 costituita da un pomello che rappresenta un viso maschile con tratti somatici ben delineati: volto allungato con occhi a mandorla e capelli lunghi, raccolti dietro al capo.\nTale spada fu verosimilmente importata, probabilmente dalla Svizzera, ed \u00e8 riconducibile al Lateniano padano. Attualmente \u00e8 esposta al Museo Archeologico del Castello Sforzesco di Milano, una copia \u00e8 esposta al Museo Civico di Scienze Naturali \"Mario Realini\".\nSociet\u00e0.\nEtnie e minoranze straniere.\nUna forte immigrazione, sia interregionale sia internazionale, fa contare numerose etnie differenti nella popolazione, per un totale di cittadini stranieri iscritti all'anagrafe che costituiscono il 7,7% della popolazione del Comune al 31 dicembre 2009.\nDi seguito viene riportato l'elenco dei dieci gruppi pi\u00f9 consistenti della popolazione straniera residente:\nLingue e dialetti.\nAccanto alla lingua italiana, a Malnate \u00e8 utilizzato il dialetto varesotto, una variante della lingua lombarda. Come tutti i dialetti lombardi occidentali, anche il varesotto \u00e8 sostanzialmente una lingua romanza derivata dal latino. Attualmente, l'uso del varesotto sta lentamente regredendo, anche se in maniera meno marcata di altri dialetti lombardi.\nReligione.\nNel territorio del comune di Malnate esistono tre parrocchie: SS. Trinit\u00e0, San Martino e San Lorenzo Diacono. Fanno tutte parte della zona pastorale di Varese dell'Arcidiocesi di Milano e seguono il rito ambrosiano.\nCultura.\nCinema.\nLa maggior parte degli interni e alcuni esterni del lungometraggio , dei varesini Alessandro Damiani, Stefano Damiani e Paolo Franchini, sono stati girati a Malnate. \nUna delle scene, girata davanti al municipio di Malnate, ha visto anche la partecipazione di DJ Aladyn, noto Dj di Radio Deejay.\nCucina.\nLa cucina malnatese \u00e8 tipica dell'Insubria. \u00c8 legata a tradizioni contadine e al legame culinario con le zone vicine, soprattutto con la cucina milanese e Altomilanese. Alcuni piatti caratteristici sono:\nGeografia antropica.\nSuddivisioni storiche.\nVilla Rossi, Malboeucc, Contrada, Rogoredo, Valle, Folla, Baraggia, Cassei, Ronchetti dei Monti, Mottarello, Monte Morone, Madonna della Cintola.\nOgni zona del paese, sia abitata che coltivata o a bosco, ha il suo nome in dialetto varesotto:\nFrazioni.\nFolla e Baraggia a nord-ovest, Rovera ad est, San Salvatore a sud-est e Gurone a sud-ovest. Originariamente questi ultimi due, oltre a Monte Morone, erano comuni distaccati, riuniti a Malnate: San Salvatore e Monte Morone ai tempi della riforma di Carlo VI d'Asburgo e Gurone nel 1928. Gurone, tra i diversi nuclei abitativi, \u00e8 quello che conta pi\u00f9 abitanti oltre al capoluogo.\nEconomia.\nL'economia del Comune, fino al 1800 per lo pi\u00f9 di matrice agricola ed edile, \u00e8 attualmente basata pi\u00f9 su un assetto di tipo industriale (industrie tessili, meccaniche e di abrasivi).\nL'agricoltura \u00e8 l'attivit\u00e0 pi\u00f9 antica che si \u00e8 sviluppata in Malnate; da alcune pergamene risalenti al 1100, l'associazione ARS (Amici ricerche storiche) \u00e8 riuscita a ricostruire la tipologia delle coltivazioni di quel periodo: vengono menzionati campi, vigne e prati, ma anche brughiere, terreni messi a bonifica e incolti. Venivano coltivati la segale ed il pan\u00ecco ed inoltre Malnate aveva una sua unit\u00e0 di misura per i cereali, \"modia ad starium de Malnate\" (moggio secondo lo staio di Malnate). Queste tipologie di coltivazioni durano fino alla met\u00e0 del 1800 quando la vite viene colpita dalla fillossera e successivamente dalla peronospora e dall'oidio. Anche la bachicoltura, attivit\u00e0 diffusa nel paese, viene colpita dall'atrofia del baco da seta, ma si riprende successivamente, a differenza della viticoltura. La produzione agraria diminuisce anche nel secolo scorso durante il quale frumento, granoturco e patata sono i pi\u00f9 diffusi, come anche il gelso legato alla bachicoltura. Grande ostacolo allo sviluppo dell'agricoltura moderna \u00e8 stata la piccola propriet\u00e0, che ha reso l'attivit\u00e0 legata solo alla sopravvivenza di ogni singola famiglia. Attualmente \u00e8 ridotta ad attivit\u00e0 marginale, con pochissime aziende.\nLe \"cave di molera\" sono state una delle pi\u00f9 grandi ricchezze del paese durante il millennio corso. La \"molera\", il cui nome deriva dall'utilizzo della pietra per la costruzione di mole per i mulini, veniva utilizzata per costruzioni edili di ogni tipo e tuttora rimangono testimonianze negli edifici pi\u00f9 vecchi. L'uso di nuovi cementi e materiali per l'edilizia ha portato alla chiusura delle cave.\nLo sviluppo industriale \u00e8 stato chiaramente legato all'Olona, che forniva acqua e forza motrice attraverso i mulini. L'industria serica e le cartiere sono state le prime a svilupparsi lungo il corso del fiume nella zona della Folla (Folla deriva da \"follatura\", operazione nella produzione della carta). Dalla ristrutturazione e dall'ampliamento di alcuni mulini sorsero le prime industrie meccaniche. Ancora oggi ci\u00f2 che rimane di questi pezzi di storia \u00e8 visibile nella valle dell'Olona. Durante il 900 le industrie pi\u00f9 diffuse sono quelle meccaniche e del vestiario. Quest'ultima assorbiva la maggior parte dei lavoratori: la Tessitura Braghenti costruita nel centro del paese, per molti anni ha rappresentato l'attivit\u00e0 industriale del Paese, di cui ha consentito un notevole sviluppo. Un'altra attivit\u00e0 produttiva, di cui per molti anni Malnate ha rappresentato la maggiore area produttiva nazionale, \u00e8 stata quella delle mole abrasive degli impianti Ermoli (tuttora attiva), continuazione dell'attivit\u00e0 che precedentemente era connessa alle cave di molera.\nInfrastrutture e trasporti.\nIl comune \u00e8 attraversato dalla Strada statale 342 Briantea e dai tronchi Nord-Est, Nord e Sud del sistema tangenziale di Varese.\nUn ruolo importante nello sviluppo e nella storia di Malnate fu giocato dal trasporto ferroviario: nel XX secolo il territorio comunale fu nodo della rete gestita dalle Ferrovie Nord Milano. Il comune era infatti servito da quattro stazioni: Malnate (punto di diramazione tra la Saronno-Laveno e la Varese-Como), Binago-San Salvatore (sulla Varese-Como), Malnate Olona e Bizzozero-Gurone (sulla linea internazionale di Valmorea). Tale ruolo si ridimension\u00f2 a seguito della dismissione della Varese-Como (con smantellamento del tratto Malnate-Grandate) e della linea di Valmorea (poi recuperata nel Terzo millennio a fini turistici sul tronco Malnate Olona-Stabio-Mendrisio).\nSport.\nEventi sportivi.\nIl 22 agosto 1997 \u00e8 stata il luogo d'arrivo della 77\u00aa Tre Valli Varesine, vinta nell'occasione da Roberto Caruso."}
{"id": "1536960", "revid": "1173824", "url": "https://it.wikipedia.org/wiki?curid=1536960", "title": "Crodegango di Metz", "text": "Biografia.\nNato nel Brabante da una nobile famiglia franca, era figlio di Sigramnus, conte di Hesbaye, e di Landrada, figlia di Lamberto di Hesbaye e di Clotilde, figlia di Teodorico III. Egli venne educato presso il monastero benedettino di Saint-Trond e nel 737 venne nominato da Carlo Martello referendario del regno di Austrasia. Il 30 settembre del 742 venne consacrato vescovo di Metz, ma conserv\u00f2 le cariche a corte: divenne uno dei principali collaboratori di Pipino il Breve in materia di politica ecclesiastica e si fece promotore della riorganizzazione della Chiesa e della vita religiosa nei suoi territori.\nLa sua principale preoccupazione fu quella di esercitare un severo controllo sui costumi del clero secolare: a tal fine, promulg\u00f2 un \"parvum decretulum\" che impose ai sacerdoti la vita comune e stabil\u00ec per essi l'obbligatoriet\u00e0 dell'ufficiatura di tipo monastico. Queste norme, 34 canoni ricalcati sulla regola di san Benedetto, vennero riprese e ampliate nel concilio di Aquisgrana dell'816 ed estese al territorio di tutto l'Impero; la regola serv\u00ec di modello anche ai canonici regolari, che considerano Crodegango il loro fondatore.\nNel 753 si rec\u00f2 a Roma per prelevare papa Stefano II e scortarlo a Ponthion, dove il pontefice incontr\u00f2 Pipino (6 gennaio 754) e lo persuase ad assumersi la difesa di Roma e ad indurre il re dei Longobardi, Astolfo, ad abbandonare i territori conquistati ai Bizantini. Dopo il suo viaggio Crodegango si adoper\u00f2 per introdurre nei territori franchi la prassi liturgica e l'architettura sacra che aveva avuto modo di conoscere nell'Urbe: per discutere e far adottare le nuove regole canoniche indisse e presiedette i concili provinciali di Verneuil, Compi\u00e8gne e Attigny. Nel 764 suo cugino Cancor, assieme alla di lui madre e vedova Williswinda, fond\u00f2 l'abbazia di Lorsch e Crodegango ne divenne il primo abate; gli successe poi il fratello Gundeland.\nProbabilmente in occasione del suo viaggio a Roma, Crodegango scopr\u00ec il canto vetero-romano. Da questo elabor\u00f2 una sintesi con il canto gallicano e nasce il canto messino, antenato del canto gregoriano.\nContribu\u00ec alla fondazione di numerose abbazie, tra cui quelle di Gorze, Gengenbach e Lorsch e fu durante un ultimo viaggio a Roma che ricevette da papa Paolo I le reliquie di san Gorgonio destinate all'abbazia di Gorze.\nCulto.\nLa sua Memoria liturgica cade il 6 marzo."}
{"id": "1536961", "revid": "113473841", "url": "https://it.wikipedia.org/wiki?curid=1536961", "title": "Kr\u00f6pelin", "text": "Kr\u00f6pelin \u00e8 una citt\u00e0 nel circondario di Rostock, nel \"Land\" Meclemburgo-Pomerania Anteriore.\nStoria.\nLe prime notizie sulla citt\u00e0 si hanno nel 1177, col nome di \"Crapelin\".\nGeografia fisica.\n\u00c8 situata 9\u00a0km a sud-ovest di Bad Doberan, 11 a sud di K\u00fchlungsborn, 13 a sud di Heiligendamm e 23\u00a0km a ovest di Rostock.\nIl comune si suddivide in 17 frazioni (\"Ortsteile\"):\nAmministrazione.\nGemellaggi.\nKr\u00f6pelin \u00e8 gemellata con:"}
{"id": "1536967", "revid": "1305772", "url": "https://it.wikipedia.org/wiki?curid=1536967", "title": "One in a Million", "text": "One in a Million (\"uno su un milione\" in lingua inglese) pu\u00f2 riferirsi a:"}
{"id": "1536968", "revid": "125212275", "url": "https://it.wikipedia.org/wiki?curid=1536968", "title": "Nicola II di Russia", "text": "Conosciuto dalla Chiesa Ortodossa russa come \"San Nicola II imperatore martire e grande portatore della Passione\", il suo titolo ufficiale era \u00abPer Grazia di Dio, Imperatore e Autocrate di tutte le Russie\u00bb (\u0411\u043e\u0436\u0438\u044e \u041c\u0438\u043b\u043e\u0441\u0442\u0438\u044e, \u0418\u043c\u043f\u0435\u0440\u0430\u0442\u043e\u0440 \u0438 \u0421\u0430\u043c\u043e\u0434\u0435\u0440\u0436\u0435\u0446 \u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439, \"Bo\u017eiju Milostiju, Imperator i Samoder\u017eec Vserossijskij\"), zar di Polonia, di Mosca, di Kiev, di Vladimir, di Novgorod, di Kazan', di Astrachan' e della Siberia; granduca di Finlandia e di Lituania; erede di Norvegia; signore e sovrano di Iberia, dell'Armenia e del Turkestan; duca dello Schleswig-Holstein, dello Stormarn, di Dithmarschen e dell'Oldenburg\u00bb.\nAppartenente alla dinastia dei Romanov, alto 1,73 m, castano con occhi azzurri, considerato attraente in giovent\u00f9, spos\u00f2, con un iniziale contrasto con i genitori, Alice d'Assia e del Reno, sua cugina di secondo grado, figlia del granduca Luigi IV d'Assia e del Reno e della principessa Alice del Regno Unito, a sua volta figlia della regina Vittoria. Fu, \"de facto\", l'ultimo Imperatore dell'Impero russo. Viene considerato il quinto uomo pi\u00f9 ricco e il secondo capo di Stato pi\u00f9 ricco della storia, in quanto ebbe a sua disposizione un capitale stimato in 900 milioni di dollari 1918 (234 miliardi di euro del 2012). Ha conosciuto numerosi appellativi: \"Nicola il Pacifico\" durante gli anni di regno, mentre la letteratura sovietica comunista lo ha dipinto con scopi denigratori come \"Nicola il Sanguinario\" e/o come \"Nicola il Vile\".\nBiografia.\nGiovinezza.\nNikolaj Aleksandrovic Romanov nacque il 6 maggio 1868 (secondo il calendario giuliano), figlio dello zar di Russia Alessandro III e di Marija F\u00ebdorovna. \u00c8 il primo dei sei figli della coppia imperiale che ebbe anche Aleksandr (1869-1870), Georgij (1871-1899), Ksenija (1875-1960), Michail (1878-1918) e Ol'ga (1882-1960). Il 13 marzo 1881 assiste in prima persona all'agonia del nonno, lo zar Alessandro II, ucciso a San Pietroburgo in un attentato dell'organizzazione rivoluzionaria Narodnaja Volja.\nFin dall'infanzia dimostra un carattere serio e riservato, prono alle indicazioni dei precettori e alle imposizioni del forte carattere del padre. Alessandro III affida l'educazione del ragazzo a uomini di spicco del suo governo, tra cui il procuratore del Santo Sinodo, Konstantin Petrovi\u010d Pobedonoscev, il generale Danilovic, il ministro delle finanze Nikolaj Bunge.\nNel 1884, a sedici anni, incontra per la prima volta la futura moglie, oltre che cugina di secondo grado, la principessina tedesca Alice d'Assia e del Reno, alla quale sar\u00e0 idealmente legato per tutta l'adolescenza, non facendone segreto nemmeno ai suoi familiari. Tuttavia la prospettiva di un possibile matrimonio con una principessa tedesca contraria tanto lo Zar quanto la Zarina, e Alessandro III preme su Nikolaj Aleksandrovic perch\u00e9 abbandoni qualsiasi speranza di un'unione con Alice; incoraggia quindi la vita mondana del figlio nell'intento di concentrare la sua attenzione altrove: per questo motivo favorisce una relazione dell'erede con la prima ballerina del Teatro Marinskij di San Pietroburgo, Mathilde K\u0161esinskaja. Nikolaj Aleksandrovic, nonostante il suo legame con la ballerina, non dimentica la principessa Alice, e nei suoi diari scrive che il suo sogno \u00e8, un giorno, di sposarla.\nDal 1885 al 1890 l'erede frequenta la facolt\u00e0 di scienze politiche ed economiche presso l'istituto di giurisprudenza dell'Universit\u00e0 di San Pietroburgo, accompagnando a tali studi il servizio nella guardia imperiale (dove guadagna il titolo di colonnello) e i corsi dell'Accademia di stato maggiore. Dai diari del giovane Nikolaj Aleksandrovic si desume un forte entusiasmo per la vita da caserma, per le parate, gli addestramenti e la vita dei giovani soldati nella capitale. Lo Zar per\u00f2 non fa nulla per avvicinarlo ai problemi di Stato o di governo: insiste sulla sua educazione giuridica e militare, sui ruoli di rappresentanza dello zarevic presso le grandi corti europee, ma allo stesso tempo tralascia completamente di prepararlo al trono.\nIl 23 ottobre 1890, l'erede intraprende un viaggio, per ordine dello Zar, sull'incrociatore \"Pamjat' Azova\" alla volta dell'Egitto, delle Indie orientali, della Cina e del Giappone. Lo accompagnano tra gli altri il fratello Giorgio e il principe Giorgio di Grecia. Durante la permanenza in Giappone, il futuro zar subisce un attentato da parte di un samurai, che gli procura una ferita alla testa e che lo costringe a interrompere il viaggio e a far ritorno a casa, attraverso la Siberia. Tornato dal viaggio, decide di interrompere definitivamente la relazione con la K\u0161esinskaja.\nDurante i primi anni 1890, le condizioni di salute dello zar Alessandro III peggiorano ed egli, pronosticando forse una vicina successione di Nikolaj Aleksandrovic al trono, d\u00e0 il consenso al figlio di fidanzarsi con Alice. L'8 aprile 1894 Nikolaj Aleksandrovic e Alice d'Assia si fidanzano ufficialmente al castello di Ehrenburg a Coburgo, alla presenza del loro vasto reale parentado europeo (tra cui il kaiser Guglielmo II e la regina Vittoria), riunitosi in occasione del matrimonio del fratello di lei, Ernesto Luigi d'Assia.\nPrimi anni di regno.\nIl 1\u00ba novembre 1894, giorno della morte di Alessandro III, Nikolaj Aleksandrovic Romanov ottiene formalmente il trono di Russia; tuttavia il cugino e amico d'infanzia Aleksandr Michajlovi\u010d Romanov riferisce che quel giorno lo vide scosso e disperato. Infatti fino ad allora non aveva mai ricoperto posizioni di responsabilit\u00e0 e lui stesso disse in lacrime al cugino: \nQuesta inesperienza sarebbe stata determinante per la grande influenzabilit\u00e0 da lui dimostrata nei primi anni del suo regno, e per comprendere la priorit\u00e0 pi\u00f9 volte manifestata da Nicola II verso problemi di carattere familiare e privato di fronte agli affari di Stato (come la fiducia data a Rasputin anche in questioni di primario carattere governativo, derivata dal fatto che quest'ultimo avrebbe avuto straordinario potere riguardo alla salute dello zarevic Aleksej).\nIl 14 novembre Nikolaj Aleksandrovic sposa la principessa Alice d'Assia nella cappella del Palazzo d'Inverno. Pochi giorni prima, la futura Zarina ha abbandonato la fede protestante per essere battezzata nell'ortodossia, assumendo il nome russo di Aleksandra F\u00ebdorovna. I primi giorni di matrimonio, che coincidono anche con i primi del suo regno, vedono il giovane Nicola II molto combattuto tra una vita familiare che lo appaga e gli impegni istituzionali che gravano su di lui. La sua pagina di diario del 17 novembre \u00e8 emblematica: \nLa coppia ebbe 5 figli\nIl 26 maggio 1896 \u00e8 incoronato con una fastosa cerimonia col nome di Nicola II, zar di tutte le Russie e \"basileus\" della Chiesa Ortodossa russa. Sin dai primi giorni di regno i contemporanei vedono in alcuni avvenimenti i presagi di future disgrazie. Il pi\u00f9 citato di questi avvenimenti \u00e8 la tragedia del campo di Chodynka presso Mosca, nel corso dei festeggiamenti per l'incoronazione: a causa della cattiva organizzazione di argini e impalcature atte a contenere la folla, 1\u00a0400 persone muoiono schiacciate. Ancora sotto la forte influenza degli zii Vladimir, Pavel e Sergej, il nuovo zar annulla le sue intenzioni iniziali di sospendere i festeggiamenti di fronte alla tragedia e suscita cos\u00ec le prime e feroci critiche, nonostante abbia predisposto un forte indennizzo per ciascuna delle famiglie delle vittime.\nPolitica interna.\nLa compagine conservatrice.\nDal carattere mite e influenzabile, dedica i primi anni di regno a mantenere\u00a0\u2013 seguendo la linea del padre\u00a0\u2013 l'assetto accentrato del potere, che aveva permesso fino ad allora di conservare la stabilit\u00e0 governativa. Tra i suoi principali collaboratori figurano uomini di spicco del regno di Alessandro III come il procuratore del Santo Sinodo Pobedonostsev, i Ministri degli Interni Ivan Logginovi\u010d Goremykin (dal 1895 al 1899) e Vja\u010deslav Konstantinovi\u010d Pleve (dal 1902 al 1904), il capo della polizia di San Pietroburgo Dimitrij F\u00ebdorovic Trepov (dal 1896 al 1905). La scelta del suo gabinetto connota l'orientamento che avranno i primi anni del regno del giovane Nicola II.\nTotalmente alieno, in giovent\u00f9, dalla realt\u00e0 dello Stato, Nicola \u00e8 giunto al trono portando a propria legge le dottrine conservatrici apprese da Pobedonostsev e la politica fortemente autoritaria del padre (a sua volta influenzata dall'esito tragico della politica liberale del precedente zar).\nAccanto ai suddetti pregiudizi politici, accompagna una concezione fortemente idealizzata della tradizione e della realt\u00e0 russa, influenzato dalle biografie dei santi ortodossi e dello zar Alessio I, conosciuto nella storia russa come \"lo zar buono\"; e come quest'ultimo vorrebbe diventare un vero \"padre del popolo\" (titolo culturale degli zar nelle campagne russe). Allo stesso tempo, accondiscendendo alle richieste della timida e puritana moglie, allontana s\u00e9 e la sua famiglia dalla vita mondana dell'aristocrazia russa, scegliendo come residenza il piccolo palazzo Aleksandrovskij situato nel parco di Carskoe Selo.\nCi\u00f2 render\u00e0 lui\u00a0\u2013 e soprattutto Aleksandra F\u00ebdorovna \u2013 alieni alle simpatie di gran parte della Grande nobilt\u00e0 di Mosca e San Pietroburgo, che non si riconosce in questo zar che privilegia uno stile di vita sobrio e distaccato dal mondo della corte. Sotto l'impulso del reazionario conte Pleve, ministro dell'Interno, sottomette gli Zemstvo (assemblee provinciali aperte al popolo) a dei funzionari statali, e accondiscende a una \"russificazione\" delle gubernije, in particolare del Regno del Congresso, nell'attuale Polonia, del Granducato di Finlandia e del Caucaso.\nIl ministero di Vitte.\nIn seguito Nicola II nomina nuove personalit\u00e0 che, al contrario della compagine conservatrice, comprendono la necessit\u00e0 di numerosi cambiamenti di cui la Russia abbisogna. Pi\u00f9 di tutti eserciter\u00e0 la sua influenza sul sovrano Sergej Julievic Vitte, ministro delle Finanze (dal 1892 al 1903), poi Primo ministro (dal 1905 al 1906). Durante il primo incarico, Vitte esercita di fatto anche la posizione di primo ministro ed esercita un notevole influsso sulla politica estera; gli obiettivi principali sono di portare il paese al ruolo di grande potenza europea e a una posizione di vantaggio nella corsa imperialistica.\nVitte si rende conto meglio di altri che, per rendere attuabili le riforme e lo sviluppo industriale ed economico, sono necessari presupposti sociali, culturali e politici, che permettano al paese di abbandonare gradualmente l'impianto ideologico di stampo autocratico e classista e avviare la liberalizzazione e la democratizzazione. I suoi tentativi sono per\u00f2 ostacolati dal fronte unito degli aristocratici latifondisti e dei grandi proprietari terrieri. Nicola II, inoltre, non tenendo in conto simpatie e antipatie personali nella scelta dei ministri di fronte alle necessit\u00e0 di politica interna, ha non pochi problemi di incomunicabilit\u00e0 con questi ultimi, soprattutto se si tratta di politici dalla forte personalit\u00e0 come Vitte; a causa di ci\u00f2 si hanno numerosi contrasti tra il sovrano e il suo primo ministro.\nNonostante tutto, Nicola II \u00e8 consapevole del valore di Vitte, che ha mano libera per tutta la durata dei suoi ministeri: il grado di industrializzazione raggiunto negli anni Novanta rappresenter\u00e0 l'ultimo tentativo di modernizzare il paese e di adeguarlo alla nuova realt\u00e0 imperialistica.\nPrima della fine del secolo, la bilancia commerciale russa d\u00e0 gi\u00e0 i primi progressi e questo consente di arrivare alla copertura aurea del rublo, che diviene cos\u00ec convertibile e affidabile, risvegliando gli interessi degli operatori stranieri in Russia. Queste e altre misure economiche rendono possibile uno sviluppo del 50% delle ferrovie in tutto il paese e la realizzazione della ferrovia Transiberiana, terminata nel 1901.\nAl completamento del progetto fa seguito un forte impulso alla produzione di ferro e acciaio in numerosi siti dell'Ucraina e all'estrazione del carbone (in particolare nel bacino del Donec) e del petrolio. La politica agraria, al contrario, si dimostra fallimentare e inadeguata sebbene segua un forte ripopolamento della Siberia e dei territori in Estremo Oriente. L'attenzione per lo sfruttamento delle risorse orientali tuttavia genera un conflitto amministrativo di competenze tra i ministeri delle Finanze e degli Esteri. Intorno al 1899 la politica di Vitte ha portato al successo i primi anni del regno di Nicola II, e si arriva a paragonarlo a Colbert e Turgot. Tuttavia, nello stesso anno, a due cattivi raccolti segue una terribile carestia in sedici governatorati; il consecutivo crollo industriale causa la chiusura di molte imprese appena costituite. Nel 1900, in piena crisi mondiale della moneta, queste catastrofi si acuiscono causando la chiusura di industrie e banche: gli oppositori latifondisti di Vitte approfittano della situazione per rinnovare gli attacchi contro di lui, definendolo il \"padre della socialdemocrazia\". Solo nel 1903 la Russia riprende l'ascesa economica.\nPolitica estera.\nL'appello al disarmo e la conferenza dell'Aja.\nNel 1898 Nicola II, ispirato dalle teorie di Jan Gotlib Bloch, il quale aveva pubblicato un'approfondita ricerca sulle possibili conseguenze di una guerra mondiale \u2013 su consiglio del ministro Vitte \u2013 lancia a tutti i paesi un appello al \u00abdisarmo e alla pace mondiale\u00bb, riferendosi alle \u00abconseguenze commerciali, finanziarie e morali della corsa agli armamenti\u00bb. Nel 1899 lo zar sceglie la citt\u00e0 dell'Aja per una conferenza internazionale tesa a discutere questo problema.\nLe altre potenze imperiali e imperialistiche come il Regno Unito e la Germania accolgono freddamente l'invito; venti nazioni europee, tuttavia, partecipano all'incontro accanto a Stati Uniti d'America, Messico, Giappone, Cina, Siam e Persia alla presenza di esperti di diritto internazionale di vari Paesi. La proposta di disarmo \u00e8 respinta, ma si ottiene una convenzione sulle regole belliche che prevede la tutela di persone e strutture civili e la proibizione dell'uso di gas venefici. Il risultato pi\u00f9 importante ottenuto dallo zar e i suoi collaboratori \u00e8 per\u00f2 la creazione della convenzione dell'Aia, per la mediazione e composizione dei conflitti tra gli Stati.\nIn questa iniziativa, Nicola II \u00e8 sostenuto principalmente da Bertha von Suttner, fondatrice del movimento pacifista tedesco, e da Henry Dunant, fondatore della Croce Rossa.\nLa guerra con il Giappone.\nIn seguito all'espansione russa in Manciuria, aumentano le tensioni tra l'impero di Nicola II e il Giappone; lo zar tuttavia mostra di dar poco peso al degenerare dei rapporti diplomatici con il paese asiatico giacch\u00e9, come del resto tutte le altre potenze europee, non lo considera una minaccia degna di nota. Tuttavia, in seguito al cattivo andamento nella guerra che ne segue (1904\u20131905), la situazione politica interna, che sembrava essere divenuta meno precaria a cavallo del secolo, peggiora spaventosamente.\n\u00c8 proprio a causa dei disordini politici interni, e in seguito a imponenti sconfitte come la perdita della piazzaforte di Port Arthur e il disastro navale di Tsushima, che la Russia decide di concludere per via diplomatica la guerra con il trattato di Portsmouth (5 settembre 1905) firmato attraverso la mediazione del presidente statunitense Theodore Roosevelt. Il 24 dicembre 1904 il presidente Vitte sollecit\u00f2 lo zar a concedere qualche riforma. Nicola II rifiut\u00f2: \u00ab Non dar\u00f2 mai il mio consenso a una forma di governo rappresentativo, perch\u00e9 lo considero nocivo alla carica che Dio mi ha dato verso il popolo \u00bb.\nLa domenica di sangue e i tumulti del 1905.\nIl 22 gennaio 1905 (detta in seguito la \"domenica di sangue\") sfila per le strade di San Pietroburgo una manifestazione di protesta, formata in particolare da operai e contadini guidati dal Pope Gapon. Lo scopo \u00e8 di marciare verso il Palazzo d'Inverno per chiedere allo Zar riforme. Nicola II, che si trova nella sua abitazione di Carskoe Selo, non ne \u00e8 avvertito in tempo. I funzionari di palazzo reprimono quindi la manifestazione nel sangue con l'impiego dell'esercito: muoiono oltre 100 persone e altre 1000 sono ferite.\nAllo Zar viene riferito che \u00e8 sfuggito a un pericolo mortale e che le truppe sono state costrette a sparare per difendere il palazzo, causando duecento morti. Sul diario il sovrano annota: \nNei giorni successivi lo Zar riceve quindi una delegazione di venti operai a Carskoe Selo, deprecando ci\u00f2 che \u00e8 avvenuto e ascoltando le richieste e le petizioni che sono state raccolte per essergli sottoposte. La domenica di sangue segna la fine della popolarit\u00e0 di Nicola II, fa seguire un'ondata di rivolte e manifestazioni in tutto il paese, tra cui le sommosse a Varsavia e a Riga e l'ammutinamento della corazzata \"Pot\u00ebmkin\" della Flotta del Mar Nero. Si rasenta il rischio di una rivoluzione, e in questo momento allo zar si offrono due prospettive: instaurare una dittatura militare, o cedere alle richieste e ascoltare il consiglio di Vitte, quindi la convocazione di un parlamento con funzione legislativa, l'estensione del diritto di voto a tutti gli strati della popolazione e il riconoscimento di libert\u00e0 civili.\nIl manifesto d'ottobre.\nLa stampa internazionale annuncia lo scoppio della rivoluzione russa e si prepara a proclamare la caduta dello zarismo. Il kaiser Guglielmo II, su richiesta della famiglia imperiale, manda due cacciatorpediniere nel mar Baltico, pronti a intervenire per un'eventuale evacuazione della famiglia. Il 12 ottobre 1905, lo zar redige un resoconto della situazione in una lettera alla madre: \nLo zar \u00e8 persuaso a cedere alle richieste, tuttavia, deciso a vagliare qualsiasi possibilit\u00e0, convoca lo zio granduca Nikolaj Nikolaevic per sondare la sua opinione in merito. Il motivo di questa convocazione risiede nel fatto che le frange pi\u00f9 a destra dell'esercito avevano proposto quest'ultimo come dittatore, e Nicola II \u2013 in concomitanza con lo spirito accentratore che fino ad allora ha caratterizzato la sua politica \u2013 non vuole cedere senza l'appoggio della figura centrale della reazione conservatrice. Vitte viene a conoscenza solo mentre il colloquio \u00e8 in corso; tuttavia, anche il granduca Nikolaj Nikolaevic, contrariamente alle aspettative, d\u00e0 il suo completo assenso allo zar riguardo alla firma del manifesto.\nRiforme.\nLa legge fondamentale dello Stato.\nIl 30 ottobre 1905 lo zar \u00e8 costretto a concedere, con il cosiddetto \"Manifesto d'ottobre\", un parlamento a suffragio universale, la Duma. Dal diario dello zar di quel giorno: \nIl 27 aprile 1906 lo zar emana la \"legge fondamentale dello Stato\", sorta di costituzione che trasforma la Russia in una monarchia costituzionale: in particolare, viene confermata la concessione della Duma eletta a suffragio universale ed \u00e8 istituita formalmente la figura di Primo Ministro.\nBen presto per\u00f2, essendo la Duma in completo disaccordo con lo zar, questi cambia la legge elettorale concedendo il diritto di voto alle sole classi pi\u00f9 abbienti.\nIl 3 maggio 1906 Nicola II accetta le dimissioni di Vitte e del suo governo; ottiene la presidenza del consiglio il conservatore Ivan Goremykin ed \u00e8 nominato Ministro degli Interni P\u00ebtr Arkadevic Stolypin, gi\u00e0 governatore di Saratov.\nLa Duma.\nLa Duma non avr\u00e0 mai, dunque, un effettivo potere, anche per la possibilit\u00e0 che ha lo zar di porre il veto sulle leggi e di sciogliere la camera. Si susseguiranno quattro Dume:\nIl ministero di Stolypin.\nNel 1906, alle dimissioni di Goremykin, lo zar nomina primo ministro P\u00ebtr Arkad'evi\u010d Stolypin, nel quale ripone la pi\u00f9 completa fiducia. Nicola II, allo stesso modo di quanto aveva fatto con Vitte, sceglie ancora un politico di forte personalit\u00e0 alla guida del suo gabinetto; in particolare gli \u00e8 giunta notizia del contegno osservato da Stolipyn quando era governatore di Saratov durante la rivoluzione: in molti casi egli stesso si era recato nei villaggi ribelli a parlamentare coi capi della rivolta, persuadendoli alla resa e creandosi una reputazione tale da giungere ai sentori dello zar. La sera del 7 luglio 1906 Stolipyn viene ricevuto da Nicola II che lo nomina Primo Ministro. In una lettera alla madre Nicola II scrive riguardo al nuovo premier: \nStolipyn rileva che Nicola II, passati i torbidi del 1905, ha assunto un atteggiamento di mistico fatalismo, il quale senza dubbio \u00e8 derivato dalla spiccata religiosit\u00e0 ma che sar\u00e0 determinante per gli eventi futuri, che lo zar definir\u00e0 laconicamente \u00abvolont\u00e0 di Dio\u00bb. Stolipyn riferisce che nel 1909 ud\u00ec il sovrano affermare seriamente che il suo destino fosse governato dal giorno della sua nascita, il 6 maggio, nella tradizione ortodossa il giorno di \u00abGiobbe molto sofferente\u00bb. Gli confida lo zar: \nStolypin avvia un'importante riforma agraria: essa comporta lo scioglimento dell\"ob\u0161cina\" (la comune contadina dalla quale dipende la distribuzione delle terre) e la creazione di numerose piccole fattorie cui assegnare la propriet\u00e0 definitiva ai contadini. Si premiano cos\u00ec gli sforzi individuali nonostante la dispersione produttiva che deriva dal lavoro di comunit\u00e0: i contadini che riescono in tal modo ad arricchirsi, i \"kulaki\", potrebbero essere, nelle previsioni del ministro, degli ideali sostenitori della monarchia. La riforma non riesce tuttavia a portare gli effetti sperati. Egli inoltre ammoderna alcune leggi, tra cui l'abolizione dell'esilio, ma i suoi progetti sono stroncati dalla morte: il 18 settembre 1911, mentre presenzia in platea a un'opera al teatro di Kiev, \u00e8 assassinato a colpi di pistola da Dmitrij Bogrov. Viene sostituito dal ministro delle Finanze, Vladimir Nikolaevi\u010d Kokovcov.\nLa famiglia imperiale e il legame con Rasputin.\nI figli dello zar.\nNicola II ha da Aleksandra F\u00ebdorovna quattro figlie: le granduchesse Ol'ga, Tat'jana, Marija e Anastasija (conosciute anche con l'acronimo OTMA). Solo nel 1904 nasce l'erede maschio, lo zarevic Aleksej, cui Nicola dedica il nome dello zar moscovita al quale pi\u00f9 si ispira, Alessio I.\nI figli dello zar crescono, per volont\u00e0 dei genitori, diversamente dagli altri ragazzi appartenenti all'aristocrazia. Nicola II impartisce ai figli un'educazione molto simile a quella che suo padre aveva voluto per lui: rigoroso studio quotidiano, camere comuni con brandine da campo, assenza di alterigia nei rapporti con la guardia o il personale (che tuttavia pu\u00f2 rivolgersi ai figli dello zar solo se interpellato). La zarina da parte sua educa le sue figlie in piena sintonia con la tradizione vittoriana (ereditata dalla nonna, Regina Vittoria d'Inghilterra) che voleva le nobildonne impegnate nel sociale. Le granduchesse organizzano pesche e vendite di beneficenza, e ricevono non pi\u00f9 di due rubli alla settimana per le loro spese personali. Inoltre il forte isolamento nella residenza di Carskoe Selo, giustificato dal timore della madre che vengano in contatto con la precoce e depravata giovent\u00f9 aristocratica russa, accentua molto il legame tra le sorelle e il piccolo zarevic. Le particolari attenzioni della famiglia per quest'ultimo sono giustificate dal fatto che sia malato di emofilia, malattia ereditata dalla bisnonna inglese, che lo espone al pericolo di forte emorragia interna in seguito a ogni minimo trauma. La malattia \u00e8 tenuta nascosta, e l'erede costretto a una continua sorveglianza.\nL'arrivo di Rasputin.\nAleksandra F\u00ebdorovna chiede allora aiuto a un contadino e \"starec\" siberiano da poco giunto a San Pietroburgo con fama di taumaturgo, Grigorij Rasputin. Malgrado l'inutilit\u00e0 degli sforzi dei medici per capire come riesca a calmare le pi\u00f9 acute crisi dello zarevic (dovute anche a piccoli ematomi), Rasputin riesce pi\u00f9 di una volta a salvare l'erede da gravi crisi. La zarina, di indole mistica e attirata dalla retorica primitiva e schietta del siberiano, accorda subito a Rasputin la pi\u00f9 completa fiducia, seguita anche da Nicola II in un primo tempo. L'ingresso di un contadino nell'esclusiva intimit\u00e0 della coppia imperiale deriva direttamente dal desiderio mai sopito, dello zar, di entrare in contatto diretto con il popolo. Mentre la zarina sar\u00e0 da quel momento totalmente plagiata dal siberiano, lo zar in seguito si distaccher\u00e0 gradualmente dalla figura di Rasputin. Quest'ultimo nel tempo comincia a uscire frequentemente dal suo ruolo di consigliere spirituale, prodigandosi in giudizi su politici e ministri; Aleksandra F\u00ebdorovna si dimostra sempre pi\u00f9 disponibile a condividere il parere dello \"starec\" siberiano, fino a diventare quasi completamente dipendente dalla sua opinione.\nUltimo periodo di Regno.\nNel 1913 si celebrano i trecento anni della dinastia Romanov al potere: nel 1613, infatti, il boiardo Michele Romanov era stato eletto, appena sedicenne, zar di tutte le Russie. In occasione del tricentenario, Nicola II e la famiglia presenziano a numerose cerimonie in loro onore in tutto il Paese; in quell'occasione inoltre posano per una serie di ritratti rimasta a tutt'oggi come il pi\u00f9 celebre documento fotografico dell'ultima famiglia imperiale russa, e contribuiscono a fornire un'immagine ufficiale dei suoi membri alla societ\u00e0 che raramente \u00e8 entrata in contatto con la zarina o le granduchesse (proprio a causa dell'atteggiamento riservato dei sovrani, restii ai contatti con l'alta societ\u00e0).\nIn questo tempo di relativa calma, sono in molti a non presagire il disastro imminente che sopraggiunger\u00e0 l'anno seguente. Economisti e tecnici pronosticano un roseo avvenire per le finanze e l'industria russa e lo stesso Lenin, dal suo esilio a Ginevra, afferma che probabilmente i \"rivoluzionari della vecchia guardia\" come lui non vedranno la Rivoluzione, tanto sembra lontana.\nL'entrata in guerra.\nLa situazione politica interna della Russia torner\u00e0 a infiammarsi durante lo svolgimento della prima guerra mondiale. Nell'estate 1914 il debole equilibrio internazionale tra le grandi potenze si rompe, con l'aggressione austriaca della Serbia dopo l'attentato di Sarajevo. Nicola II osteggia fortemente l'entrata in guerra della Russia contro la Germania del kaiser Guglielmo II, ritardando inizialmente la mobilitazione militare russa e nel frattempo proponendo a quest'ultimo di operare da mediatore tra l'Austria-Ungheria e la Serbia davanti alla Corte de L'Aia.\nIl Kaiser non solo respinge il negoziato, ma estende alla Russia un ultimatum in cui si intima di sospendere i preventivi preparativi militari contro l'Austria-Ungheria. Vista l'impossibilit\u00e0 di sospendere ulteriormente la mobilitazione a tutela dell'alleato Serbo, la Russia riceve la dichiarazione di guerra dalla Germania, cui segue l'inizio delle ostilit\u00e0 nel resto d'Europa. Lo zar, sotto le pressioni della Francia (i tedeschi, nelle prime settimane di guerra giungono a pochi chilometri da Parigi) viene spinto ad attaccare la Prussia orientale.\nL'esercito dello zar conta un numero esorbitante di effettivi (oltre 14 milioni), che gli vale, tra gli Alleati, la nomea di \"Rullo compressore russo\". Tuttavia gli armamenti russi, nonostante la superiorit\u00e0 numerica e la dotazione alla fanteria dell'efficiente fucile M1891, si dimostreranno in seguito spaventosamente inadeguati per affrontare la macchina bellica tedesca. Dopo una rapida occupazione delle regioni orientali della Prussia, l'esercito russo deve piegarsi alla controffensiva tedesca dopo la disastrosa battaglia di Tannenberg e al successivo stabilizzarsi del fronte orientale. Inoltre, a causa di numerosi errori strategici e per i mancati rifornimenti dovuti a speculazioni illecite di alti funzionari, la Russia subisce altre gravi sconfitte, come nello scontro dei Laghi Masuri; questo porta alla terribile perdita di sei milioni di effettivi tra il 1914 e il 1917.\nIl trasferimento al Quartier Generale.\nLe perdite sempre pi\u00f9 ingenti spingono lo zar, contro il parere dei ministri, a prendere il comando diretto dell'esercito e a trasferirsi a Mogil\u00ebv, sostituendo il comandante in capo, lo zio e granduca Nikolaj Nikolaevic Romanov. Nicola II si dimostra passivo e indolente anche durante la sua presenza al Quartier Generale, passando il tempo in scampagnate e partite a domino. Le operazioni offensive russe non mutano l'esito della guerra e nonostante alcuni successi, come la presa della grande piazzaforte austriaca di Przemy\u015bl il 19 marzo 1915 e la minaccia alla regione austriaca della Galizia da parte del generale Brusilov; le azioni militari non hanno ormai pi\u00f9 il potere di arginare la pressione dei tedeschi sul fronte del nord. La crisi all'interno del paese dilaga.\nI disordini dell'inverno 1917.\nNel gennaio 1917 le prime proteste in seno alla Duma e ai movimenti operai si intensificano nella capitale; escono i primi opuscoli bolscevichi che invitano l'esercito a rovesciare il governo: diventa chiaro a San Pietroburgo che un'iniziativa a favore della Duma da parte del sovrano \u00e8 indispensabile per evitare il tracollo della corona.\nAl quartier generale, Nicola II, a colloquio con l'addetto militare britannico Hanbury-Williams, si esprime riguardo alle riforme: \nNonostante il pensiero del sovrano si sia evoluto rispetto al 1905, Nicola II non ha compreso che la situazione corrente esige riforme tempestive e un cambiamento dei vertici: l'unico modo di scongiurare la crisi interna in tempo di guerra. I rifornimenti alle citt\u00e0 sono infatti dimezzati, lunghe file per i viveri si formano nelle strade, i primi soviet di operai e soldati si riuniscono sotto la pressione dei bolscevichi e i repubblicani premono sulla Duma affinch\u00e9 si effettui un cambio ai vertici in grado di salvare il Paese dal crollo totale.\nAbdicazione.\nIl 23 febbraio 1917 a Pietrogrado il popolo insorge per la mancanza di rifornimenti alimentari, e la polizia zarista si schiera questa volta dalla sua parte. Dal diario di Nicola II al quartier generale, il 10 marzo: \nIl blocco delle ferrovie e dei telegrafi isola il sovrano, che viene informato solo a fatti avvenuti che la Duma ha preso il potere nella capitale. Dopo aver consultato alcuni ufficiali, deputati e generali, sfinito dalla stanchezza e dall'impossibilit\u00e0 di reagire, il 14 marzo decide di abdicare. Il 15 marzo, nel vagone privato dello zar e in presenza di due deputati della Duma, viene firmato il manifesto dell'abdicazione. Le intenzioni iniziali di Nicola II sono di trasmettere il trono al figlio Aleksej, tuttavia prima di firmare chiede di cambiare il successore al trono nella persona di suo fratello Michail; questo perch\u00e9, spiegher\u00e0 in seguito, teme che il figlio malato possa essere separato dalla famiglia (per la quale \u00e8 possibile sia previsto l'esilio). Durante l'atto fa inoltre richiesta, per lui e per la famiglia, di essere trasferiti nella sua residenza vicino a Jalta, in Crimea, confessando il desiderio di dedicarsi all'agricoltura.\nI testimoni dell'abdicazione lo descrivono come apatico e quasi indifferente al momento della firma del manifesto; tuttavia, nel diario quella sera scrive: \nDopo l'abdicazione, mentre il fratello viene informato della sua decisione e trasferisce il potere nelle mani del Governo Provvisorio, il treno dell'ex-zar, impossibilitato a proseguire per Carskoe Selo, ritorna a Mogil\u00ebv. L\u00ec, il 17 marzo Nicola Romanov, che ha mantenuto solo il titolo di colonnello e si trova in stato di arresto, ottiene il permesso di incontrare la madre, l'ex-imperatrice vedova Marija F\u00ebdorovna.\nIl 21 marzo il colonnello Romanov parte dal quartier generale per raggiungere finalmente Carskoe Selo da prigioniero politico. Prima di partire dirama un messaggio alle truppe in qualit\u00e0 di ex-comandante in capo: \nIl messaggio non ottiene per\u00f2 il permesso di essere pubblicato.\nPrigionia e morte.\nDetenzione sotto il Governo Provvisorio.\nIl prigioniero colonnello Romanov il 22 marzo arriva a Carskoe Selo, dove si ricongiunge con la sua famiglia e una piccola parte del seguito, anch'essi prigionieri. Dal diario: \nDurante gli arresti domiciliari, la famiglia Romanov passa molto tempo in lavori di giardinaggio e orticoltura, sebbene subiscano costantemente gli improperi e gli scherni delle guardie addette alla loro sorveglianza; quando un giorno l'ex zar tende la mano a un fuciliere, questi rifiuta sdegnosamente voltandogli le spalle. Nicola Romanov riceve inoltre la visita del capo del Governo Provvisorio, Aleksandr Kerenskij, dal quale ottiene il permesso di rivedere il fratello Michail e di prolungare il tempo passato all'aria aperta per s\u00e9 e per i figli. Kerenskij, in seguito all'aggravarsi della situazione politica per il governo, decide per ragioni di sicurezza di trasferire i membri della famiglia Romanov in Siberia. Oltre a Nicola e alla sua famiglia, che vengono trasferiti a Tobol'sk, altri aristocratici tra cui il fratello dello zar Michail e la sorella della zarina, Elisabetta F\u00ebdorovna, verranno trasferiti in varie localit\u00e0 siberiane.\nNei progetti di Kerenskij \u00e8 previsto \u2013 qualora la situazione si dovesse calmare \u2013 l'espatrio almeno per la moglie e i cinque figli dell'ex-sovrano, ma gli eventi precipitano.\nDetenzione sotto i bolscevichi.\nIn seguito alla Rivoluzione d'ottobre e alla salita al potere di Lenin, il Soviet degli Urali reclama i prigionieri; nell'estate del 1918 in seno al partito bolscevico si consuma una prima lacerazione: da una parte Trotsky vorrebbe trasferire Nicola a Mosca per giudicarlo in un plateale processo, trasferendo al contempo la famiglia all'estero; dall'altra Sverdlov suggerisce una soluzione immediata e intransigente nei confronti di tutti i rappresentanti dei Romanov. In particolare, il radicale Soviet di Ekaterinburg si fa portatore principale di questa corrente: pi\u00f9 volte invia distaccamenti di guardie rosse a Tobol'sk nel tentativo di rapire i prigionieri, ma senza successo. Tuttavia quando, nell'estate del 1918, Mosca manda un plenipotenziario a discutere per un prelevamento dell'ex zar e dei suoi, il Soviet di Ekaterinburg intercetta il convoglio e costringe gli uomini di Mosca a riconsegnare i prigionieri poich\u00e9 il trasferimento non risulta autorizzato.\nA Ekaterinburg \u00e8 gi\u00e0 stato deciso di trasferire i Romanov nella palazzina del mercante Ipat'ev, confiscata per l'occasione e rinominata \"Casa a destinazione speciale\". L\u00ec i prigionieri condividono l'abitazione con le guardie addette alla loro sorveglianza e sono sottoposti da queste ultime a numerose angherie. Vista l'avanzata della \"Legione cecoslovacca\" appartenente all'Armata Bianca controrivoluzionaria, il soviet locale d\u00e0 ordine di accelerare i tempi dell'esecuzione. L'operazione viene affidata a un commissario della \u010ceka, Jakov Jurovskij, il quale subito si occupa di organizzare la fucilazione e il successivo occultamento dei corpi. Di fronte al diniego di numerosi cekisti che si rifiutano di sparare sull'intera famiglia, \u00e8 creato un commando composto da ex prigionieri di guerra austriaci e ungheresi.\nMorte.\nNella notte tra il 16 e il 17 luglio 1918 Jurovskij sveglia l'ex imperatore e la famiglia, dando l'ordine di preparare i bagagli per una partenza. Sgomberate le stanze che occupano, i Romanov e gli altri prigionieri sono condotti nello scantinato della casa e Jurovskij ordina di disporsi per una fotografia di notifica, dopodich\u00e9 chiama il commando.\nSecondo quanto testimoniarono Jurovskij e altri membri del commando, quando venne letta la sentenza l'ex imperatore si rivolse al commissario con una frase confusa: \u00abCosa? Cosa?\u00bb; ripetuta frettolosamente la sentenza Jurovskij diede l'ordine di far fuoco. Jurovskij dovette chiamare ex-prigionieri di guerra austro-ungarici che avevano aderito alla Rivoluzione e ai quali spieg\u00f2 tutto in tedesco (la lingua madre della zarina, nipote della regina Vittoria). L'esecuzione dur\u00f2 venti minuti. Nella confusione che segu\u00ec, il primo a cadere \u00e8 Nicola II; poi la moglie Aleksandra F\u00ebdorovna; i membri del s\u00e9guito, il medico dottor Botkin, l'inserviente Trupp, il cuoco Charitonov; i cinque figli, Ol'ga, Tat'jana, Marija, Anastasija, Aleksej, e la dama di compagnia Anna Demidova, tre figlie (non identificate), rannicchiate in un angolo, non morirono all'istante e fu necessario finirle con le baionette. Durante il trasporto dei cadaveri, furono rinvenuti anche i corpi di Jimmy (il cane di Anastasija) e Ortino (il bulldog di Tat'jana). Jurovskij dichiarer\u00e0: \u00abI gioielli e i diamanti cuciti negli abiti facevano rimbalzare i proiettili sui corpi delle donne che, ferite e spaventate, non smettevano di dibattersi in preda al dolore e al terrore. Il mio aiutante dovette consumare un intero caricatore e poi finirle a colpi di baionetta\u00bb.\nI corpi vennero portati nel vicino bosco di Koptiakij e, dopo una previa divisione (sono bruciati a met\u00e0 strada i corpi di Aleksej e Marija), vennero denudati, fatti a pezzi e gettati nel pozzo di una vecchia miniera. Dai corsetti traforati dai proiettili uscirono strani bagliori: erano infatti diamanti. I soldati si affrettarono a svestire i corpi e rimuovere i preziosi; trovarono anche svariati fili delle leggendarie perle della zarina Alessandra cuciti nella stoffa della cintura. Jurovskij torn\u00f2 in paese con nove chili di gioielli in borsa (quando l'Armata bianca giunse - una settimana dopo - sul luogo della sepoltura, vi trov\u00f2 alcune pietre cadute nella confusione e un diamante a goccia di 12 carati, sfuggito agli occhi dei carnefici). Quindi i resti furono sciolti con acido solforico e infine dati alle fiamme: era necessario che i controrivoluzionari non trovassero alcuna traccia dell'esecuzione avvenuta. Il giorno seguente all'esecuzione, Sverdlov, interrompendo i lavori del comitato centrale di Mosca, mormor\u00f2 qualcosa a Lenin; quest'ultimo allora disse ad alta voce: \u00abIl compagno Sverdlov ha da fare una dichiarazione\u00bb. \u00abDevo dire\u00bb continu\u00f2 Sverdlov \u00abche abbiamo ricevuto notizie da Ekaterinburg. Per decisione del Soviet regionale, \u00e8 stato fucilato Nicola II in un tentativo di fuga mentre le truppe cecoslovacche si avvicinavano alla citt\u00e0. Il presidium del comitato esecutivo centrale panrusso approva tale decisione\u00bb. Segue un \"silenzio generale\", fino a quando Lenin non propone di continuare il lavoro interrotto.\nIl comunicato ufficiale alla popolazione fu diramato solo il 20 luglio. In quella data il quotidiano di Ekaterinburg \"Ural'skij rabocij\" pubblic\u00f2 la notizia assieme a un articolo del giornalista Safarov: \nIl 30 luglio arriv\u00f2 a Ekaterinburg l'Armata Bianca e arrest\u00f2 alcuni uomini dell'Armata Rossa che avevano partecipato indirettamente al crimine, iniziando l'indagine per scoprire il mistero della famiglia che porter\u00e0, anni dopo, alla definitiva certezza che quel giorno non fu risparmiato nessuno.\nRitrovamento dei corpi.\nNel 1990 i corpi vengono ritrovati in una fossa poco profonda rinvenuta in un bosco di betulle alla periferia di Ekaterinburg (un tempo Sverdlovsk) e identificati con la tecnica forense convenzionale delle impronte genetiche; sono eseguite anche analisi del DNA mitocondriale, pubblicate nel 1994 e riportate nel libro del genetista inglese Bryan Sykes \"Le sette figlie di Eva\" stampato in Italia da Arnoldo Mondadori Editore nel 2003. Mancano per\u00f2 i resti dello zarevic Aleksej e di una delle due pi\u00f9 giovani granduchesse, Marija o Anastasija, probabilmente bruciati dopo l'esecuzione come attestano le note di Jurovskij.\nIl 16 luglio 1998 la famiglia imperiale \u00e8 inumata nella Cattedrale dei Santi Pietro e Paolo a San Pietroburgo in seguito a un funerale di Stato presenziato dal presidente Boris El'cin.\nIl 23 agosto 2007 uno dei prosecutori dell'inchiesta sui due corpi scomparsi, Sergeij Pogorelov, ha dichiarato da Ekaterinburg che \u00abdelle ossa trovate in un'area di terra bruciata presso Ekaterinburg appartengono a un ragazzo e a una ragazza all'incirca della stessa et\u00e0 di Aleksej e di una delle sue due pi\u00f9 giovani sorelle\u00bb. Lo scienziato locale Nikolaj Nevolin dichiar\u00f2 che un test sui resti sarebbe presto stato avviato. Il 28 settembre \u00e8 stato annunciato dalle autorit\u00e0 regionali che la probabilit\u00e0 che le ossa appartengano ai due figli di Nicola II \u00ab\u00e8 molto alta\u00bb.\nIl 30 aprile 2008, in seguito alla pubblicazione dei test del DNA da parte del laboratorio statunitense che aveva in esame i resti ritrovati nell'estate, vengono definitivamente identificati i corpi della granduchessa Marija e dello zarevic Aleksej. Lo stesso giorno le autorit\u00e0 russe comunicano ufficialmente che l'intera famiglia \u00e8 stata identificata.\nCanonizzazione.\nNel 2000 la Chiesa Ortodossa russa, guidata dal Patriarca Aleksej II, ha canonizzato e dichiarato santi martiri Nicola II e la sua famiglia, considerato il contegno da loro tenuto durante la deportazione e la prigionia, il fatto di aver \u2013 come attestano diari e lettere ritrovati dopo la morte \u2013 concesso in nome della fede il perdono ai loro carcerieri e carnefici e di aver auspicato la fine della guerra civile anche davanti alla possibilit\u00e0 di venire salvati dall'incipiente arrivo dell'armata bianca: Nicola II in prigionia rifiut\u00f2, infatti, l'offerta di fuga propostagli da una lettera anonima inviata dallo stesso Soviet. L'ex zar giustific\u00f2 il diniego con un'altra lettera nella quale sosteneva che nell'azione si sarebbe sparso troppo sangue. Un'ulteriore prova di tale rassegnazione, e che \u00e8 stata determinante nei lavori del Clero ortodosso, \u00e8 una lettera inviata a tutti i familiari dalla granduchessa Ol'ga, dove ella scrive: \nSan Nicola II, imperatore martire e \"grande portatore della Passione\", unitamente a santa Aleksandra, sant'Aleksej, santa Ol'ga, santa Tat'jana, santa Marija, sant'Anastasija e santa Elizaveta (la sorella della zarina, Elisabetta F\u00ebdorovna, fondatrice di un ordine di monache e uccisa durante la rivoluzione) sono festeggiati il 17 luglio.\nRiabilitazione.\nLo zar e la sua famiglia sono stati ufficialmente riabilitati dal Presidium della corte suprema russa il 1\u00ba ottobre 2008, dopo una lunga battaglia legale. La corte ha riconosciuto come illegale l'esecuzione dello zar e della famiglia. In questo caso sarebbe previsto il risarcimento danni, ma solo agli eredi di primo grado, in questo caso ormai gi\u00e0 morti.\nNella cultura di massa.\nCinema.\nLa notizia della rivoluzione russa e della caduta dei Romanov colpisce l'opinione pubblica mondiale. I primi film che riguardano Nicola II di Russia sono prodotti gi\u00e0 nel 1917-18 quando lo zar \u00e8 ancora in vita. Nicola II torna ad essere rappresentato con una certa frequenza sullo schermo negli anni venti e trenta, e quindi dagli anni cinquanta. A colpire l'immaginazione degli spettatori continua soprattutto ad essere il misterioso ruolo esercitato nella vita di Nicola II e della famiglia reale da Grigori Rasputin. Con la fine del regime comunista si riaccende anche in Russia, a partire dagli anni novanta, l'interesse sulla famiglia imperiale dei Romanov con una lunga serie di produzioni, specie televisive, sul soggetto. Con poche eccezioni, Nicola II ha nei film un ruolo di comprimario, rispetto ad altri membri della famiglia reale (i figli Anastasia e Aleksei) o alla figura di Grigori Rasputin. Tra gli attori pi\u00f9 noti a essersi cimentati nel ruolo ci sono Paul Otto, Ralph Morgan, Omar Sharif, Ian McKellen e Vladimir Ma\u0161kov."}
{"id": "1536969", "revid": "486946", "url": "https://it.wikipedia.org/wiki?curid=1536969", "title": "Stoppaccio", "text": ""}
{"id": "1536970", "revid": "287204", "url": "https://it.wikipedia.org/wiki?curid=1536970", "title": "Kropelin", "text": ""}
{"id": "1536971", "revid": "13373596", "url": "https://it.wikipedia.org/wiki?curid=1536971", "title": "Kroepelin", "text": ""}
{"id": "1536973", "revid": "113474121", "url": "https://it.wikipedia.org/wiki?curid=1536973", "title": "K\u00fchlungsborn", "text": "K\u00fchlungsborn () \u00e8 una cittadina balneare tedesca appartenente al circondario di Rostock, nel \"Land\" Meclemburgo-Pomerania Anteriore.\nStoria.\nLa citt\u00e0 viene creata il 1\u00ba aprile 1938, dalla fusione delle 3 localit\u00e0 di Fulgen, Brunshaupten ed Arendsee. La storia della localit\u00e0 ha invece circa 800 anni, risalendo al 1177.\nGeografia fisica.\nSi trova sulla costa del Mar Baltico, 11\u00a0km a nord-ovest di Bad Doberan e 25\u00a0km a nord-ovest di Rostock.\nEconomia.\nTurismo.\nLa citt\u00e0 ha una lunga spiaggia, molti alberghi, una lunga passeggiata e un porto turistico. \u00c8 la pi\u00f9 grande citt\u00e0 balneare-termale nel Meclemburgo. La ferrovia \"B\u00e4derbahn Molli\", composta da storici treni a scartamento ridotto, connette K\u00fchlungsborn ad Heiligendamm e Bad Doberan."}
{"id": "1536974", "revid": "186581", "url": "https://it.wikipedia.org/wiki?curid=1536974", "title": "Kuehlungsborn", "text": ""}
{"id": "1536976", "revid": "287204", "url": "https://it.wikipedia.org/wiki?curid=1536976", "title": "Kuhlungsborn", "text": ""}
{"id": "1536980", "revid": "486946", "url": "https://it.wikipedia.org/wiki?curid=1536980", "title": "La 7 Sport", "text": ""}
{"id": "1536985", "revid": "834", "url": "https://it.wikipedia.org/wiki?curid=1536985", "title": "Ion selective electrode", "text": ""}
{"id": "1536993", "revid": "767487", "url": "https://it.wikipedia.org/wiki?curid=1536993", "title": "Klapa", "text": "La Klapa (in croato: compagnia, gruppo di amici) \u00e8 una forma di musica tradizionale dalmata. Con il termine si definiscono sia il tipo di musica che i gruppi musicali che la praticano.\nSi contraddistingue da altri generi di musica tradizionale per essere di tipo corale a cappella, con per\u00f2 la possibilit\u00e0 di accompagnamento di un singolo mandolino o chitarra.\nPur essendo di origine liturgica, si caratterizzer\u00e0 in seguito per un repertorio in gran parte profano, celebrando l'amore, il vino ed il cibo, l'identit\u00e0 regionale, ma anche (ed \u00e8 un suo aspetto peculiare) temi alti quali la fede, l'amore di patria e la celebrazione degli eroi nazionali (vedasi per esempio \"Lipo Ime\" (\"O bel nome\") dedicato alla celebrazione della figura di Marko Maruli\u0107).\n\u00c8, nella sua forma classica, rigorosamente a voci pari, con netta prevalenza numerica di gruppi maschili.\nAltri elementi caratteristici sono il numero limitato di componenti, non superiore alla dozzina, con un primo tenore, un secondo, un baritono e un basso, eventualmente raddoppiabili nel numero con l'eccezione del primo tenore (e quando presente, dell'accompagnatore strumentale). La musica si caratterizza poi per una accentuazione della melodia e dell'armonia, a discapito del ritmo.\nAccanto ai gruppi professionali rimane per\u00f2 anche forte la tradizione del canto spontaneo ed informale. La definizione di musica tradizionale non deve infatti ingannare, lungi da essere qualcosa di passato e concluso, la klapa \u00e8 tuttora una forma musicale vivissima in Dalmazia e in tutta la Croazia con continua produzione di nuovi testi, e con festival ad essa dedicati, tra i quali il pi\u00f9 importante \u00e8 quello di Almissa.\nLa recente indipendenza croata ha poi favorito grandemente il rilancio di questo tipo di musica, tanto da far parlare di \"Klapa Renaissance\", caratterizzata da un ulteriore rilancio di popolarit\u00e0, anche tra i giovani, e nello stesso tempo da una ripresa ed un ritorno ai suoi tratti pi\u00f9 caratterizzanti. Esempio pi\u00f9 eclatante di questo rilancio \u00e8 stato sicuramente il concerto \"Ne damo te, pismo na\u0161a\" (It. \"Non ti abbandoniamo, o canto nostro\"), tenuto il 3 settembre 2006 allo stadio Poljud di Spalato e che vide la riunione, di fronte a 30000 spettatori, dei gruppi pi\u00f9 importanti e conosciuti.\nil gruppo \"Klapa i mora\" formato da elementi di varie Klapa rappresenter\u00e1 la Croazia al LVIII Concorso Eurovisione della Canzone, che si terr\u00e0 in Svezia, a Malm\u00f6 con la canzone \"Mizerija\""}
{"id": "1536995", "revid": "6923", "url": "https://it.wikipedia.org/wiki?curid=1536995", "title": "Mebetoys", "text": "La Meccanica Besana Automodelli nacque nel 1966 a Milano come produttrice di modellini in metallo pressofuso, ad opera dei fratelli Besana, Ugo, Mario e Martino. Dopo quattro anni di produzione, l'azienda venne ceduta alla Mattel. Tra i fratelli Besana si stabil\u00ec un comune accordo di non concorrenza: il futuro Commendator Mario Besana pot\u00e9 infatti solo nel 1974 fondare la Martoys, in seguito divenuta Bburago, tenuta per oltre 25 anni prima di cederla al figlio Marco che la porto' al fallimento. Nel frattempo il fratello Ugo apriva nel 1976 la societ\u00e0 Verbes ceduta nel 1996 ad una consociata tedesca, Dimian di propriet\u00e0 del genero, che ancora oggi \u00e8 considerata leader nella produzione e progettazione di giocattoli per bambine. In catalogo tra i vari giocattoli spiccava il fucile Armalait, il completo Scotland Yard e altri giochi diversi dagli automodelli. Fu appunto per contrastare i marchi gi\u00e0 operanti nel settore, e cio\u00e8 la Aps Politoys e la Mercury che si decise di sviluppare un marchio.\nGli anni Sessanta e la produzione indipendente.\nI primi modelli furono in scala 1/42, ma ben presto lo standard divenne il classico 1/43. Erano in zamac, dotati di aperture e di fari jewels, cio\u00e8 in vetro riflettente. Avevano gomme vere, e non le famigerate ruote veloci, che sarebbero arrivate nei primi anni Settanta, con il passaggio alla Mattel. La produzione classica annovera 40 modellini, identificati con un codice progressivo alfanumerico, dalla numero A-1 Fiat 850 del 1966, alla A-40, Land Rover Transamerican, del 1969.\nGli anni Settanta e il nuovo assetto societario.\nDopo il passaggio alla Mattel, i modelli risentirono di un cambio del packaging, e in alcune modifiche di catalogo che andarono via via incorporando nuovi modelli o varianti di essi. I fari jewels e le gomme vennero gradualmente archiviati. Restarono, almeno fino a met\u00e0 degli anni Settanta, le aperture, lasciate in seguito solo nei modelli di maggior pregio. Molte le linee di produzione. Due in particolare le pi\u00f9 interessanti: le Gran Toros, che comprendevano nei fatti solo auto da competizione pi\u00f9 o meno inedite, dette anche Sputafuoco in Italia e Heisse R\u00e4der in Germania e i modelli della Serie Europa, auto stradali e non da competizione. In seguito la linea Gran Toros sarebbe tornata per definire modelli di gran lusso, riconoscibili da speciali scatole in cartone colorato, recanti sul retro l'immagine di circuiti di Formula 1. Oltre alla linea moto, esemplificata dalla produzione RRRumblers, va ricordata la produzione di bolidi in scala 1/28, con pregevoli modelli della Formula 1 dei primissimi anni Settanta. Ne' vanno trascurati gli automezzi militari e i carri armati. Il picco della produzione si ha per\u00f2 con le piccole Flying Colors, vere Hot Wheels italiane ricercatissime dai collezionisti, e con i maxi modelli in scala 1/25.\nGli anni Ottanta e la lenta crisi del marchio.\nSi ritiene che proprio la concorrenza della Bburago che nei primi anni Ottanta aveva brevettato le ruote sterzanti anche per la scala 1/24 diede il colpo di grazia a una produzione gi\u00e0 in sofferenza. La Mebetoys, divenuta nel frattempo Mattel e poi Hot Wheels proponeva riedizioni di modelli gi\u00e0 prodotti, tranne alcune eccezioni, tutte in livree da rally pi\u00f9 o meno realistiche. Quanto ai modelli in scala 1/43 mancavano anche i nomi dei modelli e i loro codici, divenuti nel frattempo esclusivamente numerici e a 4 cifre. Chassis plastico, poca qualit\u00e0, e immancabile stile americano per automobiline che ancora oggi non trovano quotazioni interessanti. La produzione allo stabilimento di Oleggio Castello, in provincia di Novara, cess\u00f2 tra il 1985 e il 1986.\nGli anni Novanta e l'improvvisa ripresa.\nCon l'acquisto del glorioso marchio da parte di un'azienda tedesca di giocattoli, Dimian la Mebetoys rientr\u00f2 con una serie oggi sicuramente rara di modelli in scala 1/18.\nProduzione Scala 1/43.\nElenco Serie A (Europa)\nLista degli ultimi Modelli prodotti, con ruote veloci in stile Bburago"}
{"id": "1537002", "revid": "256896", "url": "https://it.wikipedia.org/wiki?curid=1537002", "title": "Organizzazione per l'Unit\u00e0 Africana", "text": ""}
{"id": "1537003", "revid": "106908", "url": "https://it.wikipedia.org/wiki?curid=1537003", "title": "Theodor Friedrich Ludwig Nees von Esenbeck", "text": "Biografia.\nFratello minore del botanico Christian Gottfried Daniel Nees von Esenbeck (1776-1858), \u00e8 vissuto in campagna fino all'et\u00e0 di 18 anni. Nel settembre 1805 venne accolto nella farmacia di Wilhelm Martius a Erlangen; nel 1811 si trasfer\u00ec a Basilea per lavorare come farmacista nel laboratorio \"Goldenen Apotheke\" della famiglia Bernoulli. Contemporaneamente si dedicava alla botanica, fece molti viaggi di studio e divenne un buon conoscitore delle piante, non solo di quelle officinali.\nNel 1816 vinse un concorso per una farmacia ad Hanau. Qui fece amicizia con lo zoologo Heinrich Kuhl, che gli fece ottenere nel 1817 un incarico all'Universit\u00e0 di Leida come lettore di Botanica. L'anno successivo il botanico Sebald Justinus Brugmans gli offr\u00ec l'incarico di ispettore dell'orto botanico di Leida che Ness accett\u00f2 senza esitare. Dopo aver conseguito il dottorato in botanica a Leida (16 ottobre 1818), nel 1819 venne chiamato come professore di botanica all'Universit\u00e0 di Bonn. A Bonn fond\u00f2 e diresse il locale orto botanico. A partire dal 1830 ebbe come collega all'Universit\u00e0 di Bonn Ludolph Christian Treviranus, con cui condivise la direzione dell'orto botanico.\nAmmalato di tisi polmonare, mor\u00ec in una localit\u00e0 della Costa Azzurra nella quale si era recato con la speranza di arrestare la malattia.\nRiconoscimenti.\nIl botanico Carl Ludwig Blume ha attribuito in suo onore il nome \"Neesia\" a un genere di piante appartenente alla famiglia delle Bombacaceae (secondo la classificazione classica) o delle Malvaceae (secondo la classificazione filogenetica).\nOpere.\n\u00c8 autore di numerosi trattati, fra cui si ricordano:\nNote.\n2. ^La prima edizione \u00e8 del 1823. La seconda del 1831, consultata, \u00e8 apparsa in asta Christie's New York 4/6/1997 realizzando USD 6900."}
{"id": "1537005", "revid": "93556", "url": "https://it.wikipedia.org/wiki?curid=1537005", "title": "Chiesa di San Teodoro (Genova)", "text": "La chiesa di San Teodoro, da cui prende il nome l'omonimo quartiere, era una delle chiese pi\u00f9 antiche di Genova, ma per ragioni urbanistiche \u00e8 stata demolita nel XIX secolo e riedificata in un sito poco distante da quello originario.\nStoria e descrizione.\nLa vecchia chiesa romanica intitolata a San Teodoro e San Salvatore si trovava nei pressi dell'omonima piazza, dov'\u00e8 ora via B. Buozzi. Citata la prima volta in un documento del X secolo fu consacrata il 20 luglio 1100. Alcune famiglie patrizie finanziarono la realizzazione delle decorazioni interne e delle due cappelle dedicate a San Sebastiano e alla Santa Vergine. Nel 1481 papa Sisto IV, la elev\u00f2 al rango di abbazia. Nel 1596 la chiesa fu gravemente danneggiata da una mareggiata. Per le leggi di soppressione napoleoniche nel 1797 i Lateranensi che la officiavano dovettero abbandonare la chiesa e poterono farvi ritorno solo nel 1825; in questa circostanza il governo napoleonico fece trasferire in Francia molte opere d'arte, tra cui il dipinto di Filippino Lippi raffigurante il \"Martirio di San Sebastiano\", restituito anni dopo alla citt\u00e0 di Genova ed attualmente conservato nella galleria di Palazzo Bianco. Il 4 ottobre 1870 la chiesa fu demolita per la costruzione dei nuovi \"Magazzini Generali\" del porto.\nLa nuova chiesa, in stile neogotico, fu costruita tra il 1871 e il 1876 all'inizio di via Venezia. L'edificio fu progettato dall'architetto palermitano Vittore Garofalo e consacrato nel novembre del 1876. Durante la seconda guerra mondiale la chiesa, leggermente danneggiata da bombardamenti, venne ristrutturata e rinnovata negli interni in tempi diversi a partire dall'immediato dopoguerra. Tra il 1953 e il 1957 le finestre della chiesa furono abbellite dalle vetrate dipinte di Amalia Panigati. Nel 1960 venne costruita una nuova sagrestia, mentre una nuova facciata con rivestimento in travertino, realizzata su progetto di Angelo Sibilla, fu inaugurata nell'ottobre 1963. La chiesa ha tre navate, separate da otto pilastri ottagonali che sorreggono arcate a bande bianche e nere, con tredici altari, ed \u00e8 caratterizzata da un alto campanile a guglia piramidale posto al centro della facciata. All'interno, numerose opere d'arte trasferite dalla vecchia chiesa, tra cui due tombe cinquecentesche dei Lomellini, di Antonio Della Porta e Pace Gaggini, e una pala di Luca Baudo raffigurante \"S. Agostino con S. Monica e S. Ambrogio\". Sull'altare maggiore un gruppo ligneo della bottega del Maragliano raffigurante la Vergine circondata da Angeli.\nLa chiesa \u00e8 stata amministrata fino al 2013 dall'ordine religioso dei canonici regolari lateranensi che gi\u00e0 nel XV secolo avevano sostituito i canonici mortariensi. Da agosto del 2013 \u00e8 stata affidata ai religiosi dell'Istituto del Verbo Incarnato."}
{"id": "1537006", "revid": "14691", "url": "https://it.wikipedia.org/wiki?curid=1537006", "title": "Boulkiemd\u00e9", "text": ""}
{"id": "1537007", "revid": "1450446", "url": "https://it.wikipedia.org/wiki?curid=1537007", "title": "Bingo", "text": ""}
{"id": "1537008", "revid": "37401", "url": "https://it.wikipedia.org/wiki?curid=1537008", "title": "Long Playing", "text": ""}
{"id": "1537011", "revid": "640277", "url": "https://it.wikipedia.org/wiki?curid=1537011", "title": "Kadiogo", "text": ""}
{"id": "1537016", "revid": "146644", "url": "https://it.wikipedia.org/wiki?curid=1537016", "title": "Aereo ricognitore", "text": ""}
{"id": "1537018", "revid": "86343", "url": "https://it.wikipedia.org/wiki?curid=1537018", "title": "Houet", "text": ""}
{"id": "1537021", "revid": "74801", "url": "https://it.wikipedia.org/wiki?curid=1537021", "title": "Barber Vintage Motorsports Museum", "text": "Il Barber Vintage Motorsports Museum \u00e8 il maggiore museo a prevalente tema motociclistico degli Stati Uniti d'America e tra i pi\u00f9 importanti al mondo.\nStoria.\nL'iniziativa e le risorse finanziarie per la fondazione del museo sono da attribuire al fondatore George Barber, proprietario di una grande azienda statunitense che produce e distribuisce gelati e latticini.\nAppassionato di motorismo e discreto pilota negli anni sessanta, con all'attivo una sessantina di vittorie in gare automobilistiche per derivate di serie, un tempo assunto il timone dell'azienda di famiglia, Barber si dedic\u00f2 con grande impegno alla gestione aziendale, ottenendo una significativa espansione della quota di mercato.\nSul finire degli anni ottanta, inizi\u00f2 a collezionare motocicli e autovetture, con l'intento di creare un museo che avesse la particolarit\u00e0 di esporre solamente veicoli perfettamente funzionanti e utilizzabili in qualsiasi momento. Nei primi anni fu entusiasticamente assistito dai meccanici addetti alla manutenzione dei mezzi aziendali e, quando la collezione divenne sufficientemente vasta da costituire un gruppo di interesse pubblico, decise di destinare un grande immobile dismesso dall'azienda e adattarlo a museo.\nNel 1994 la collezione ottenne lo status giuridico di organizzazione senza fini di lucro e assunse la denominazione di \"Barber Vintage Motorsports Museum\", giungendo all'inaugurazione dell'area museale, contenente 325 esemplari di motociclette, il 14 marzo 1995. L'immobile disponeva anche di una propria officina addetta al restauro e alla manutenzione delle motociclette utilizzate dal \"Barber Team\" per partecipare alle competizioni del campionato AHRMA (acronimo di American Historic Racing Motorcycle Association), molto seguite a livello nazionale.\nL'attivit\u00e0 sportiva port\u00f2 una grande affluenza di pubblico nel museo che, anche in seguito al continuo affluire di nuove acquisizioni, rese necessaria la realizzazione di una nuova sede, i cui lavori iniziarono nel 2000.\nIl 1\u00ba novembre 2002 il \"Barber\" chiuse i battenti temporaneamente, per consentire il trasferimento della collezione e delle attrezzature nel nuovo complesso museale, anche dotato di un circuito annesso da utilizzare per competizioni e per la prova dei veicoli in manutenzione.\nL'attuale sede del \"Barber Vintage Motorsports Museum\", inaugurata il 19 settembre 2003 al termine delle operazioni di trasferimento, insiste in un grande edificio che si sviluppa su cinque livelli, collegati da un percorso pedonale a spirale, che comprendono una superficie espositiva permanente di circa e una suppletiva area per esposizioni estemporanee di ulteriori .\nEsposizione.\nIl primo livello \u00e8 occupato dall'officina di restauro e al secondo livello sono posizionate una cinquantina di autovetture, prevalentemente costituite da vetture da competizione Lotus, ma non mancano Porsche e Ferrari, tra cui la \"156\" di John Surtees.\nI tre livelli superiori sono interamente dedicati ai veicoli a due ruote: sono esposti motocicli, scooter e ciclomotori, da competizione, prototipi o di normale produzione. In totale trovano posto, a rotazione, 600 esemplari dei circa che compongono la collezione."}
{"id": "1537022", "revid": "1494169", "url": "https://it.wikipedia.org/wiki?curid=1537022", "title": "Oggetti non stellari nella costellazione del Dorado", "text": "Principali oggetti non stellari nella costellazione del Dorado."}
{"id": "1537024", "revid": "838137", "url": "https://it.wikipedia.org/wiki?curid=1537024", "title": "Lexical Markup Framework", "text": "Lexical Markup Framework (LMF) \u00e8 un progetto in corso all'interno dell'Organizzazione Internazionale per la Standardizzazione (International Organisation for Standardisation - ISO), e pi\u00f9 in particolare all'interno di ISO/TC37, allo scopo di definire uno standard per la rappresentazione di dizionari elettronici e lessici computazionali per il trattamento automatico della lingua (TAL).\nScopo del progetto \u00e8 la standardizzazione dei principi e dei metodi relativi alle risorse linguistiche nel contesto della comunicazione multilingue e della diversit\u00e0 culturale.\nObiettivi di LMF.\nGli scopi di LMF sono: fornire un modello comune per la creazione e l'uso di risorse lessicali; gestire lo scambio di dati tra queste risorse; consentire la fusione di risorse elettroniche singole per formare una vasta rete a livello globale.\nTipi di singole istanziazioni di LMF possono includere risorse lessicali monolingui, bilingui o multilingui. Le stesse specifiche possono essere usate per lessici di piccole o grandi dimensioni, semplici o complessi, e per rappresentazioni lessicali scritte o parlate. Le descrizioni linguistiche comprendono informazioni morfologiche, sintattiche, semantiche e multilingui. Le lingue coperte non si limitano alle lingue europee ma coprono tutte le lingue naturali. La gamma di applicazioni di NLP non \u00e8 limitata. LMF \u00e8 in grado di rappresentare la maggior parte dei lessici, inclusi WordNet, EDR e PAROLE.\nStoria di LMF.\nIn passato, la standardizzazione dei lessici \u00e8 stata studiata e sviluppata da una serie di progetti come GENELEX, EDR, EAGLES, MULTEXT, PAROLE, SIMPLE e ISLE. Successivamente, le delegazioni nazionali di ISO/TC37 hanno deciso di trattare standards dedicati alla rappresentazione di lessici elettronici e per TAL. Il lavoro su LMF \u00e8 cominciato nell'estate 2003 per mezzo di una nuova proposta di lavoro (New work Item Proposal) avanzata dalla delegazione statunitense. Nell'autunno 2003, la delegazione francese ha emanato una proposta tecnica per un modello di dati dedicato ai lessici per TAL. All'inizio del 2004, il comitato ISO/TC37 ha deciso di formare un progetto comune ISO con Nicoletta Calzolari (Italia) come convenor e Gil Francopoulo (Francia) e Monte George (US) come editori. Da allora 13 versioni sono state scritte, inviate agli esperti nazionali, commentate e discusse durante varie riunioni tecniche ISO.\nStato attuale.\nIl numero ISO \u00e8 24613. La specifica di LMF \u00e8 attualmente (Dicembre 2007) allo stato di DIS (Draft for International Standard). Il programma prevede di raggiungere lo stadio di FDIS (Final Draft for International Standard) in Febbraio 2008 e la pubblicazione finale in Settembre 2008. \nLMF e gli altri membri della famiglia di standard ISO/TC37\nGli standard ISO/TC37 sono attualmente elaborati come specifiche di alto livello e trattano la segmentazione delle parole (ISO 24614), annotazioni (ISO 24611 o MAF, ISO 24612 o LAF, ISO 24615 o SynAF, e ISO 24617-1 o SemAF/Time), feature structures (ISO 24610), contenitori multimediali (ISO 24616 o MLIF), and lessici (ISO 24613). Questi standard sono basati su specifiche di basso livello dedicate a costanti, ovvero data categories (revisione di ISO 12620), codici linguistici (ISO 639), scripts codes (ISO 15924), country codes (ISO 3166) e Unicode (ISO 10646).\nQuesta organizzazione a due livelli costituisce una famiglia coerente di standard con regole comuni e semplici:\n0. La specifica di alto livello fornisce gli elementi strutturali che sono integrati dalle costanti standardizzate;\n0. Le specifiche di basso livello forniscono le costanti standardizzate come metadati.\nStandard usati da LMF.\nLe costanti linguistiche come /feminine/ (\u201cfemminile\u201d) o /transitive/ (\u201ctransitivo\u201d) non sono definite all'interno di LMF ma sono registrate nel Registro di Data Categories (Data Category Registry, DCR), che viene mantenuto come risorsa globale da ISO/TC37 in conformit\u00e0 con ISO/IEC 11179-3:2003 [1]. Queste costanti sono usate per integrare gli elementi strutturali di alto livello. \nLa specifica LMF \u00e8 conforme ai principi di modellazione di UML (Unified Modeling Language), cos\u00ec come definiti da OMG (Object Management Group). La struttura \u00e8 specificata per mezzo di diagrammi di classi UML. Gli esempi sono presentati da diagrammi di esempi (o oggetti) UML. Una DTD XML \u00e8 inoltre fornita in un annesso del documento LMF.\nModello strutturale.\nLMF \u00e8 formato dai componenti seguenti:\n0. Un pacchetto centrale che rappresenta lo scheletro strutturale che descrive la gerarchia di base dell'informazione in un'entrata lessicale.\n0. Estensioni del pacchetto centrale, espresse in un sistema che descrive il riutilizzo dei componenti centrali in unione con i componenti aggiuntivi richiesti per una risorsa lessicale specifica. \nLe estensioni sono dedicate alla morfologia, dizionari elettronici (MRD), sintassi NLP, semantica NLP, annotazioni multiligui NLP, schemi di paradigma NLP, espressioni polirematiche, e constraint expression patterns.\nUn esempio.\nNell'esempio seguente, l'entrata lessicale \u00e8 associata ad un lemma (clergyman) e a due forme flesse (clergyman e clergymen). La codifica della lingua \u00e8 effettuata per l'intera risorsa lessicale. Il valore scelto per descrivere la particolare lingua trattata \u00e8 fissato per l'intero lessico, come indicato nel seguente diagramma UML.\nGli elementi Lexical Resource, Global Information, Lexicon, Lexical Entry, Lemma, e Word Form definiscono la struttura del lessico, e sono specificati nel documento LMF. Al contrario, languageCoding, language, partOfSpeech, commonNoun, writtenForm, grammaticalNumber, singular, plural sono data categories prese dal registro di data categories, e servono ad integrare la struttura. I valori ISO 639-3, clergyman, clergymen sono semplici stringhe di caratteri. Il valore eng \u00e8 tratto dalla lista di lingue cos\u00ec come definite in ISO 639-3.\nCon alcune informazioni aggiuntive come dtdVersion e feat, gli stessi dati possono essere espressi dal seguente frammento XML:\n&lt;LexicalResource dtdVersion=\"14\"&gt;\n &lt;GlobalInformation&gt;\n &lt;feat att=\"languageCoding\" val=\"ISO 639-3\"/&gt;\n &lt;/GlobalInformation&gt;\n &lt;Lexicon&gt;\n &lt;feat att=\"language\" val=\"eng\"/&gt;\n &lt;LexicalEntry&gt;\n &lt;feat att=\"partOfSpeech\" val=\"commonNoun\"/&gt;\n &lt;Lemma&gt;\n &lt;feat att=\"writtenForm\" val=\"clergyman\"/&gt;\n &lt;/Lemma&gt;\n &lt;WordForm&gt;\n &lt;feat att=\"writtenForm\" val=\"clergyman\"/&gt;\n &lt;feat att=\"grammaticalNumber\" val=\"singular\"/&gt;\n &lt;/WordForm&gt;\n &lt;WordForm&gt;\n &lt;feat att=\"writtenForm\" val=\"clergymen\"/&gt;\n &lt;feat att=\"grammaticalNumber\" val=\"plural\"/&gt;\n &lt;/WordForm&gt;\n &lt;/LexicalEntry&gt;\n &lt;/Lexicon&gt;\n&lt;/LexicalResource&gt;\nNonostante questo esempio sia piuttosto semplice, LMF pu\u00f2 rappresentare descrizioni linguistiche molto pi\u00f9 complesse; in tal caso, la rappresentazione XML cresce in complessit\u00e0."}
{"id": "1537029", "revid": "767487", "url": "https://it.wikipedia.org/wiki?curid=1537029", "title": "Brainerd International Raceway", "text": "Il Brainerd International Raceway (ex Donnybrooke Speedway) comprende un tracciato di 5\u00a0km (3 miglia per gli americani) per corse di auto e moto, un rettilineo utilizzato per gare di accelerazione di dragster e una pista per kart, ed \u00e8 situato a Brainerd, Minnesota, USA. Il circuito ospita i campionati nazionali della NHRA.\nQuando venne aperto, nel 1968, aveva il nome di Donnybrooke Speedway. Un cambio di propriet\u00e0 avvenuto nel 1973 ha comportato la modifica del nome.\nIn passato ha ospitato 2 gare dell'USAC Indy Car nel 1969, che vennero vinte da Gordon Johncock e Dan Gurney.\nHa ospitato anche delle gare del Campionato mondiale Superbike tra il 1989 e il 1991\nAll'interno del circuito originale di 3,1 miglia \u00e8 stato ricavato un secondo circuito, di lunghezza ridotta a 2,5 miglia."}
{"id": "1537031", "revid": "287204", "url": "https://it.wikipedia.org/wiki?curid=1537031", "title": "Hodge 301", "text": "Hodge 301 \u00e8 un ammasso aperto visibile nella Grande Nube di Magellano, nella costellazione del Dorado.\nInsieme a R136, \u00e8 uno dei due ammassi aperti pi\u00f9 notevoli situati nella Nebulosa Tarantola, la pi\u00f9 grande regione di formazione stellare del Gruppo Locale. Sin dalla sua formazione, alcune delle stelle pi\u00f9 massicce sono esplose come supernovae, comprimendo il gas contenuto nella nube. Ci\u00f2 contrasta con la situazione osservabile in R136a, che \u00e8 sufficientemente giovane da non aver ancora subito esplosioni in supernovae delle sue componenti."}
{"id": "1537032", "revid": "204012", "url": "https://it.wikipedia.org/wiki?curid=1537032", "title": "Acne di Maiorca", "text": ""}
{"id": "1537033", "revid": "287204", "url": "https://it.wikipedia.org/wiki?curid=1537033", "title": "R136", "text": "R136 \u00e8 un ammasso aperto visibile nella Grande Nube di Magellano, nella costellazione del Dorado.\n\u00c8, assieme a Hodge 301, uno dei due ammassi che rendono brillante la Nebulosa Tarantola, che li avvolge completamente. Le stelle di quest'ammasso emettono un veloce vento stellare, che collide con le nubi circostanti; il loro spettro \u00e8 di tipo O3, ossia stelle supergiganti blu.\nAll'interno dell'ammasso \u00e8 situata la stella pi\u00f9 massiccia conosciuta, R136a1.\nComponenti.\nL'ammasso R136 contiene molte delle stelle pi\u00f9 massicce e luminose conosciute, tra cui R136a1. Nella parte centrale in soli 5 parsec si trovano 32 stelle di classe O estremamente calde (O2.0-3.5), 40 altre stelle di tipo O e 12 Wolf-Rayet (per lo pi\u00f9 di tipo WNH) estremamente luminoso. Entro 150 parsec ci sono altre 325 stelle di tipo O e 19 Wolf-Rayet. Diversi stelle fuggitive sono state associate con R136, tra cui VFTS 682.\nR136 \u00e8 stato risolto in tre diversi ammassi: R136a, R136b e R136c. R136a \u00e8 stato risolto utilizzando tecniche di interferometria a macchie in 24 componenti, tra le quali R136a1, R136a2 e R136a3, tutte e tre stelle estremamente massicce e milioni di volte pi\u00f9 luminose del Sole.\nSotto, alcune delle componenti dell'ammasso e le loro propriet\u00e0:"}
{"id": "1537038", "revid": "287204", "url": "https://it.wikipedia.org/wiki?curid=1537038", "title": "Ferrari F1-87", "text": "La Ferrari F1-87 \u00e8 una monoposto di Formula 1 realizzata dalla Scuderia Ferrari ed impiegata nelle stagioni 1987 e 1988, quest'ultima in una versione aggiornata rinominata F1-87/88C. Progettata da Gustav Brunner e rivista da John Barnard, fu condotta in gara da Michele Alboreto e Gerhard Berger. Ottenne 2 vittorie nel 1987 ed 1 vittoria nel 1988 e numerosi podi, in un periodo che rappresent\u00f2 il tramonto dell'era turbo in Formula 1.\nContesto.\nIl regolamento tecnico della Formula 1 venne rivisto in occasione del mondiale 1987. Secondo le nuove norme, era consentito alle squadre di fare uso di motori turbo da 1,5 litri, oppure aspirati da 3,5 litri. Questa scelta della FIA dipese dal fatto che ormai nel 1986 i motori aspirati di 3 litri di cilindrata erano andati in disuso e tutti i team preferivano utilizzare solo motori turbo, i quali avevano raggiunto potenze molto elevate, e questo faceva s\u00ec che i piloti fossero esposti a rischi eccessivi, come mostrarono i vari incidenti della stagione. A far decidere la Federazione per un repentino intervento fu l'incidente mortale di Elio De Angelis.\nRidotta la capacit\u00e0 massima dei serbatoio di benzina a 180 litri, venne introdotta la limitazione della pressione di sovralimentazione a 4,00 bar.\nLa maggior parte delle squadre decise di continuare ad utilizzare i propulsori sovralimentati, in quanto avevano fatto grossi investimenti per sviluppare quelle tecnologie e perch\u00e9 in ogni caso garantivano ancora prestazioni nettamente superiori agli aspirati, nonostante la cilindrata ridotta rispetto a questi ultimi.\nImpostazione tecnica.\nLa Ferrari decise di continuare con il turbo, avendo iniziato nel 1986 lo sviluppo di un nuovo motore, denominato 033/D, con l'angolo tra le bancate dei cilindri di 90\u00b0 contro i 120\u00b0 del motore utilizzato fino alla stagione precedente.\nIl telaio venne riprogettato rispetto all'anno prima da Gustav Brunner, inoltre venne rivista la conformazione aerodinamica della vettura, sia da John Barnard che da Gustav Brunner.\nLa F1-87 si presentava pi\u00f9 slanciata rispetto alla F1-86, con una sezione anteriore pi\u00f9 stretta (per migliorare la resistenza all'avanzamento), le pance laterali pi\u00f9 basse e corte, cos\u00ec come le dimensioni delle prese d'aria dei radiatori (grazie ad un motore con temperature di esercizio pi\u00f9 basse) e dei freni diminuirono. Il cambio sub\u00ec un profondo rinnovamento, disponendo di sei rapporti (prima erano cinque), di tipo trasversale: con un maggior numero di rapporti al cambio, migliorava l'utilizzo del motore (che poteva cos\u00ec essere sfruttato ai regimi ottimali), incrementando quindi l'accelerazione e la ripresa.\nIl vantaggio decisivo per la Ferrari arriv\u00f2 nella seconda met\u00e0 di stagione con l'utilizzo dell\"overboost\": la valvola pop-off era regolata in modo tale da ridurre la pressione non appena nel circuito di sovralimentazione si superassero i 4,00 bar. Tuttavia, essendo un dispositivo meccanico, aveva dei tempi di risposta non istantanei; quindi, soffiando aria a pressioni decisamente superiori ai 4,00 bar si otteneva per qualche secondo (prima dell'apertura della valvola) una sovrappressione di circa 3 decimi di bar, con un surplus di potenza di una ventina di cavalli circa. Ci\u00f2 permise alla Ferrari di essere la vettura pi\u00f9 potente negli ultimi gran premi della stagione.\nCarriera agonistica.\n1987.\nNel 1987 la Ferrari sperava di tornare ai livelli di competitivit\u00e0 di due anni prima, quando contese il titolo alla McLaren. Per raggiungere la squadra inglese, Enzo Ferrari ingaggi\u00f2 l'ingegnere britannico John Barnard, il quale aveva concepito proprio la McLaren dell'85 e dell'86. Barnard venne affiancato ad un altro tecnico inglese, l'ingegnere Harvey Postlethwaite, che da tempo lavorava a Maranello e aveva realizzato le Ferrari 126, le quali si aggiudicarono il mondiale costruttori dell'82 e dell'83. Tra i due c'era una forte competizione, inoltre Barnard non accett\u00f2 di trasferirsi in Italia, continuando la sua attivit\u00e0 in Inghilterra. Entrato a far parte della Ferrari sul finire della stagione '86, non partecip\u00f2 attivamente alla progettazione della F1-87, che fu invece realizzata dall'ingegnere austriaco Gustav Brunner coadiuvato da Harvey Postlethwaite: il risultato fu una vettura nettamente migliore della precedente, ma non sufficientemente affidabile per rilanciare la squadra. L'altra novit\u00e0 fu l'assunzione del pilota austriaco Gerhard Berger, che sostitu\u00ec Stefan Johansson e venne affiancato a Michele Alboreto. \nLa stagione non risult\u00f2 ai massimi livelli in quanto, pur ottenendo un maggior numero di punti iridati rispetto al campionato precedente, la Ferrari si piazz\u00f2 comunque quarta nel mondiale costruttori. La vettura soffr\u00ec spesso di poca affidabilit\u00e0, che ne pregiudic\u00f2 il rendimento. Tuttavia, diversamente dalla Ferrari F1-86 dell'anno prima, fu capace di vincere dei Gran Premi e dunque riportare il team di Maranello sul gradino pi\u00f9 alto del podio. Inoltre ottenne anche alcune pole position, cosa che non accadde nel 1986, ma nonostante questi miglioramenti e il maggior numero di punti ottenuti, la Ferrari non riusc\u00ec a competere per il titolo. Nelle qualificazioni i risultati furono migliori, dal momento che Berger ottenne tre pole position (Gran Premi del Portogallo, del Giappone e d'Australia).\nAlboreto non realizz\u00f2 nessuna pole, il suo miglior risultato in griglia fu il quarto posto in Spagna e Giappone.\nIn sostanza la monoposto si dimostr\u00f2 valida, visto che escludendo l'ottavo posto in Brasile e il quindicesimo in Spagna (entrambi con Alboreto), i piloti non ottennero mai piazzamenti peggiori del quarto posto. Tuttavia il numero dei ritiri (dovuti a guai meccanici) fu superiore a quello dei gran premi portati a termine, perdendo molti punti per via dell'incostanza e dell'inaffidabilit\u00e0. In Portogallo Berger perse la corsa per un testacoda (arrivando comunque secondo), in Giappone vinse facilmente mentre in Australia vi fu addirittura doppietta con Berger primo e Alboreto secondo.\n1988.\nIn Formula 1 la stagione 1988 si preannunci\u00f2 come un'annata di transizione: essa fu infatti l'ultima in cui il regolamento ammise l'impiego di propulsori sovralimentati, il cui sviluppo (peraltro divenuto molto costoso) aveva portato a un\"escalation\" prestazionale giudicata tale da compromettere la sicurezza delle corse. In attesa del bando completo la FIA aveva comunque imposto una riduzione della pressione massima di sovralimentazione (da 4 a 2,5 bar) e della capienza del serbatoio del carburante (portata a 150 litri), onde depotenziare le unit\u00e0 motrici.\nDi conseguenza i tecnici Ferrari decisero di concentrare i loro sforzi sullo sviluppo di una vettura del tutto nuova da mandare in pista nel 1989 (la cui progettazione fu affidata al team privato diretto da John Barnard e basato a Guildford), mentre per il 1988 si limitarono a lavorare sulla F1-87, adattandone minimamente il progetto alle nuove regole. Dal punto di vista meccanico e aerodinamico la vettura, ribattezzata F1-87/88C, risult\u00f2 dunque pressoch\u00e9 identica a quella dell'anno prima, con una carrozzeria bassa e compatta dalle linee sinuose e arrotondate. Tale scelta fu anche dettata dalla volont\u00e0 di beneficiare di una deroga regolamentare: le vetture che avessero conservato lo stesso telaio del 1987 avrebbero infatti potuto mantenere l'abitacolo in posizione pi\u00f9 avanzata, con la pedaliera oltre l'asse anteriore. Ci\u00f2 non sarebbe invece stato possibile per le vetture di nuova concezione, le quali avrebbero dovuto fin da subito ottemperare al nuovo regolamento di sicurezza e montare i pedali dietro la linea delle ruote frontali. Fecero tale scelta (anche per contenere i costi) Ferrari, Arrows, Zakspeed e Osella.\nPur se complessivamente riuscita e affidabile, non fu mai veramente in grado di competere per le classifiche iridate, ottenendo solo una vittoria e una pole position. La scelta \"prudente\" della Ferrari pose la F1-87/88C in condizioni d'inferiorit\u00e0 rispetto alla McLaren, i cui progettisti Steve Nichols e Gordon Murray dotarono la MP4/4 di un nuovo telaio conforme ai regolamenti, mentre la Honda forn\u00ec un nuovo motore ottimizzato per la ridotta pressione di sovralimentazione.\nLa monoposto inglese, nelle mani di Alain Prost e Ayrton Senna, si rivel\u00f2 praticamente invincibile, aggiudicandosi 15 vittorie su 16 Gran Premi. L'unica eccezione fu costituita dal Gran Premio d'Italia: a due giri dalla fine Senna, saldamente al comando, si scontr\u00f2 con la Williams di Jean Louis Schlesser e dovette ritirarsi, lasciando campo libero a Gerhard Berger e Michele Alboreto, che si assicurarono una doppietta.\nAnaloga situazione si verific\u00f2 nelle pole position, ove Senna e Prost si spartirono 15 delle 16 prove di qualifica: solo nel Gran Premio di Gran Bretagna i due vennero sopravanzati in griglia da Berger.\nNell'economia della stagione, la Ferrari ottenne pi\u00f9 punti rispetto al 1987 (65 contro 53) e risult\u00f2 seconda nel mondiale costruttori, pur se nettamente staccata dalla McLaren. Di fatto le monoposto italiane poterono lottare per il vertice solo quando una delle McLaren non riusciva a rendere al meglio o si ritirava. La F1-87/88C rimase per 26 anni l'ultima Ferrari di Formula 1 dotata di motore turbocompresso (tale tecnologia venne infatti ri-adottata solo nel 2014 per la F14 T), nonch\u00e9 la prima ad aver vinto un Gran Premio della massima categoria dopo la morte di Enzo Ferrari."}
{"id": "1537041", "revid": "365417", "url": "https://it.wikipedia.org/wiki?curid=1537041", "title": "Dermatite cronica attinica", "text": "La dermatite cronica attinica \u00e8 una fotodermatite associata a fotosensibilit\u00e0 che interessa le aree fotoesposte con lesioni eczematose croniche.\nEpidemiologia.\n\u00c8 la seconda fotodermatite pi\u00f9 comune dopo la dermatite polimorfa solare con una prevalenza di 10-50 casi ogni 100.000 abitanti. Si verifica prevalentemente in pazienti tra la sesta e la settima decade (et\u00e0 media 60-63 anni) e in giovani affetti da dermatite atopica. I maschi sono 3-7 volte pi\u00f9 colpiti rispetto alle femmine. Si osserva in tutto il mondo ma particolarmente nei paesi dal clima temperato e in qualsiasi etnia. Si associa a dermatite o fotodermatite da contatto, alla dermatite atopica e all'HIV. Non \u00e8 nota alcuna associazione genetica.\nPatogenesi.\nSi pensa che la dermatite cronica attinica sia causata da una reazione da ipersensibilit\u00e0 di tipo ritardato ad antigeni endogeni fotoindotti. A supporto di questa tesi il profilo di espressione delle molecole di adesione (VCAM1, ICAM1) e di alcune citochine pro-infiammatorie (IL-1, IL-6, IL-8). Nella maggior parte dei pazienti la insorge in un contesto di dermatite o fotodermatite da contatto oppure di dermatite atopica dove si verifica un'attivazione persistente dei linfociti T.\nIstologia.\nL'epidermide \u00e8 caratterizzata da acantosi e spongiosi. Nella fase iniziale si riscontra un infiltrato infiammatorio perivascolare nel derma costituito principalmente da linfociti T CD4+ e istiociti. Nella fase tardiva l'infiltrato \u00e8 costituito prevalentemente da linfociti T CD8+. In fase cronica si riscontra iperplasia epidermica, lichenificazione e un infiltrato infiammatorio nel derma reticolare costituito da linfociti T, plasmacellule, eosinofili e cellule di Langerhans. Si possono riscontrare alterazioni pseudolinfomatose con linfociti caratterizzati da nuclei di grandi dimensioni, ipercromici, convoluti, aumentato indice mitotico ed epidermotropismo. Gli stessi elementi si possono ritrovare nel sangue.\nClinica.\nLa dermatite cronica attinica si presenta con una dermatite pruriginosa ricorrente che peggiora in seguito ad esposizione solare nei mesi primaverili ed estivi. Nella maggior parte dei casi il paziente, gi\u00e0 affetto da una dermatite (da contatto, atopica o seborroica) nota un cambiamento dell'aspetto delle lesioni ma non sempre nota la correlazione con l'esposizione solare. In fase acuta si riscontrano eritema, papule, noduli simili alla prurigo nodulare o vescicole eczematose essudanti sulle aree fotoesposte. L'impetiginizzazione \u00e8 frequente. Nella fase cronica si riscontrano lichenificazione e placche pseudolinfomatose che possono essere confuse con la micosi fungoide. Nello stesso paziente la patologia pu\u00f2 avere un quadro polimorfo. Le lesioni si risolvono con esiti in chiazza ipopigmentata o iperpigmentata. Le sedi pi\u00f9 colpite sono il viso, il collo e e gli arti. Si possono associare alopecia ed ectropion. Raramente si pu\u00f2 presentare con eritrodermia.\nDiagnosi.\nI test di provocazione con luce monocromatica mostrano una bassa dose minima eritematogena agli UVB e in minor misura agli UVA. Questi test dovrebbero essere effettuati su cute normalmente non fotoesposta come quella del dorso.\nDevono essere effettuati i patch test e i fotopatch-test dal momento che si riscontra positivit\u00e0 in circa i tre quarti dei pazienti. Gli allergeni coinvolti sono quelli comuni alla dermatite allergica da contatto come nichel, additivi, essenze, creme solari, piante, resine.\nTerapia.\n\u00c8 necessario evitare l'esposizione solare prolungata, in particolare nelle ore caratterizzata da maggiore irradiazione (11.00-15.00) e quella ad altre sorgenti di raggi UV (lettini solari). In caso di esposizione solare \u00e8 consigliato l'utilizzo frequente ed esteso a tutte la superficie cutanea esposta di creme solari ad alto fattore di protezione (50 o pi\u00f9) e possibilmente tessuti anti-UV.\nSe i patch test o fotopatch test sono positivi per qualche allergene, va evitato per quanto possibile. Si devono sospendere i farmaci fotosensibilizzanti. \n\u00c8 possibile trattare le lesioni con corticosteroidi topici ad alta potenza, fatta eccezione per il viso. \nI casi refrattari alle terapie menzionate possono essere trattati con immunosoppressori quali azatioprina, ciclosporina, micofenolato mofetile, idrossiclorochina, talidomide.\nPrognosi.\nLa condizione \u00e8 persistente e solo una minoranza va incontro a risoluzione del quadro nei primi 10-15 anni. Il rischio di linfoma non \u00e8 aumentato rispetto alla popolazione generale."}
{"id": "1537051", "revid": "767487", "url": "https://it.wikipedia.org/wiki?curid=1537051", "title": "S\u00e2npetru de C\u00e2mpie", "text": "S\u00e2npetru de C\u00e2mpie (in ungherese \"Uzdiszentp\u00e9ter\", in tedesco \"Petersdorf\") \u00e8 un comune della Romania di 3.068 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: B\u00e2rliba\u0219, D\u00e2mbu, Satu Nou, S\u00e2ngeorgiu de C\u00e2mpie, S\u00e2npetru de C\u00e2mpie, Tu\u0219inu.\nPrincipale monumento del comune \u00e8 il tempio Calvinista Riformato, costruito nel XIV secolo."}
{"id": "1537052", "revid": "287204", "url": "https://it.wikipedia.org/wiki?curid=1537052", "title": "Sanpetru de Campie", "text": ""}
{"id": "1537056", "revid": "767487", "url": "https://it.wikipedia.org/wiki?curid=1537056", "title": "S\u00e2ntana de Mure\u0219", "text": "S\u00e2ntana de Mure\u0219 (in ungherese \"Marosszentanna\", in tedesco \"Sankt Anna an der Mieresch\") \u00e8 un comune della Romania di 4.676 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: B\u0103rde\u0219ti, Chinari, Curteni, S\u00e2ntana de Mure\u0219.\nPrincipale monumento del comune \u00e8 il Tempio Calvinista Riformato: si tratta di un edificio a navata unica con abside semicircolare, costruito nel XIII-XIV secolo e contenente frammenti di un ciclo di affreschi, attribuiti ad un anonimo pittore di scuola italiana del XIV secolo e con uno stile che ricorda quello prerinascimentale."}
{"id": "1537058", "revid": "287204", "url": "https://it.wikipedia.org/wiki?curid=1537058", "title": "Santana de Mures", "text": ""}
{"id": "1537064", "revid": "287204", "url": "https://it.wikipedia.org/wiki?curid=1537064", "title": "Nina Rodrigues", "text": "Nina Rodrigues \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1537065", "revid": "110157", "url": "https://it.wikipedia.org/wiki?curid=1537065", "title": "Taldom", "text": "Taldom \u00e8 una cittadina della Russia europea centrale, compresa nell'oblast' di Mosca e situata 110 km a nord della capitale; \u00e8 il capoluogo amministrativo del distretto omonimo.\nIl nome di Taldom compare per la prima volta nel 1677; ottiene nel 1918 lo \"status\" di citt\u00e0. Da quell'anno al 1929 ebbe nome \"Leninsk\" (\u041b\u0435\u043d\u0438\u043d\u0441\u043a) in onore del dittatore sovietico Lenin.\nTaldom \u00e8 al giorno d'oggi un piccolo centro industriale (alimentari, asfalto, metallurgia leggera). Nei pressi di Taldom si trova una delle maggiori installazioni al mondo per la trasmissione radio ad onde lunghe, alta 275 m.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1537067", "revid": "984922", "url": "https://it.wikipedia.org/wiki?curid=1537067", "title": "Guadalev\u00edn", "text": "Il Guadalev\u00edn \u00e8 un fiume che scorre nella provincia di M\u00e1laga. \u00c8 un affluente del Guadiaro, il cui nome proviene dall'arabo \"Wadi-al-Labal\" (fiume di latte).\nNasce nella Sierra de las Nieves e nel suo primo tratto conosciuto anche come Fiume Grande fino a Navares e Tejares. Dopo passa per la citt\u00e0 di Ronda dove ha scolpito il famoso Tajo, e sfocia nel fiume Guadiaro nel luogo conosciuto come \"La Indiana\".\nIl corso del fiume interessa i comuni di Parauta e Ronda."}
{"id": "1537069", "revid": "767487", "url": "https://it.wikipedia.org/wiki?curid=1537069", "title": "Solov\u0103stru", "text": "Solov\u0103stru (in ungherese \"G\u00f6rg\u00e9nyoroszfalu\", in tedesco \"Weichseldorf\") \u00e8 un comune della Romania di 2.951 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 2 villaggi: Jabeni\u021ba e Solov\u0103stru."}
{"id": "1537070", "revid": "287204", "url": "https://it.wikipedia.org/wiki?curid=1537070", "title": "Solovastru", "text": ""}
{"id": "1537073", "revid": "287204", "url": "https://it.wikipedia.org/wiki?curid=1537073", "title": "Nova Colinas", "text": "Nova Colinas \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1537079", "revid": "287204", "url": "https://it.wikipedia.org/wiki?curid=1537079", "title": "Nova Iorque", "text": "Nova Iorque \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1537080", "revid": "767487", "url": "https://it.wikipedia.org/wiki?curid=1537080", "title": "St\u00e2nceni", "text": "St\u00e2nceni (in ungherese \"G\u00f6demesterh\u00e1za\", in tedesco \"Meisterhausen\") \u00e8 un comune della Romania di 1.540 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Ciobotani, Me\u0219tera, St\u00e2nceni."}
{"id": "1537086", "revid": "287204", "url": "https://it.wikipedia.org/wiki?curid=1537086", "title": "Stanceni", "text": ""}
{"id": "1537092", "revid": "287204", "url": "https://it.wikipedia.org/wiki?curid=1537092", "title": "Nova Olinda do Maranh\u00e3o", "text": "Nova Olinda do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1537098", "revid": "22475", "url": "https://it.wikipedia.org/wiki?curid=1537098", "title": "Kick boxing", "text": ""}
{"id": "1537108", "revid": "287204", "url": "https://it.wikipedia.org/wiki?curid=1537108", "title": "Olho d'\u00c1gua das Cunh\u00e3s", "text": "Olho d'\u00c1gua das Cunh\u00e3s \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1537117", "revid": "287204", "url": "https://it.wikipedia.org/wiki?curid=1537117", "title": "Olinda Nova do Maranh\u00e3o", "text": "Olinda Nova do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537125", "revid": "767487", "url": "https://it.wikipedia.org/wiki?curid=1537125", "title": "Raposa", "text": "Raposa \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Aglomera\u00e7\u00e3o Urbana de S\u00e3o Lu\u00eds."}
{"id": "1537131", "revid": "6923", "url": "https://it.wikipedia.org/wiki?curid=1537131", "title": "Saab 900 (NG)", "text": ""}
{"id": "1537134", "revid": "287204", "url": "https://it.wikipedia.org/wiki?curid=1537134", "title": "Riach\u00e3o (Maranh\u00e3o)", "text": "Riach\u00e3o \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Gerais de Balsas."}
{"id": "1537139", "revid": "287204", "url": "https://it.wikipedia.org/wiki?curid=1537139", "title": "Ribamar Fiquene", "text": "Ribamar Fiquene \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1537142", "revid": "767487", "url": "https://it.wikipedia.org/wiki?curid=1537142", "title": "Suplac", "text": "Suplac (in ungherese \"K\u00fck\u00fcll\u0151sz\u00e9plak\", in tedesco \"Sch\u00f6ndorf\") \u00e8 un comune della Romania di 2.205 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Idrifaia, Lasl\u0103u Mare, Lasl\u0103u Mic, Suplac, Vaidacuta.\nDi un certo interesse nel comune \u00e8 la Chiesa unitariana, costruita nel 1699."}
{"id": "1537143", "revid": "287204", "url": "https://it.wikipedia.org/wiki?curid=1537143", "title": "Ros\u00e1rio (Brasile)", "text": "Ros\u00e1rio \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1537182", "revid": "767487", "url": "https://it.wikipedia.org/wiki?curid=1537182", "title": "Regione Metropolitana di Goi\u00e2nia", "text": "Regione Metropolitana di Goi\u00e2nia \u00e8 l'Area metropolitana di Goi\u00e2nia nello Stato del Goi\u00e1s in Brasile."}
{"id": "1537195", "revid": "767487", "url": "https://it.wikipedia.org/wiki?curid=1537195", "title": "Suseni (Mure\u0219)", "text": "Suseni (in ungherese \"Marosfelfalu\", in tedesco \"Pr\u00e4nzdorf\") \u00e8 un comune della Romania di 2.422 abitanti, ubicato nel distretto di Mure\u0219, nella regione storica della Transilvania.\nIl comune \u00e8 formato dall'unione di 2 villaggi: Luieriu e Suseni.\nLa localit\u00e0, la cui esistenza \u00e8 attestata per la prima volta in un documento del 1319, venne fondata ed abitata fino al XVI secolo prevalentemente da Sassoni di Transilvania; successivamente la maggioranza della popolazione fu costituita da ungheresi di etnia Sz\u00e9kely. Per un certo periodo esistette anche una colonia armena, arrivata dalla Moldavia nel XVII secolo. Oggi la popolazione \u00e8 costituita prevalentemente da romeni, anche se rimane un 30% circa di abitanti di origine ungherese."}
{"id": "1537210", "revid": "767487", "url": "https://it.wikipedia.org/wiki?curid=1537210", "title": "\u0218\u0103ulia", "text": "\u0218\u0103ulia (in ungherese \"Mez\u0151s\u00e1lyi\") \u00e8 un comune della Romania di 2.197 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Leorin\u021ba-\u0218\u0103ulia, M\u0103cic\u0103\u0219e\u0219ti, P\u0103durea, \u0218\u0103ulia."}
{"id": "1537211", "revid": "287204", "url": "https://it.wikipedia.org/wiki?curid=1537211", "title": "Saulia", "text": ""}
{"id": "1537222", "revid": "767487", "url": "https://it.wikipedia.org/wiki?curid=1537222", "title": "\u0218incai", "text": "\u0218incai (in passato \"R\u00e2ciu de C\u00e2mpie\", in ungherese \"Mez\u0151s\u00e1msond\") \u00e8 un comune della Romania di 1.601 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Lechincioara, Pusta, \u0218incai, \u0218incai-F\u00e2na\u021be.\n\u0218incai ha assunto questa denominazione in onore del poeta, storico e filologo Gheorghe \u015eincai (1754-1816), che qui nacque."}
{"id": "1537224", "revid": "287204", "url": "https://it.wikipedia.org/wiki?curid=1537224", "title": "Sincai", "text": ""}
{"id": "1537228", "revid": "767487", "url": "https://it.wikipedia.org/wiki?curid=1537228", "title": "T\u0103ureni", "text": "T\u0103ureni (in ungherese \"Mez\u0151t\u00f3h\u00e1t\") \u00e8 un comune della Romania di 1.017 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: F\u00e2na\u021be, Moara de Jos, T\u0103ureni."}
{"id": "1537229", "revid": "287204", "url": "https://it.wikipedia.org/wiki?curid=1537229", "title": "Taureni", "text": ""}
{"id": "1537236", "revid": "287204", "url": "https://it.wikipedia.org/wiki?curid=1537236", "title": "2 Gennaio", "text": ""}
{"id": "1537241", "revid": "767487", "url": "https://it.wikipedia.org/wiki?curid=1537241", "title": "Valea Larg\u0103", "text": "Valea Larg\u0103 (in passato \"\u0162icud\", in ungherese \"Mez\u0151ceked\") \u00e8 un comune della Romania di 3.256 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 9 villaggi: Gr\u0103dini, M\u0103l\u0103e\u0219ti, Poduri, Valea Fr\u0103\u021biei, Valea Glodului, Valea Larg\u0103, Valea P\u0103durii, Valea \u0218urii, Valea Urie\u0219ului."}
{"id": "1537244", "revid": "287204", "url": "https://it.wikipedia.org/wiki?curid=1537244", "title": "Valea Larga", "text": ""}
{"id": "1537249", "revid": "13375604", "url": "https://it.wikipedia.org/wiki?curid=1537249", "title": "Togolesi", "text": ""}
{"id": "1537252", "revid": "767487", "url": "https://it.wikipedia.org/wiki?curid=1537252", "title": "V\u0103rgata", "text": "V\u0103rgata (in ungherese \"Cs\u00edkfalva\", in tedesco \"Tschickdorf\") \u00e8 un comune della Romania di 2.001 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Gr\u00e2u\u0219orul, Mitre\u0219ti, Vadu, Valea, V\u0103rgata."}
{"id": "1537253", "revid": "287204", "url": "https://it.wikipedia.org/wiki?curid=1537253", "title": "Vargata", "text": ""}
{"id": "1537261", "revid": "287204", "url": "https://it.wikipedia.org/wiki?curid=1537261", "title": "Evans Rutto", "text": "Biografia.\nHa iniziato la sua carriera nel mezzofondo, con gare fra i 10000 m piani e la mezza maratona, prima di passare alla maratona nel 2003. Al suo esordio vinse la maratona di Chicago, stabilendo la migliore prestazione di sempre per un esordiente, con il tempo di 2h05'50\". Nel 2004 ha conquistato la maratona di Londra e si \u00e8 ripetuto a Chicago.\nAnche suo padre, Kilimo Yano, era un atleta di buon livello."}
{"id": "1537266", "revid": "767487", "url": "https://it.wikipedia.org/wiki?curid=1537266", "title": "V\u0103tava", "text": "V\u0103tava (in ungherese \"Fels\u0151r\u00e9pa\", in tedesco \"Oberr\u00fcbendorf\") \u00e8 un comune della Romania di 2.027 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Dumbrava, R\u00e2pa de Jos, V\u0103tava."}
{"id": "1537268", "revid": "287204", "url": "https://it.wikipedia.org/wiki?curid=1537268", "title": "Vatava", "text": ""}
{"id": "1537271", "revid": "104066", "url": "https://it.wikipedia.org/wiki?curid=1537271", "title": "Teobaldo I di Navarra", "text": ""}
{"id": "1537277", "revid": "125916185", "url": "https://it.wikipedia.org/wiki?curid=1537277", "title": "Luca Ragagnin", "text": "Biografia.\nInizia a scrivere racconti e poesie nei primi anni '80 e a pubblicare su rivista all'inizio dei '90. Nel 1992 il testo teatrale \u201c\"Eclisse del corpo\"\u201d viene rappresentato a Torino e a Bologna presso il Teatro di Leo de Berardinis.\nDal 1994 collabora come paroliere con musicisti di varia estrazione.\nNel 1995 vince il Premio Montale per la poesia con una silloge inedita, letta nello stesso anno da Vittorio Gassman nel ciclo televisivo \u201c\"Cammin leggendo\"\u201d e pubblicata l'anno successivo dall'editore Scheiwiller.\nNel 1996 viene invitato al Festival Internazionale di Poesia di Bar, in Montenegro, e un'antologia di sue poesie viene tradotta in serbo-croato.\nCollabora con quotidiani e riviste di vario genere e, dal 1998 al 2003, ha tenuto una rubrica fissa su \u201c\"Duel\"\u201d, mensile di cinema e cultura dell'immagine.\nNel 2007, insieme a Enrico Remmert, adatta per ii teatro il libro \u201c\"Elogio della sbronza consapevole\"\u201d. Lo spettacolo viene portato in tourn\u00e9e in Italia e in Francia da Assemblea Teatro.\nNel 2009, sempre con Enrico Remmert, scrive \u201c\"2984\"\u201d, testo teatrale ispirato a \u201c\"1984\"\u201d di George Orwell. Lo spettacolo debutta al Festival della scienza di Genova con la regia di Emanuele Conte e la produzione del Teatro della Tosse.\nNel 2011 collabora alla stesura di \u201c\"Operetta in nero\"\u201d, testo teatrale scritto e musicato da Andrea Liberovici e scrive, con Michele Di Mauro, \u201c\"Alla fine di un nuovo giorno\"\u201d, spettacolo commissionato da Torino Spiritualit\u00e0 e portato in scena dallo stesso Di Mauro e dal compositore messicano Murcof.\nNel 2012 scrive per Lella Costa \u201c\"Elsa Shocking\"\u201d, monologo basato sull'autobiografia di Elsa Schiaparelli \u201c\"Shocking life\"\u201d, che va in scena al Teatro Carignano di Torino. Nel 2014 scrive per Angela Baraldi lo spettacolo \u201c\"The wedding singers\"\u201d, che debutta al Teatro della Tosse di Genova, con la regia di Emanuele Conte.\n\u00c8 autore di romanzi (\u201c\"Marmo rosso\"\u201d, \u201c\"Arcano 21\"\u201d, \u201c\"Agenzia Pertica\"\u201d, \"\"Pontescuro\", \"Il bambino intermittente\"\"), racconti (tra gli altri, \u201c\"Pulci\"\u201d, \u201c\"Un amore supremo\"\u201d), testi teatrali (\u201c\"Misfatti unici\"\u201d, \u201c\"Cinque sigilli\"\u201d) e poesie (tra le altre, le raccolte \u201c\"Biopsie\"\u201d e \u201c\"La balbuzie degli oracoli\"\u201d), tradotte in Francia, Svizzera, Portogallo, Polonia, Romania e Montenegro.\nNelle vesti di paroliere ha scritto testi di canzoni, tra gli altri, per Mina, Antonello Venditti, Garbo, Subsonica, Delta V, Tot\u00f2 Zingaro e Mao e la Rivoluzione.\nOpere.\nAntologie"}
{"id": "1537280", "revid": "767487", "url": "https://it.wikipedia.org/wiki?curid=1537280", "title": "V\u00e2n\u0103tori (Mure\u0219)", "text": "V\u00e2n\u0103tori (in dialetto sassone \"Deiwelsderf\", in ungherese \"H\u00e9jjasfalva\", in tedesco \"Teufelsdorf\") \u00e8 un comune della Romania di 3.993 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Archita, Feleag, Mureni, \u0218oard, V\u00e2n\u0103tori."}
{"id": "1537287", "revid": "93076912", "url": "https://it.wikipedia.org/wiki?curid=1537287", "title": "Trattato di Lambeth", "text": "Il trattato di Lambeth venne siglato nel 1217 fra il principe francese Luigi (il futuro Luigi VIII) al termine della prima guerra baronale, e segn\u00f2 la rinuncia definitiva di Luigi al trono inglese; il trattato fu la conseguenza della perdita di consenso fra i baroni inglesi.\nIl trattato assegn\u00f2 il trono ad Enrico III, figlio di Giovanni senza terra, e pose fine alla guerra fra Francia ed Inghilterra."}
{"id": "1537288", "revid": "3082", "url": "https://it.wikipedia.org/wiki?curid=1537288", "title": "Seconda dinastia flavia", "text": ""}
{"id": "1537294", "revid": "767487", "url": "https://it.wikipedia.org/wiki?curid=1537294", "title": "Ve\u021bca", "text": "Ve\u021bca (in ungherese \"Sz\u00e9kelyv\u00e9cke\", in tedesco \"Vitzka\") \u00e8 un comune della Romania di 808 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Jacodu, S\u0103la\u0219uri, Ve\u021bca."}
{"id": "1537295", "revid": "11959", "url": "https://it.wikipedia.org/wiki?curid=1537295", "title": "Jemadar", "text": "Jemadar () stato un grado militare impiegato nell'Esercito Indiano sotto dominazione britannica.&lt;br&gt;\nEsso era il pi\u00f9 basso grado di ufficiale all'interno del Viceroy's Commissioned Officer (VCO) che operava in India.\nI Jemadar, alla lettera, comandavano truppe \"di 1000 uomini\" ma in realt\u00e0 fungevano da assistenti dei loro comandanti britannici. Occupavano del pari posizioni quali Assistant Quartermaster (Jemadar Quartermaster) - equivalente a vicecommissario - o Assistant Adjutant (Jemadar Adjutant), equivalente a vice dell'ufficiale addetto a funzioni amministrative.\nRimase in vigore nell'Esercito Indiano fino al 1965 come pi\u00f9 basso grado di ufficiale (Junior Commissioned Officer, JCO). Il grado di Jemadar fu in seguito ridefinito sia nell'Esercito Indiano sia nell'Esercito Pakistano come Naib Subedar nelle unit\u00e0 di fanteria, e Naib Risaldar nelle unit\u00e0 di cavalleria e dei corpi corazzati.\nIl grado rimane per\u00f2 tuttora in uso all'interno della gerarchia paramilitare della polizia."}
{"id": "1537297", "revid": "287204", "url": "https://it.wikipedia.org/wiki?curid=1537297", "title": "Vetca", "text": ""}
{"id": "1537304", "revid": "599013", "url": "https://it.wikipedia.org/wiki?curid=1537304", "title": "Ile de la Cit\u00e8", "text": ""}
{"id": "1537307", "revid": "986213", "url": "https://it.wikipedia.org/wiki?curid=1537307", "title": "Federico V d'Assia-Homburg", "text": "Biografia.\nLa vita di Federico V d'Assia-Homburg copre un arco di tempo ricco di avvenimenti che portarono a molti cambiamenti nella geopolitica dell'Europa.\nNato nell'Ancien R\u00e9gime, Federico dovette affrontare la Rivoluzione francese e la consequenziale ascesa al potere di Napoleone, con la successiva riorganizzazione della Germania e dell'Europa attraverso il Congresso di Vienna.\nSuo padre era Federico IV d'Assia-Homburg, mentre sua madre era Ulrica Luisa di Solms-Braunfels (1731\u20131792), figlia del principe Federico Guglielmo di Solms-Braunfels.\nInfanzia.\nNel 1748 Federico V venne contestato per i propri diritti ereditari sull'Assia-Homburg da Luigi VIII d'Assia-Darmstadt, che desiderava riunire l'Assia-Homburg con l'Assia-Darmstadt e che nel 1747 aveva inviato le proprie truppe nell'Assia-Homburg con questo intento. Suo padre, Federico IV d'Assia-Homburg, era morto nel 1751 e Ulrica Luisa di Solms-Braunfels (sua madre) e Carlotta di Solms (sua nonna) fecero valere gli interessi del giovane Federico V. Alexandre de Sinclair, padre del diplomatico Isaac de Sinclair, era un uomo pio e intelligente e venne scelto come educatore del giovane Federico. Egli si preoccup\u00f2 di insegnare al nuovo langravio la filosofia, la matematica e le lettere, oltre che il pianoforte, di cui Federico V fu un vero appassionato.\nIl regno.\nNel 1795 il generale Jean-Baptiste Jourdan invase i territori del Reno, tra cui figurava anche l'Assia-Homburg, che venne occupato dalle truppe francesi e dovette anche mantenere il sostentamento degli invasori.\nNel 1798 i generali Laurent de Gouvion Saint-Cyr e Michel Ney installarono il loro quartier generale nel castello di Homburg, residenza ufficiale della casata d'Assia-Homburg.\nFederico V si rifiut\u00f2 di aderire alla Confederazione del Reno e nel 1806 perdette ogni potere sul Langraviato d'Assia-Homburg, che pass\u00f2 al langravio Luigi IX d'Assia-Darmstadt. Con l'esilio di Napoleone all'isola di Sant'Elena, Federico V riottenne l'Assia-Homburg. Nel 1815, grazie al Congresso di Vienna, Federico pot\u00e9 annettere ai propri domini anche Meisenheim (nell'antico distretto del Birkenfeld, situato nell'antico dipartimento della Saar). Il 7 luglio 1817 Federico V ader\u00ec alla Confederazione tedesca e il suo divenne lo stato pi\u00f9 piccolo della confederazione.\nFederico V mor\u00ec il 20 gennaio 1820 e venne sepolto nella cripta del castello di Homburg.\nFederico V appassionato di letteratura.\nDagli scambi epistolari con Johann Kaspar Lavater, Voltaire, Jean Baptiste d'Alambert e Albrecht von Haller, sappiamo che Federico V fu in contatto con i personaggi luminari dei suoi tempi. Egli fu amico del poeta tedesco Friedrich H\u00f6lderlin. Johann Wolfgang von Goethe trascorse un breve soggiorno a Homburg.\nMassone, Federico V fu membro della loggia \"Friedrich zum Nordstern\" (ossia \"Federico alla Stella polare\").\nFamiglia.\nIl 27 settembre 1768 Federico V spos\u00f2 Carolina d'Assia-Darmstadt (1746-1821), (figlia di Luigi IX d'Assia-Darmstadt e Carolina del Palatinato-Zweibr\u00fccken-Birkenfeld). Da questa unione nacquero i seguenti figli:"}
{"id": "1537308", "revid": "128334", "url": "https://it.wikipedia.org/wiki?curid=1537308", "title": "Giovanni Marchesini", "text": "Biografia.\nGiovanni Marchesini \u00e8 Professore Emerito, gi\u00e0 Ordinario di Teoria dei sistemi presso la Facolt\u00e0 di ingegneria dell'Universit\u00e0 degli Studi di Padova, di cui \u00e8 stato rettore dal 1996 al 2002. Inoltre \u00e8 stato membro del Comitato di presidenza e vicepresidente della Conferenza dei Rettori delle Universit\u00e0 italiane, medaglia d'oro del presidente della Repubblica Italiana come benemerito della scienza e della cultura, socio effettivo dell'Istituto veneto di scienze lettere e arti, socio effettivo dell'Accademia galileiana, socio effettivo dell'Accademia dei Concordi, membro onorario del Royal College of Physicians di Londra, insignito della Medaglia Jubilaria \u201cVasile Goldis\u201d dall'Universit\u00e0 Vasile Goldis di Arad in Romania, insignito del titolo di \u201cdottore honoris causa\u201d dall'Universit\u00e0 di Cordoba in Argentina.\n\u00c8 stato \"visiting professor\" presso: Stanford University in California; University of Florida di Gainesville in Florida (dove \u00e8 stato anche \"scientific consultant\"); Universit\u00e0 di Tianjin nella Repubblica Popolare Cinese; Universit\u00e0 di Kyoto in Giappone; Universit\u00e0 de La Habana a Cuba.\nAttualmente \u00e8 docente dei corsi di \"analisi dei sistemi\" e \"sistemi ecologici\" all'Universit\u00e0 di Padova ed \u00e8 anche presidente del conservatorio \u201cCesare Pollini\u201d della stessa citt\u00e0."}
{"id": "1537309", "revid": "31886", "url": "https://it.wikipedia.org/wiki?curid=1537309", "title": "Dermatite polimorfa solare", "text": "La dermatite polimorfa solare, o lucite, \u00e8 una forma di fotodermatite idiopatica.\nEpidemiologia.\n\u00c8 la pi\u00f9 comune dermatite da fotosensibilit\u00e0. Ha una prevalenza media del 18% in Europa dove non sembra essere correlata alla latitudine a differenza del resto del mondo. Le popolazioni europee sono pi\u00f9 colpite di quelle africane ed asiatiche. L'esordio si verifica nella maggior parte dei casi prima dei 30 anni di et\u00e0 e il sesso femminile \u00e8 molto pi\u00f9 colpito di quello maschile. Una prolungata esposizione solare in et\u00e0 giovanile seguita da esposizioni intermittenti predispone allo sviluppo di questa condizione.\nLa dermatite polimorfa solare presenta una componente ereditaria dal momento che la prevalenza nei figli e nei parenti di persone affette \u00e8 superiore rispetto a quella della popolazione generale. \u00c8 inoltre associata ad HLA-DR4, un elemento che in rari casi pu\u00f2 essere utile nella diagnosi differenziale con la prurigo attinica.\nLa dermatite polimorfa solare \u00e8 associata alla prurigo attinica. \u00c8 stata osservata una certa coesistenza con le patologie tiroidee autoimmuni. L'associazione con il lupus eritematoso sistemico \u00e8 oggetto di dibattito.\nPatogenesi.\nSecondo alcuni studiosi la dermatite polimorfa solare \u00e8 una reazione da ipersensibilit\u00e0 di tipo ritardato determinata da uno o pi\u00f9 fotoallergeni non identificati. A sostenere questa tesi \u00e8 la natura dell'infiltrato linfocitario cutaneo, costituito principalmente da linfociti T-helper nelle fasi iniziali e T-suppressor in quelle tardive. Gli individui affetti da questa condizione sembrano disporre di un sistema immunitario particolarmente reattivo verso antigeni indotti dai raggi UV rispetto alla popolazione generale e mostrano una minore incidenza di tumori cutanei correlati con l'esposizione solare rispetto a quella che ci si aspetterebbe in seguito alla loro esposizione cumulativa. Secondo altri la patologia sarebbe causata dalla formazione di un endoallergene in seguito ad esposizioni intense e prolungate a sorgenti di raggi UV (sole, lettini solari, fototerapia con UVB). Non \u00e8 chiaro se la latitudine, l'intensit\u00e0, la lunghezza d'onda o la durata di esposizione ai raggi UV siano associate al suo sviluppo.\nIstologia.\nNella fase iniziale si osserva un infiltrato infiammatorio superficiale, perivascolare e periannessiale di grado lieve o moderato in tutto lo spessore del derma costituito prevalentemente da linfociti T CD4+ e istiociti, in minor misura da neutrofili e scarsi eosinofili nel derma papillare. Si possono riscontrare occasionalmente spongiosi e degenerazione liquefattiva dello strato basale dell'epidermide. In fase tardiva l'infiltrato \u00e8 pi\u00f9 evidente e a chiazze, \u00e8 costituito da linfociti T CD8+, il derma papillare \u00e8 edematoso.\nClinica.\nLa dermatite polimorfa solare si presenta con un eritema intensamente pruriginoso localizzato nelle aree fotoesposte dopo un'esposizione a raggi UV variabile da pochi minuti a diverse ore. Negli adulti, ma non nei bambini, vengono molto spesso risparmiati il volto e il dorso delle mani. L'esordio del quadro cutaneo \u00e8 ritardato e avviene solitamente diverse 6-8 ore dopo l'esposizione ma pu\u00f2 insorgere da una decina di minuti a tre giorni dopo. L'eritema si risolve evitando l'esposizione solare in pochi giorni o entro 2 settimane lasciando chiazze ipercromiche. Non si osservano esiti cicatriziali se non in seguito a significative escoriazioni da grattamento.\nLa patologia, oltre al classico eritema pruriginoso, si pu\u00f2 presentare in diverse varianti. Le pi\u00f9 comuni sono quella papulo-vescicolare, quella a placche e la papulare. Forme meno comuni sono la vescico-bollosa, e la simil eritema multiforme. Forme rare sono la simil puntura d'insetto, la purpurica/emorragica e quella sine-eruptione dove all'esposizione solare segue dopo diverse ore un intenso prurito senza un rash cutaneo evidenziabile. Non \u00e8 noto se queste varianti abbiano eziologia differente rispetto a quella classica. Nel singolo individuo l'eruzione tende ad essere monomorfa.\nDiagnosi.\nI test di provocazione mostrano una bassa dose minima eritematogena ad UVA e UVB in un terzo dei pazienti. L'area da irradiare necessaria per lo sviluppo delle classiche papule eritematose (risposta positiva al test) varia da pochi centimetri quadrati all'intera superficie corporea e talvolta sono necessarie pi\u00f9 sedute per evocare la risposta.\nI fotopatch test possono essere utili quando si sospetta una dermatite allergica da contatto da creme solari.\nNei pazienti in cui si sospettano lupus eritematoso sistemico, , porfirie o altre patologie scatenate o aggravate dall'esposizione solare vanno valutati gli ANA, ENA e porfobilinogeno urinario.\nIl ricorso alla biopsia cutanea deve essere limitato alle presentazioni pi\u00f9 atipiche in cui la diagnosi differenziale \u00e8 particolarmente difficoltosa.\nTerapia.\nPer i pazienti colpiti dalla condizione per poche settimane all'anno \u00e8 sufficiente evitare l'esposizione solare prolungata, in particolare nelle ore caratterizzata da maggiore irradiazione (11.00-15.00) e quella ad altre sorgenti di raggi UV (lettini solari). In caso di esposizione solare \u00e8 consigliato l'utilizzo frequente ed esteso a tutte la superficie cutanea esposta di creme solari ad alto fattore di protezione (50 o pi\u00f9) e possibilmente tessuti anti-UV. Il trattamento dell'eritema si basa su corticosteroidi topici di potenza commisurata alla sede da trattare. \u00c8 possibile intraprendere anche una terapia desensibilizzante esponendosi al sole in modo intermittente.\nI pazienti interessati dal quadro per tutta la stagione primaverile ed estiva, oltre alle misure preventive precedentemente menzionate, possono essere sottoposti a fototerapia profilattica con UVB a banda stretta o PUVA in modo da ridurre la reattivit\u00e0 del sistema immunitario e pigmentare la cute. \u00c8 possibile somministrare una terapia profilattica costituita da brevi cicli di prednisone per via orale.\nI casi refrattari alle terapie menzionate possono essere trattati con immunosoppressori quali azatioprina o ciclosporina.\nPrognosi.\nCirca un quarto dei casi vanno incontro a risoluzione del quadro nel corso degli anni e nella met\u00e0 dei casi si assiste ad un significativo miglioramento. I pazienti che presentano test di provocazione positivi hanno una bassa probabilit\u00e0 di entrare in remissione."}
{"id": "1537310", "revid": "287204", "url": "https://it.wikipedia.org/wiki?curid=1537310", "title": "Buonasera ovunque voi siate", "text": "Buonasera ovunque voi siate \u00e8 stato scritto da Gianni Garrucciu nel 2004.\nRacconta i primi ottant'anni della Radio attraverso le testimonianze inedite di alcuni tra i maggiori protagonisti. Ma allo stesso tempo ricostruisce anche parte della storia dell'Italia della seconda guerra mondiale e dell'immediato dopoguerra. Una sorta di romanzo nel quale numerosi personaggi accompagnano il lettore attraverso i momenti drammatici della guerra, quelli difficili ma esaltanti della ricostruzione, sino alle rivoluzioni culturali e musicali dei nostri giorni.\n\"Buonasera ovunque voi siate\" (il titolo \u00e8 stato scelto da Renzo Arbore che ha reso una tra le pi\u00f9 belle testimonianze presenti nel libro) riporta numerose curiosit\u00e0 storiche e i risvolti ironici di ottant'anni della vita italiana: dai giornalisti Jader Jacobelli (il primo a dare la notizia della fine della seconda guerra mondiale, prima ancora della BBC di Londra) a Sergio Zavoli, Enzo Biagi, Gustavo Selva, Marcello Del Bosco, Biagio Agnes, Giovanni Garofalo e Gianni Bisiach; dal presidente emerito della Repubblica italiana Francesco Cossiga a Giulio Andreotti; da Rino Icardi a Carlo Giuffr\u00e9, Renzo Arbore e Paolo Villaggio.\n\"Buonasera ovunque voi siate\" si chiede quale dei due strumenti (quello radiofonico e quello televisivo) offra pi\u00f9 spazio all'informazione e consenta l'intuizione; in quale sia pi\u00f9 nitida la percezione della verit\u00e0. La Radio vince, perch\u00e9 alla radio \u00e8 affidata una porzione non trascurabile del destino del nostro pianeta."}
{"id": "1537313", "revid": "838137", "url": "https://it.wikipedia.org/wiki?curid=1537313", "title": "Vincenzo Maria Strambi", "text": "Biografia.\nNel 1762, nonostante le resistenze famigliari, entra nel seminario di Montefiascone. Frequenta il Collegio Nuovo di Roma. A Bagnoregio diventa diacono nel 1767 e nello stesso anno viene consacrato sacerdote.\nEntra nella Congregazione dei Passionisti di San Paolo della Croce. Diventa famoso come predicatore, fino a diventare nel 1792 postulatore generale, viene poi nominato vescovo di Macerata e Tolentino nel 1801.\nSi deve a lui la costruzione di un nuovo seminario e di un nuovo ricovero per gli anziani, l'ampliamento dell'orfanotrofio e del Conservatorio di Tolentino.\nAvendo rifiutato di giurare fedelt\u00e0 all'imperatore Napoleone, nel 1808 viene relegato prima a Novara e poi a Milano l'anno successivo. Alla fine del 1823 il papa lo vuole come consigliere.\nMuore nel 1824 e viene sepolto nella basilica dei Santi Giovanni e Paolo.\nOra il suo corpo si trova nella Basilica Mater Misericordie di Macerata.\nCulto.\nViene beatificato da Pio XI il 26 aprile 1925 e canonizzato da Pio XII l'11 giugno 1950. La sua Memoria liturgica cade il 1\u00ba gennaio.\nNel 1957 il suo corpo viene trasferito nella chiesa di San Filippo di Macerata e in seguito nella cattedrale della stessa citt\u00e0.\nGenealogia episcopale.\nLa genealogia episcopale \u00e8:"}
{"id": "1537314", "revid": "174925", "url": "https://it.wikipedia.org/wiki?curid=1537314", "title": "Alveoli polmonari", "text": ""}
{"id": "1537316", "revid": "287204", "url": "https://it.wikipedia.org/wiki?curid=1537316", "title": "Capitata", "text": "Capitata \u00e8 una famiglia di Hydrozoa.\nSecondo altri ordinamenti tassonomici la famiglia \"Capitata\" viene inserita nel sottordine Anthoathecatae o, considerando Hydrozoa come superclasse, come \"incertae sedis\" nella classe Hydroidomedusa, subclasse Anthomedusae."}
{"id": "1537317", "revid": "122942637", "url": "https://it.wikipedia.org/wiki?curid=1537317", "title": "Federico VI d'Assia-Homburg", "text": "Biografia.\nI primi anni.\nFederico era il figlio maggiore del langravio Federico V d'Assia-Homburg e di Carolina d'Assia-Darmstadt. Assieme al fratello Luigi, Federico VI ricevette un'educazione umanista e religiosa. Entrambi i fratelli, inoltre, si laurearono a Ginevra. A nove anni Federico VI venne nominato capitano di fanteria dell'Armata Imperiale Russa.\nLa carriera militare.\nFederico VI combatt\u00e9 in Ungheria, a fianco dell'Austria, nella repressione della rivolta nel Brabante e nella guerra austro-turca. Venne decorato dell'Ordine Militare di Maria Teresa e venne promosso al rango di maggiore, comandante di un reggimento di cavalleggeri. Nel 1792 prest\u00f2 servizio in Baviera con il grado di luogotenente a capo del reggimento \"Hohenzollern-Hechingen\" nel corso delle guerre della Prima coalizione antinapoleonica. Nel 1794 venne promosso al grado di colonnello dei cavalleggeri di Modena e prest\u00f2 servizio in Galizia. Nel 1796, venne assegnato con la sua armata nell'Alto Reno e venne ferito in battaglia nei pressi di Neuburg. Nel 1797 venne nominato comandante generale e nel 1800 maresciallo di campo. Il 25 marzo 1799, a fianco dell'arciduca Carlo, prese parte alla battaglia di Stockach, in Svevia.\nNel 1803 Federico divenne proprietario di un reggimento di ussari (il 4\u00b0) e venne promosso feldmaresciallo luogotenente nel 1805 durante le guerre della terza coalizione, servendo sotto il feldmaresciallo Mack e prendendo parte alla battaglia di Elchingen dove venne ferito e fatto prigioniero dei francesi. Nel 1809 partecip\u00f2 alla battaglia di Aspern, ancora una volta servendo sotto il comando dell'arciduca Carlo e comandando una divisione di cavalleria del corpo di riserva. Nella battaglia di Wagram si distinse nella difesa di Aderklaa. Nel 1813 Federico venne promosso al grado di generale di cavalleria e prese parte poco dopo alla battaglia di Dresda, lasciando il comando del suo reggimento al fratello Gustavo che pure rimase gravemente ferito nella battaglia di Lipsia. Nel 1814 partecip\u00f2 all'avanzata delle truppe alleate in Francia e contribu\u00ec alla presa di Digione e poi di Lione, divenendo comandante in capo all'esercito meridionale. Nel 1815 ricevette per i suoi servigi militari la croce di commendatore dell'Ordine militare di Maria Teresa. Con il grado di generale di cavalleria, si ritir\u00f2 dal servizio austriaco nel 1819. \nGli ultimi anni.\nDopo il suo pensionamento dall'esercito, Federico VI si dedic\u00f2 ampiamente a una serie di interessi personali, tra cui la sua passione per l'architettura che lo port\u00f2 a ristrutturare completamente il castello di famiglia, allestendovi tra l'altro un' \"ala inglese\" con un caseificio. Fece inoltre costruire il \"Casino gotico\" da caccia per la moglie e il \"Sepulcrum Domini\" del cimitero di Bad Homburg.\nFederico VI mor\u00ec improvvisamente il 2 aprile 1829 e venne sepolto nella cripta del castello di Homburg. Suo fratello Luigi Guglielmo gli succedette sul trono del langraviato, dal momento che il matrimonio di Federico VI con Elisabetta d'Inghilterra non aveva dato eredi.\nMatrimonio.\nNel 1814, nel corso di un ballo per una festa data alla corte di Giorgio III d'Inghilterra, Federico VI conobbe Elisabetta, principessa del Regno Unito (1770-1840). Secondo un aneddoto non provato, la prima a mettere gli occhi sul principe fu proprio la principessa che pare abbia esclamato ai vicini: \"Se \u00e8 libero, me lo sposo!\". I due si sposarono il 7 aprile 1818 a Londra, per quanto la loro unione non fosse un matrimonio d'amore ma piuttosto d'interesse. I due coniugi furono sempre l'uno rispettoso dell'altro, ma \u00e8 pur vero che quando Federico VI sal\u00ec al potere del trono paterno, grazie alla dote di 40.000 talleri annuali ricevuti dalla moglie e l'appannaggio personale di 1300 sterline ricevuto dal suocero, riusc\u00ec a risanare il bilancio dell'Assia-Homburg. La vita di Elisabetta alla corte dell'Assia-Homburg fu invece la sua salvezza perch\u00e9, com'ebbe pi\u00f9 volte lei stessa a dire, la liber\u00f2 dal rigido cerimoniale di corte inglese per consentirle di realizzarsi appieno in una piccola corte, lontano dai riflettori."}
{"id": "1537318", "revid": "29244", "url": "https://it.wikipedia.org/wiki?curid=1537318", "title": "Zancleoidea", "text": ""}
{"id": "1537319", "revid": "287204", "url": "https://it.wikipedia.org/wiki?curid=1537319", "title": "Orticaria solare", "text": " \nL'Orticaria solare (OS) \u00e8 una malattia rara in cui l'esposizione alla radiazione ultravioletta, o talvolta anche alla luce visibile, induce un caso di orticaria che pu\u00f2 manifestarsi in entrambe le aree coperte e scoperte della pelle. \u00c8 classificata come un tipo di orticaria fisica. La classificazione dei tipi della malattia \u00e8 alquanto controversa; un sistema di classificazione distingue vari tipi di OS sulla base della lunghezza d'onda della radiazione che provoca la rottura; un altro sistema di classificazione si basa sul tipo di allergene che avvia una rottura.\nL'agente nel corpo umano responsabile della reazione alle radiazioni, indicato come fotoallergene, non \u00e8 stato ancora identificato. La malattia stessa pu\u00f2 essere difficile da diagnosticare correttamente perch\u00e9 \u00e8 molto simile ad altri disturbi dermatologici, come la \"Polymorphous light eruption\" o PMLE. Il test pi\u00f9 utile \u00e8 un fototest diagnostico, un test specializzato che conferma la presenza di una reazione anomala alle scottature. Una volta riconosciuta, il trattamento della malattia comunemente prevede la somministrazione di antistaminici e trattamenti di desensibilizzazione come la fototerapia. In casi estremi, si pu\u00f2 considerare l'uso di immunosoppressori e plasmaferesi.\nLa scoperta iniziale della malattia \u00e8 accreditata a P. Merklen nel 1904, ma essa non ha avuto un nome fino a quando non venne suggerito \"orticaria solare\" (\"Solar urticaria\") nel 1923. Tuttavia, la ricerca ha studiato molto questa malattia rara. Nel secolo scorso sono stati segnalati pi\u00f9 di un centinaio di casi.\nStoria.\nL'Orticaria solare \u00e8 stata identificata per la prima volta da P. Merklen nel 1904. Appena un anno dopo, nel 1905, Ward fu il primo a indurre orticaria attraverso l'esposizione al sole in un ambiente controllato. Il primo caso documentato \u00e8 accaduto in Giappone nel 1916. Il nome \"orticaria solare\" \u00e8 stato proposto nel 1923. Nel 1928 \u00e8 stata indotta per la prima volta l'orticaria tramite fototest con quantit\u00e0 crescenti di radiazioni di lunghezze d'onda diverse. Nel 1942 la malattia \u00e8 stata passivamente trasferita a volontari sani utilizzando siero di pazienti con orticaria solare.\nSegni e sintomi.\nGeneralmente, le zone colpite sono aree esposte della pelle di solito non protette da abbigliamento, ma l'Orticaria solare pu\u00f2 verificarsi anche in aree coperte dai vestiti. Le aree costantemente sottoposte ai raggi del sole possono essere influenzate solo leggermente. Le parti del corpo solo scarsamente coperte possono potenzialmente essere sottoposte ad un focolaio.\nLa vita con l'OS pu\u00f2 essere difficile. I pazienti sono soggetti a costante prurito e dolore e in pochi minuti di esposizione alle radiazioni UV apparir\u00e0 una eruzione cutanea. La reazione orticarioide inizia nella forma di prurito, successivamente si presenta sotto forma di eritema e edema nelle aree esposte della pelle. Se sono interessate vaste aree del corpo, la perdita di liquido nella pelle pu\u00f2 portare a stordimento, mal di testa, nausea e vomito. Raramente, i pazienti hanno sperimentato anche broncospasmi. Inoltre, se una grande area del corpo viene improvvisamente esposta, la persona pu\u00f2 essere soggetta ad una reazione anafilattica. Una volta libera dall'esposizione, l'eruzione cutanea si esaurisce entro alcune ore.\nCause.\nL'orticaria solare \u00e8 un'ipersensibilit\u00e0 mediata dalle IgE che pu\u00f2 essere introdotta attraverso fattori primari o secondari, o indotta da fotosensibilizzazione esogena. L'OS primaria \u00e8 ritenuta essere un'ipersensibilit\u00e0 di tipo I (una da lieve a grave reazione ad un antigene, che comprende l'anafilassi) in cui un antigene, o sostanza che provoca una risposta immunitaria, \u00e8 \"indotto da radiazione visibile o UV\" (\"induced by UV or visible radiation\"). L'OS secondaria pu\u00f2 verificarsi quando una persona entra in contatto con sostanze chimiche come catrame, pece e coloranti. Le persone che fanno uso di farmaci come il benoxaprofene o pazienti con protoporfiria eritropoietica possono contrarre questa forma secondaria. Questi elementi causano questa fotosensibilit\u00e0 in quanto sono fotosensibilizzanti esogeni: si trovano fuori dal corpo e causano una maggiore sensibilit\u00e0 alla luce.\nInoltre, ci sono state alcune (insolite) cause non ortodosse di orticaria solare. Per coloro sensibili alla luce visibile, le t-shirt bianche possono aumentare le probabilit\u00e0 di sperimentare un focolaio. In un caso, i medici hanno scoperto che una t-shirt bianca aveva assorbito le radiazioni UVA del sole e trasformato queste in luce visibile che ha poi causato la reazione. Un altro paziente era in trattamento con l'antibiotico tetraciclina per un disturbo dermatologico separato e scoppi\u00f2 in eruzioni quando esposto al sole; questo \u00e8 stato il primo caso di orticaria solare a coinvolgere la tetraciclina come agente scatenante.\nNon \u00e8 ancora noto quale specifico agente nel corpo provochi la reazione allergica alla radiazione. Quando ai pazienti con OS \u00e8 stato iniettato un siero autologo irradiato, molti hanno sviluppato l'orticaria all'interno dell'area di iniezione. Quando sieri simili sono stati iniettati in persone che non avevano mai avuto l'OS, esse non hanno mostrato sintomi simili. Ci\u00f2 indica che la reazione \u00e8 solo una caratteristica dei pazienti con orticaria solare e che non \u00e8 dovuta a fototossicit\u00e0.\n\u00c8 possibile che il fotoallergene si trovi sui siti di legame delle IgE che si trovano sulla superficie dei mastociti. Si crede che il fotoallergene sia un cromoforo trasformatosi in agente dannoso tramite l'assorbimento di radiazione.\nDiagnosi.\nL'Orticaria solare pu\u00f2 essere difficile da diagnosticare, ma la sua presenza pu\u00f2 essere confermata dai fototest. Ci sono diverse forme di questi test, tra cui il \"photopatch test\", i fototest \"classici\", i test di fotoprovocazione e diverse prove di laboratorio. Tutti questi test sono necessari per determinare l'afflizione esatta di cui il paziente sta soffrendo.\nI \"photopatch test\" sono dei \"patch test\" condotti quando si ritiene che un paziente stia vivendo alcuni sintomi di un'allergia che si verifica solo quando si \u00e8 in contatto con la luce solare. Dopo la procedura, il paziente viene sottoposto a un basso dosaggio di radiazioni UVA.\nUn altro test, noto semplicemente come fototest, \u00e8 il pi\u00f9 utile per identificare l'orticaria solare. In questo test, segmenti di pelle di un centimetro vengono sottoposti a diverse quantit\u00e0 di radiazioni UVA e UVB al fine di determinare il dosaggio specifico della certa forma di radiazione che provoca l'orticaria. Durante il test per la forma meno intensa di orticaria solare (orticaria solare fissa), il fototest deve essere condotto solo nelle zone di pelle dove sono apparse le eruzioni, per evitare la possibilit\u00e0 di ottenere risultati falsi negativi.\nUna terza forma di test \u00e8 il test di fotoprovocazione (\"photoprovocation test\"). Il procedimento di questa prova consiste nell'esporre una zona di un braccio del paziente a una certa dose di radiazione UVB, e un'altra area sull'altro braccio a una certa dose di radiazioni UVA. La quantit\u00e0 di radiazioni a cui il paziente \u00e8 esposto \u00e8 uguale a quella \"ricevuta in un'ora di sole estivo di mezzogiorno\". Se la procedura produce una eruzione cutanea, allora il paziente sar\u00e0 sottoposto ad un biopsia.\nInfine, vi sono prove di laboratorio che generalmente comportano procedure come l'analisi di sangue, urina, feci e test biochimici. In alcune situazioni, pu\u00f2 essere eseguita una biopsia cutanea.\nClassificazioni.\nL'orticaria solare, a causa delle sue particolari caratteristiche, \u00e8 considerata un tipo di orticaria fisica o di sensibilit\u00e0 alla luce. L'orticaria fisica deriva da fattori fisici dell'ambiente, che nel caso dell'orticaria solare sono la radiazione UV o la luce. L'OS pu\u00f2 essere classificata in base alla lunghezza d'onda dell'energia radiante che causa la reazione allergica; questa \u00e8 nota come classificazione di Harber, e con questo sistema vengono identificati sei tipi di orticaria solare. Il Tipo I \u00e8 causato da radiazione UVB (ultravioletta B), con lunghezze d'onda che vanno da ca 290 a ca 320 nm. Il Tipo II \u00e8 indotto dalla radiazione UVA (ultravioletta A) con lunghezza d'onda nel \"range\" di 320-400\u00a0nm. La lunghezza d'onda dei tipi III e IV si estende da 400 a 500\u00a0nm, mentre il tipo V pu\u00f2 essere causato da radiazione UVB a luce visibile (280-600\u00a0nm). Il Tipo VI si verifica solo per lunchezze d'onda di 400\u00a0nm.\nUn'altra classificazione distingue due tipi. Il primo \u00e8 un'ipersensibilit\u00e0 causata da una reazione a fotoallergeni che si trovano solo nelle persone con OS, mentre il secondo \u00e8 causato da fotoallergeni che possono essere trovati in entrambe le persone con OS e senza.\n\u00c8 stato identificato anche un sottogruppo delle orticarie solari, le orticarie solari fisse. Si trattano di una forma rara, meno intensa della malattia con gonfiori della pelle che colpiscono determinate aree fisse del corpo. L'orticaria solare fissa \u00e8 indotta da un ampio spettro di energia radiativa con lunghezze d'onda che vanno da ca 300 a ca 700\u00a0nm.\nDiagnosi differenziali.\nLa \"Polymorphous light eruption\" (PMLE) \u00e8 la malattia pi\u00f9 semplice da scambiare con l'orticaria solare, a causa delle posizioni simili delle lesioni (la V del collo e le braccia). Tuttavia, i pazienti con OS hanno maggiori probabilit\u00e0 di sviluppare lesioni sul viso. Inoltre, una reazione con PMLE richiede una maggiore quantit\u00e0 di tempo a comparire che con l'orticaria solare. Il Lupus eritematoso \u00e8 stato scambiato per OS; ma le lesioni da lupus eritematoso prendono una quantit\u00e0 maggiore di tempo per andarsene. Inoltre, quando vengono testati per le due malattie, i pazienti con OS hanno subito una reazione immediata mentre i pazienti con lupus eritematoso mostrano una reazione ritardata. Pazienti che manifestano sintomi di orticaria solare fin dalla giovane et\u00e0 possono far pensare di avere la protoporfiria eritropoietica, ma il sintomo principale di questa malattia sono il dolore e livelli anormali di protoporfirina nel sangue, livelli che risultano invece normali nei pazienti con OS. Infine, l'orticaria colinergica, o orticaria indotta da calore, occasionalmente pu\u00f2 apparire come orticaria solare perch\u00e9 il calore del sole causer\u00e0 una reazione.\nGestione della malattia.\nAntistaminici.\nLe istamine sono proteine associate a molte reazioni allergiche. Quando la radiazione UV o la luce entrano in contatto con una persona con orticaria solare, l'istamina viene rilasciata dai mastociti. Quando ci\u00f2 si verifica, la permeabilit\u00e0 dei vasi vicino alla zona di rilascio dell'istamina viene aumentata. Questo permette al fluido del sangue di entrare nei vasi e di causare infiammazione. Gli antistaminici sopprimono l'attivit\u00e0 della istamina.\nLa difenidramina, un antagonista dei recettori H1, o farmaco che contrasta i recettori H1, che sono associati a molte reazioni allergiche, risulta essere il pi\u00f9 potente antistaminico per questa particolare malattia. I pazienti prescritti con 50 mg di difenidramina per quattro volte al giorno sono stati in grado di sostenere la normale esposizione al sole senza subire una reazione.\nI pazienti con forme meno potenti di orticaria solare come l'orticaria solare fissa possono essere trattati con il farmaco fexofenadina, che pu\u00f2 anche essere usato profilatticamente per prevenire il ripetersi della malattia.\nDesensibilizzazione.\nQuesta forma di trattamento ha lo scopo di ridurre l'intensit\u00e0, o di eliminare del tutto, le reazioni allergiche, aumentando gradualmente l'esposizione alla forma di radiazione che provoca la reazione. Nel caso dell'orticaria solare, i due principali trattamenti di desensibilizzazione sono la fototerapia e la fotochemioterapia.\nLa fototerapia pu\u00f2 essere utilizzata per prevenire l'orticaria solare. L'esposizione a una certa forma di luce o di radiazioni UV consente al paziente di sviluppare una tolleranza e i focolai si possono ridurre. Questo tipo di trattamento \u00e8 generalmente condotto in primavera, ma i suoi benefici durano per soli due o tre giorni.\nLa fotochemioterapia, o Puva, \u00e8 considerata superiore alla fototerapia perch\u00e9 produce una tolleranza di pi\u00f9 lunga durata alla radiazione che inizia l'epidemia. Quando il trattamento inizia prima, l'obiettivo principale \u00e8 quello di costruire una tolleranza del paziente alle radiazioni UVA sufficiente a farlo stare all'aperto senza subire un episodio di orticaria solare. Pertanto, i trattamenti vengono regolati a tre per settimana, mentre si aumenta costantemente l'esposizione alle radiazioni UVA. Una volta che il paziente abbia raggiunto un livello adeguato di desensibilizzazione, i trattamenti vengono ridotti a uno o due a settimana.\nImmunosoppressione.\nSe il paziente \u00e8 affetto da una forma intensa di orticaria solare, i medici a volte prescrivono farmaci immunosoppressivi come il prednisolone e la ciclosporina. Tuttavia, gli effetti collaterali di questi farmaci possono essere gravi e per questo sono utilizzati solo nei casi pi\u00f9 estremi.\nPlasmaferesi.\nNei casi pi\u00f9 estremi, pu\u00f2 essere considerata anche la plasmaferesi. Questa tecnica viene utilizzata per separare il plasma sanguigno dai globuli rossi, che vengono poi reimmessi di nuovo in circolo nell'organismo del paziente. Il metodo \"rimuove un fattore circolante nel sangue che possa essere coinvolto nel causare l'orticaria\" ma \u00e8 ancora in fase di test e non \u00e8 sempre efficace.\nEpidemiologia.\nNegli Stati Uniti, l'orticaria solare \u00e8 stata diagnosticata a circa il 4% dei pazienti con disturbi fotosensibili. A livello internazionale, ne soffre una percentuale leggermente superiore al 5,3%. L'Orticaria solare pu\u00f2 verificarsi in tutte le razze, ma uno studio che ha monitorato 135 afro-americani e 110 persone di razza caucasica con fotodermatosi ha trovato che l'OS affliggeva circa il 2,2% degli afro-americani e ca l'8% dei caucasici, mostrando che i caucasici hanno una possibilit\u00e0 superiore di contrarre la malattia. Globalmente l'orticaria solare colpisce 3,1 su 100.000 persone, e le femmine hanno maggiori probabilit\u00e0 di essere colpite rispetto ai maschi. L'et\u00e0 dei pazienti pu\u00f2 essere qualsiasi tra i 5 e i 70 anni, e si sono trovati casi di orticaria solare in bambini ancora nella prima infanzia, ma l'et\u00e0 media si attesta sui 35 anni. L'orticaria solare ricopre meno dell'1% dei tanti casi di orticaria documentati. Tuttavia, fin dal primo caso di orticaria solare documentato in Giappone nel 1916, sono stati segnalati oltre un centinaio di altri casi."}
{"id": "1537320", "revid": "11959", "url": "https://it.wikipedia.org/wiki?curid=1537320", "title": "Battaglia di Gilboa", "text": ""}
{"id": "1537321", "revid": "32698", "url": "https://it.wikipedia.org/wiki?curid=1537321", "title": "Simulazione Monte Carlo", "text": ""}
{"id": "1537322", "revid": "125714244", "url": "https://it.wikipedia.org/wiki?curid=1537322", "title": "Vocaloid", "text": " \u00e8 un sintetizzatore software, sviluppato dalla Yamaha Corporation, che permette di sintetizzare la voce semplicemente immettendo il testo e la melodia di una canzone. Vocaloid utilizza un'interfaccia piano roll, in cui si possono inserire le note congiunte alle sillabe (se l'applicativo non \u00e8 in grado di replicare la sillaba inserita, il suono viene rimpiazzato dalla vocale A). Yamaha annunci\u00f2 il suo sviluppo nel 2003 e nel gennaio 2004 fu immessa nel mercato la prima versione del programma.\nNel gennaio 2007 la Yamaha ha annunciato una nuova versione del software, \"Vocaloid2\", che apporta miglioramenti nell'interfaccia utente e nella qualit\u00e0 del suono. Diverse case di distribuzione hanno annunciato in seguito lo sviluppo di prodotti utilizzabili con \"Vocaloid2\". La PowerFX \u00e8 stata la prima a immettere sul mercato uno di questi prodotti, chiamato \"Sweet Ann\". Crypton Future Media in seguito ha lanciato altri due applicativi, chiamati rispettivamente \"Hatsune Miku\" e \"Kagamine Rin/Len\", il 27 dicembre 2007. Un terzo pacchetto applicativo \u00e8 stato messo in commercio nel gennaio 2009, con il nome di \"Megurine Luka\" e in grado di riprodurre voci in lingua inglese e giapponese.\nNel giugno 2011 \u00e8 stata annunciata la versione 3 del software, nella quale sar\u00e0 possibile utilizzare le voicebanks dell'editor precedente importandole. I primi Vocaloid annunciati sono stati \"Ring Suzune\" ed \"Hibiki Lui\", a cui sono seguiti \"SeeU\" (primo vocaloid di lingua coreana) e \"Aoki Lapis\". Subito dopo, nel novembre 2011 sono usciti due nuovi vocaloids totalmente spagnoli, creati dalla VoctroLabs, Bruno e Clara. Esce inoltre IA, prodotta dalla stessa Yamaha con due societ\u00e0 ben note nella produzione musicale.\nLa versione in questione del software integra nuove funzionalit\u00e0, quali:\nNel febbraio 2012 \u00e8 stato presentato VocaListener 2, una funzione che una volta era opzionale, ma che nel Vocaloid Editor 3 \u00e8 diventata permanente. Questa funzione permette al Vocaloid di parlare e di aumentare la qualit\u00e0 del parlato, anche della fonetica giapponese.\nIl 12 luglio 2018 viene presentata la nuova release di Vocaloid, chiamata Vocaloid5, dove vengono introdotte per la prima volta 4 voicebank completamente gratuite vendute insieme ad ogni copia dell'editor principale.\nUna grande novit\u00e0 della nuova versione \u00e8 la presenza di campionamenti, con oltre 1.000 frasi e 1.000 melodie; inoltre, diviene pi\u00f9 agevole l'uso di parametri come vibrato e pitch shift, per ottenere un risultato molto pi\u00f9 simile alla voce umana.\nPrima generazione.\nLEON e LOLA.\nLEON e LOLA sono stati i primi Vocaloid per il \"Vocaloid Engine\". LEON \u00e8 un \"cantante virtuale maschile modellato su un vero cantante professionista\" ed \u00e8 stato creato per l'inglese. Oltre a rivendicare il posto di primo Vocaloid, Leon e Lola sono anche i primi Vocaloid maschili e femminili per l'inglese di \"Vocaloid Engine\" stesso.\nMIRIAM.\nMIRIAM \u00e8 il terzo Vocaloid da Zero-G ed \u00e8 stato pubblicato il 1\u00ba luglio 2004. La sua voce si fonda sulla voce della cantante britannica, Miriam Stockley, che \u00e8 anche la voce della band Adiemus.\nMEIKO.\nMEIKO Vocaloid \u00e8 un software DTM (Musica Desktop) creato da Crypton Future Media, pubblicato il 5 novembre 2004. \u00c8 il primo vocaloid giapponese, nonch\u00e9 primo Vocaloid giapponese femminile, che utilizza il motore Vocaloid sviluppato da Yamaha. La sua voce \u00e8 fornita dalla cantante giapponese Meiko Haig\u014d (\u62dd\u90f7 \u30e1\u30a4\u30b3). L'illustrazione \u00e8 stata fatta da Shogo Washizu, che viene spesso chiamato \u308f\u3063\u3057\u30fc (Wasshi) e che una volta era un membro della Crypton.\nAnche lei possiede una versione maschile, chiamata MEITO.\n\u00c8 riconoscibile per i capelli corti castani e il completo rosso.\nKAITO.\nKAITO \u00e8 un vocaloid giapponese maschile creato da Crypton Future Media ed \u00e8 stato pubblicato il 17 febbraio 2006. Utilizza il vecchio motore Vocaloid sviluppato dalla Yamaha. KAITO \u00e8 stato creato come controparte di MEIKO e sviluppato insieme a le: il nome \"KAITO\" \u00e8 stato scelto per la facilit\u00e0 con cui veniva pronunciato dai non giapponesi e per come il suo suono si sposasse bene con quello di \"MEIKO\", al quale \u00e8 spesso associato. La voce di KAITO \u00e8 campionata dal cantante giapponese Naoto Fuuga e il suo simbolo \u00e8 il gelato. Il suo genderswap \u00e8 chiamato KAIKO e l'illustrazione \u00e8 stata fatta da Takashi Kawasaki.\nSeconda generazione.\nSweet Ann.\nSweet Ann \u00e8 un Vocaloid rilasciato da PowerFX. \u00c8 stato il primo vocaloid creato utilizzando il software aggiornato Vocaloid2. Il suo nome \u00e8 un gioco di parole basato sulle origini della casa di sviluppo che si trova appunto in Svezia (in inglese Sweden). \u00c8 doppiata da una cantante australiana non precisata di nome Jody: molte persone credono che sia doppiata dalla cantante Jodi Martin.\nHatsune Miku.\n\u00c8 il secondo applicativo per \"Vocaloid2\", uscito il 31 agosto 2007. Il nome dell'applicativo \u00e8 quello del personaggio ideato per dare la voce al sintetizzatore, ed \u00e8 la combinazione di , , e , che si pu\u00f2 tradurre dunque come \"Prima voce del futuro\". La voce \u00e8 stata ottenuta campionando quella di Saki Fujita, una doppiatrice giapponese.\nUn manga di Hatsune chiamato \"Maker Hik\u014dshiki Hatsune Mix\" \u00e8 pubblicata sulla testata \"Comic Rush\" il 26 novembre 2007, edita dalla Jive. Il manga \u00e8 disegnato da Kei, Il character designer di Miku Hatsune. A Miku Hatsune sono stati intitolati anche due videogiochi musicali: ' e '.\nIl suo simbolo \u00e8 il porro, a causa di un gioco di parole tra \"NEGIES\", il nome del firewall \"difensivo\" del sistema operativo, e \"negi\", che in giapponese significa appunto porro. Ha tatuato il codice 01 in rosso sulla spalla sinistra, in quanto primo Vocaloid ad avere un personaggio, seppur virtuale, legato alla voce: il disegno dei vocaloid venuti prima di Hatsune Miku non rappresentava il personaggio, ma era solo un'immagine sulla scatola contenente il programma\nIl 30 aprile 2010 \u00e8 stata pubblicata la sua versione Append, ovvero una sua estensione con un miglioramento della voce; \u00e8 stata poi annunciata l'uscita della versione inglese del suo voicebank.\nIl genderswap, ovvero la versione di sesso opposto di Hatsune Miku, \u00e8 \"Hatsune Mikuo\".\nL'outfit di Mikuo \u00e8 molto simile a quello della sua controparte femminile, ma invece della gonna indossa dei pantaloni neri, porta una camicia a maniche corte e scarpe nere da uomo.\nIn quanto \"fanmade\" (non originale, creato dai fan) non \u00e8 mai apparso in alcun concerto: ciononostante nel marzo 2010, sul forum ufficiale giapponese dei Vocaloid, fu fatto un sondaggio sul miglior Vocaloid creato dai fan; Mikuo arriv\u00f2 primo, Meiko Sakine (versione adolescente di Meiko) seconda e Akaito Shion (alterazione di Kaito) terzo.\nIl suo simbolo \u00e8 lo stesso di Miku, il porro.\nKagamine Rin/Len.\nUscito il 27 dicembre 2007, \u00e8 il terzo applicativo nella serie dei personaggi per Vocaloid2. Il pacchetto include due voci: una femminile (\"Rin\") e una maschile (\"Len\"), entrambe campionate dalla doppiatrice giapponese Asami Shimoda. Rin e Len sono \"riflessi speculari\", come se fossero l'uno la versione maschile dell'altra e viceversa, e sono quasi identici sia nell'aspetto sia nell'abbigliamento.\nSebbene il fandom li chiami gemelli, la Crypton non ha rilasciato ulteriori informazioni sul grado di parentela. I loro simboli sono il mikan, un tipo di arancia giapponese, per Rin e la banana per Len. Entrambi recano il tatuaggio 02, essendo appunto i secondi ad avere un personaggio legato alle loro voci. I loro genderswap sono convenzionalmente chiamati Rinto e Lenka.\nIn seguito a problemi riscontrati con il software, il 18 maggio 2008 \u00e8 stata pubblicata la versione \"ACT 2\", che mira a risolvere determinati errori, tra cui un noto errore e difetto di Len: egli infatti \u00e8 considerato uno shota nell'ACT 1, tuttavia il problema non \u00e8 stato risolto, ma delle piccole differenze compaiono nel pacchetto Append, rilasciato nel 2010. (Giuro che se mi chiamate shota vi rubo le ginocchia. -Len Kagamine)\nPrima.\nPrima \u00e8 il primo Vocaloid pubblicata dalla Zero-G il 14 gennaio 2008 su VOCALOID2. Il nome Prima deriva dal termine \"prima donna\", utilizzato per descrivere la donna in primo piano in una produzione teatrale e lirica e quella con pi\u00f9 talento.\nGackpoid.\nKamui Gakupo (\u795e\u5a01 \u304c\u304f\u307d) o Gackpoid o Gackpo come viene anche chiamato, \u00e8 uno dei sintetizzatori di Vocaloid2, creato dalla Yamaha Corporation e pubblicato da INTERNET Co. Ltd il 31 luglio 2008.\nLa sua voce \u00e8 stata presa dal cantante giapponese Gackt d'altronde, come parte suo nome. Il suo simbolo \u00e8 la melanzana, perch\u00e9 il colore dei suoi capelli assomiglia a quello della verdura\nIl carattere avatar del software \u00e8 stato disegnato dal disegnatore Kentar\u014d Miura e il suo genderswap, creato dai fan, si chiama Kamui Gakuko.\nMegurine Luka.\nUscito il 30 gennaio 2009, \u00e8 il terzo software della serie Vocaloid2 della Crypton. \u00c8 in grado di riprodurre la lingua inglese e giapponese, anche se l'accento dominante \u00e8 il secondo. La voce, femminile, \u00e8 stata campionata dalla doppiatrice e cantante giapponese . Il timbro \u00e8 caldo e maturo, ma pu\u00f2 essere utilizzato in maniera differente, conferendo toni pi\u00f9 acuti.\nIl suo simbolo \u00e8 il tonno (in giapponese \"maguro,\" dal suono simile al suo cognome), il tatuaggio sul braccio \u00e8 03, per essere il terzo ad avere un personaggio legato alla voce, e il suo genderswap \u00e8 Megurine Luki o Luke. Anche Luka \u00e8 stata dotata di un Append, anche se non \u00e8 stato rilasciato commercialmente. Edit 1: \u00c8 stato rilasciato\nMegpoid.\nGUMI (\u30b0\u30df) \u00e8 la mascotte ufficiale di Megpoid (\u30e1\u30b0\u30c3\u30dd\u30a4\u30c9 / Meguppoido), che \u00e8 un sintetizzatore software di canto alimentato da Vocaloid2 e pubblicato da INTERNET Co. Ltd il 25 giugno 2009. Il nome Gumi proviene dal soprannome d'infanzia della doppiatrice, il cui nome completo \u00e8 Megumi Nakajima.\nLa denominazione di questo prodotto \u00e8 molto confusa: il software Vocaloid ha di per s\u00e9 il nome ufficiale Megpoid e GUMI \u00e8 il personaggio avatar del software, ritratto dal disegnatore Masami Yuuki. (\u3086\u3046\u304d \u307e\u3055\u307f, \"Yuuki Masami\").\nIl suo genderswap \u00e8 chiamato GUMO o GUMIYA.\nSONiKA.\nSONiKA \u00e8 il quinto Vocaloid creato dalla Zero-G. Rilasciato il 14 luglio 2009, \u00e8 la terza Vocaloid con voce inglese che utilizza la versione aggiornata di Vocaloid2. Pi\u00f9 tardi \u00e8 diventato il primo Vocaloid ad essere rilasciato in Cina.\nNon si sa nulla della persona che ha fornito la voce, tranne che era una cantante dilettante.\nSF-A2 miki.\nKaihatsu Kodo (Codice di Sviluppo) SF-A2 miki \u00e8 un Vocaloid giapponese, pubblicato il 4 dicembre 2009 su Vocaloid2 dalla AHS-Software, insieme a Kaai Yuki e Hiyama Kiyoteru. \u00c8 basata sulla voce di Miki Furukawa ed \u00e8 illustrata da Yusuke Kozaki. Ha l'aspetto di un androide, dall'et\u00e0 approssimativa di 14/15 anni, come affermato da Yusuke Kozaki stesso: essendo un androide, la sua pelle \u00e8 fatta da una particolare resina. Il suo genderswap \u00e8 chiamato Mikio.\nKaai Yuki.\nKaai Yuki (\u6b4c\u611b\u30e6\u30ad) \u00e8 un Vocaloid giapponese, pubblicato il 4 dicembre 2009 su Vocaloid2, insieme a SF-A2 miki e Hiyama Kiyoteru. \u00c8 stata sviluppata dalla AH-Software. Esteticamente \u00e8 una bambina di 9 anni ed \u00e8 studentessa di Hiyama Kiyoteru. Entrambi vennero accusati di pedofilia, cosa che la AHS-Software sment\u00ec subito. \u00c8 doppiata da una bambina delle elementari, che per motivi legali non pu\u00f2 essere citata.\nHiyama Kiyoteru.\nHiyama Kiyoteru (\u6c37\u5c71 \u30ad\u30e8\u30c6\u30eb) \u00e8 un Vocaloid giapponese, pubblicato il 4 dicembre 2009 su Vocaloid2 insieme ad SF-A2 miki e Kaai Yuki. Anche questo vocaloid \u00e8 stato sviluppato dalla AH-Software.: uficialmente \u00e8 il professore di Kaai Yuki ed \u00e8 molto bravo in matematica. Si esibisce con la band rock Ice Mountain, con lo pseudonimo \"Ice Mountain Teru\" nei fine settimana ed \u00e8 doppiato da Kiyoshi Hiyama.\nBIG AL.\nBIG AL \u00e8 un Vocaloid annunciato il 21 gennaio 2007. Una versione del plugin \u00e8 stata rilasciata sul sito PowerFX il 22 dicembre 2009, con una versione su DVD che \u00e8 stata resa disponibile solo dopo il Natale del 2007 per Vocaloid2.\n\u00c8 doppiato da due doppiatori: questo \u00e8 dovuto a problemi di Michael King, il doppiatore originale, che era in tourn\u00e9e e che quindi non pot\u00e9 continuare le registrazioni e sostituire quelle danneggiate. \u00c8 doppiato anche da Frank Sanderson, dipendente della Power FX e della Zero-G.\nTonio.\nTonio fa seguito al successo di Prima dei Vocaloid, annunciato dalla Zero-G e rilasciato a febbraio 2010. \u00c8 un cantante virtuale, modellato sulla voce di un cantante professionista di musica classica e che sfrutta Vocaloid2.\nLily.\nLily (\u30ea\u30ea\u30a3 Ririi) \u00e8 un personaggio ufficiale di un sintetizzatore vocale, creato dalla INTERNET Co. per Vocaloid2. Le sue caratteristiche sono state sviluppate da Yamaha, Avex Management Co. Ltd e aniM.O.V.E. .\nLily \u00e8 stata pubblicata il 25 agosto 2010 e il suo design \u00e8 di Kei. La sua voce proviene dalla voce di Yuri Masuda (\u76ca\u7530 \u4f51 \u91cc, Yuri Masuda), una cantante giapponese: ha i capelli biondi lunghi ed era l'avatar di Yuri Masuda stessa, prima di venir usata come illustrazione per Vocaloid.\nVY1 Mizki.\nVY1 (sta per \"Vocaloid Yamaha 1\", \u00e8 stato anche con il nome in codice di \"MIZKI\" in riferimento alla Hanamizuki) \u00e8 il primo della serie VY sviluppato da Yamaha e prodotto da Bplats, Inc. \u00c8 stato pubblicato in edizioni deluxe e standard, il 1\u00ba settembre 2010 per VOCALOID2.\nGachapoid.\nGachapoid (\u30ac\u30c1\u30e3\u30c3\u30dd\u30a4\u30c9 / Gachappoido), conosciuto anche come Ryuto (\u30ea\u30e5\u30a6\u30c8 \"Ry\u016bto\") \u00e8 un VOCALOID2 giapponese pubblicato l'8 ottobre 2010 e prodotto dalla Internet Co., Ltd. Il suo nome segue la tradizione di Internet Co., Ltd che conferisce il carattere mascotte e il software in s\u00e9 con due nomi diversi.\nLa denominazione di questo prodotto \u00e8 molto confusa. Il software Vocaloid \u00e8 di per s\u00e9 sotto il nome ufficiale \"Gachapoid\", e Ryuto \u00e8 il carattere avatar del software.\nEsteticamente, Ryuto \u00e8 un bambino dai capelli verdi, anche se in realt\u00e0 rappresenta un dinosauro, protagonista di serie animate per bambini giapponese. \u00c8 stato creato per un parlato fluente, utilizzando il motore Vocaloid-Flex. Questo \u00e8 il motivo della sua voce \"particolare\".\nDoppiato da Kuniko Amemiya.\nNekomura Iroha.\nNekomura Iroha (\u732b \u6751 \u3044\u308d\u306f) \u00e8 un Vocaloid creato da SANRIOWAVE Co., LTD. nel 2009. Anche con una collaborazione tra AH-Software, \u00e8 stata pubblicata come VOCALOID2 il 22 ottobre 2010.\n\"Iroha\" \u00e8 la variante antica giapponese di \"ABC\" (come si vede nella poesia giapponese Iroha) e \"I, Ro, Ha\" significa \"A (La), B (Si), C (Do)\" della scala delle sette note musicali.\n\u00c8 illustrato da Okama, un mangaka e illustratore giapponese. Ha i capelli rosso pallido corti. \u00c8 la prima Kittyler ad essere un vocaloid, ed ha anche una storia ben strutturata. I model pi\u00f9 famosi per MikuMikuDance di Iroha Nekomura sono creati da ISAO, e sono venduti nella rivista Windows100%. Nonostante Iroha sia una ragazza, il suo doppiatore Kyounosuke Yoshitate \u00e8 un maschio.\nUtatane Piko.\nUtatane Piko (\u6b4c\u624b\u97f3 \u30d4\u30b3) \u00e8 il primo e unico Vocaloid prodotto dalla Sony Music Distribution in collaborazione con la Ki/oon Records e utilizza il motore di sintesi vocale VOCALOID2. Il suo nome risulta la combinazione di Utata (\u6b4c\u624b Cantante), Ne (\u97f3 Suono) e Piko (\u30d4\u30b3), popolare cantante Nico Nico Douga, che si pu\u00f2 tradurre dunque come \"Voce del Cantante Piko\".\n\u00c8 caratterizzato da una voce nasale e acuta, tipicamente \"shota\", riuscendo per\u00f2 a suonare bene con qualche edit anche nel range grave. Anche se si tratta di un maschio privo di un'et\u00e0 ufficiale, il suo aspetto ricorda molto quello di una giovane ragazza, contraddistinto per\u00f2 da un abbigliamento futuristico spiccatamente \"cyberpunk\", prevalentemente bianco e nero, con luci di color verde/azzurro e da corti capelli bianchi, contrassegnati da un ciuffo di capelli sulla sommit\u00e0 del capo a forma della lettera \"P\" e infine, da un lungo cavo USB che funge come una sorta di coda. Inoltre, come anche affermato dall'illustratore della sua boxart, YukitA, l'avatar pare affetto da eterocromia (occhio destro verde, occhio sinistro azzurro). Il suo design venne accusato di plagio, in quanto molto simile a quello della Vocaloid SF-A2 Miki, rilasciata appena un anno prima dalla AH-Software, a sua volta accusata di plagio dalla Crypton Future Media per essere troppo simile ai propri avatar \"Character Vocal series\" della seconda generazione (CV01, CV02, CV03) e quindi trattasi il caso della cosiddetta \"Formula Miku\".\n\u00c8 stato rilasciato l'8 dicembre 2010, ad un prezzo di 15.750 \u00a5 (140\u20ac circa), \u00e8 il primo Vocaloid ad essere stato distribuito solo in download al momento del suo rilascio e l'unica voicebank giapponese del secondo engine a non essere stata aggiornata per gli engine successivi.\nKagamine Rin/Len Append.\nIl 27 dicembre 2010 \u00e8 stata pubblicata la versione Append dei VOCALOID2 Kagamine Rin/Len. Per \"Append\" si intende un'estensione e miglioramento della voce. Rin/Len Append si avvalgono di tre voci a testa: \"Power\", \"Warm\" e \"Sweet\" per Rin; \"Power\", \"Cold\" e \"Serious\" per Len.\nVY2 Yuuma.\nVY2 (che sta per \"Yamaha Vocaloid 2\", \u00e8 stato anche rilasciato col nome in codice \u52c7 \u9a6c, \"Yuuma\", che significa \"cavallo coraggioso\") \u00e8 il secondo della serie VY senza avatar dei Vocaloid, prodotto da Bplats VY1. Nagimiso (\u306a\u304e \u307f\u305d) e Kazeno (\u98ce \u4e43) sono stati assunti per creare la figura per il pacchetto di VY2. Tra i fan \u00e8 molto diffuso il design di 66 (roro). \u00c8 stato pubblicato il 25 aprile 2011 su VOCALOID2.\nTerza Generazione.\nVY1v3.\nL'aggiornamento della VOCALOID2 VY1, pubblicato il 21 ottobre 2011. A differenza della sua versione originale, la versione V3 ha un tono di voce molto pi\u00f9 naturale.\nMEW.\nMEW \u00e8 un Vocaloid prodotto dalla Yamaha come primo dei VOCALOID3. La sua voce \u00e8 la voce della cantante Miu Sakamoto e usa come motore il VOCALOID3. Il suo nome viene dalla pronuncia di MEW, e il gatto sulla boxart si chiama Sabami, ed \u00e8 il gatto di Miu Sakamoto.\nMegpoid V3.\nL'aggiornamento della VOCALOID2 Megpoid. \u00c8 stata pubblicata il 21 ottobre 2011 e contiene quattro voci (\"Power\", \"Adult\", \"Sweet\" e \"Whisper\").\nSeeU.\nSeeU (in coreano \uc2dc\uc720, in giapponese \u30b7\u30e6) \u00e8 un voicebank per VOCALOID3, il primo Vocaloid coreano e giapponese quindi il primo Vocaloid \"coreano/giapponese bilingue\". La voce \u00e8 dell'artista Kim Da Hee (Ex membro della band K-pop femminile \"Glam\"). Il suo rilascio \u00e8 avvenuto nel 21 ottobre 2011 (Corea del Sud) e il 16 dicembre 2011 (Giappone). Il suo genderswap ufficiale mostrato l'11 agosto 2015 si chiama ZeeU.\nOLIVER.\nOLIVER \u00e8 un Vocaloid inglese sviluppato dalla PowerFX e dalla nuova compagnia dei VOCALOID, VocaTone. La sua voce \u00e8 di un ragazzo tredicenne proveniente dalla Bretagna, il cui nome, per motivi legali, non pu\u00f2 essere reso pubblico. \u00c8 un soprano ed \u00e8 il primo Vocaloid maschile piccolo che non utilizza una voce maschile adulta ed \u00e8 il primo Vocaloid in lingua inglese su VOCALOID3. \u00c8 illustrato da LawlietLK, insieme ad un uccellino, un cardellino americano spesso chiamato dai fan \"James\".\nCUL.\nCUL (\u30ab\u30eb Karu) \u00e8 la mascotte e conduttrice dello show Vocalo-Revolution. Il suo nome ha un duplice significato: CUL per Culture e CUL per Culnoza. Quando conduceva Vocalo-Revolution non aveva ancora una voce, cos\u00ec si ritrov\u00f2 ad essere doppiata da VY1. Solo in seguito venne fatto un sondaggio per scegliere la voce di CUL, e i fan scelsero la cantante e doppiatrice Eri Kitamura. \u00c8 stata rilasciata per VOCALOID3 il 22 dicembre 2011 dalla Internet Co.\nYuzuki Yukari.\nYuzuki Yukari (\u7d50\u6708\u3086\u304b\u308a) \u00e8 il primo Vocaloid sviluppato per VOCALOID3 della AH-Software e VocaloMakets. \u00c8 il primo caso di Vocaloid ad avere un voicebank anche per Voiceroid+, un programma sviluppato dalla AHS Software con l'abilit\u00e0 di riprodurre un parlato fluente e realistico. Il suo nome significa \"vi unisce tutti con la sua voce\", scritta che appare in inglese sulla sua boxart e all'interno del suo bracciale. Doppiata da Chihiro Ishiguro.\nBruno.\nBruno \u00e8 il primo Vocaloid capace di cantare in spagnolo insieme a Clara, sua controparte femminile. \u00c8 prodotto dalla Voctro-Labs ed \u00e8 venduto in diversi pacchetti: voicebank, voicebank pi\u00f9 editor, voicebank pi\u00f9 Clara.\nClara.\nClara \u00e8 la controparte femminile di Bruno, e con lui \u00e8 la prima Vocaloid capace di cantare in spagnolo. \u00c8 prodotta dalla Voctro-Labs e viene venduta in vari pacchetti: quello solo voicebank, voicebank pi\u00f9 editor, voicebank di Clara pi\u00f9 Bruno.\nIA.\nIA - ARIA ON THE PLANETES - (\u30a4\u30a2) \u00e8 un vocaloid doppiato dalla cantante giapponese Lia, conosciuta per \"Tori no Uta\", usata come canzone di apertura della \"visual novel\" \"Air\". Il suo design \u00e8 stato definito da Aka Akasaka. IA proviene dalla fine del nome della propria doppiatrice, Lia. Esiste da sua versione genderswap IO o IAN. IA \u00e8 stata pubblicata il 27 gennaio 2012 e distribuita dalla 1st Place. Il 27 giugno 2014 \u00e8 stata pubblicata una sua nuova voicebank, IA ROCKS. Entrambi i pacchetti sono stati rilasciato su VOCALOID3.\nMegpoid Native.\nAggiornamento speciale della VOCALOID2 Megpoid. Rilasciato nel 16 marzo 2012, questa voce riproduce in modo fedele la voce originale di Megpoid ai tempi di VOCALOID2.\nAoki Lapis.\nAoki Lapis (\u84bc\u59eb\u30e9\u30d4\u30b9) fa parte dei vocaloid rilasciati su VOCALOID3. Pubblicata il 6 aprile 2012, \u00e8 il primo vocaloid prodotto dalla I-Style Project. Prima di avere un nome era conosciuta come I-Style Chan. La pietra che la rappresenta \u00e8 il Paraiba Tourmaline, che ha incastonata nelle cuffie/fermacapelli. \u00c8 anche una dei primi VOCALOID ad essere utilizzabile su iVOCALOID (applicazione per iPad) e ad avere una SE (Second Edition). \u00c8 la sorella minore di Merli.\nLily V3.\nL'aggiornamento della VOCALOID2 Lily. \u00c8 stata pubblicata il 19 aprile 2012 e contiene due voci: una voce \"Upgrade\" con un tono pi\u00f9 naturale e una voce \"Native\" che invece, riproduce in modo fedele la voce originale di Lily ai tempi di VOCALOID2.\nTone Rion.\nTone Rion (\u514e\u7720 \u308a\u304a\u3093) \u00e8 il nome di un Vocaloid femminile sviluppato da MoeJapan su VOCALOID3. \u00c8 nota per la sua graziosa voce nasale. Il nome deriva dal Kanji \u514e (Usagi, cio\u00e8 coniglio) e \u7720 (Nemuri, cio\u00e8 sonno).\nIl suo concept prevede che Rion sia una maid proveniente dal 3011 che vuole diventare un Idol, e va al Dear Stage di Akihabara.\nLuo Tianyi.\nLuo Tianyi (\u6d1b\u5929\u4f9d, \u6d1b \u00e8 il cognome, \u5929\u4f9d il nome) \u00e8 la vincitrice del contest per il design del primo Vocaloid cinese. Fa parte dei Vocaloid rilasciati su VOCALOID3, e il suo nome originario era Yayin Gongyu. Terminato il concorso, le sono stati modificati nome e abiti. Viene pubblicata il 12 luglio 2012.\nLe \u00e8 stato dedicato un anime di cinque brevi episodi di nome Vocaloid China Project, in cui compaiono gli altri quattro personaggi del VCP: Yuezheng Ling (\u4e50\u6b63\u7eeb, \u4e50\u6b63 il cognome, \u7eeb il nome), Yuezheng Longya (\u4e50\u6b63\u9f99\u7259, \u4e50\u6b63 il cognome, \u9f99\u7259 il nome), Zhiyu Moke (\u5fb5\u7fbd\u6469\u67ef, \u5fb5\u7fbd il cognome, \u6469\u67ef il nome), Mo Qingxian (\u58a8\u6e05\u5f26, \u58a8 il cognome, \u6e05\u5f26 il nome).\nHa 15 anni ed \u00e8 un angelo venuto sulla Terra con la missione di diffondere la musica nel mondo. Ammira moltissimo gli altri VOCALOID e sogna di poter fare la loro stessa cosa un giorno, ovvero portare la felicit\u00e0 al mondo con le canzoni. Sebbene non riesca a comunicare con gli esseri umani a causa dei problemi linguistici tra gli esseri umani e i Vocaloid, \u00e8 molto sensibile alle emozioni altrui e pu\u00f2 usare le canzoni per esprimere le proprie emozioni e i propri pensieri. Pu\u00f2 individuare la canzone nel cuore delle persone. La \"Canzone\" pu\u00f2 essere espressa come il sentimento pi\u00f9 forte che prova la persona in quel momento o una melodia che la rappresenta. Anche se la persona non pu\u00f2 esprimere la propria canzone, Tianyi pu\u00f2 comunque sentirla e cantarla. Di carattere introverso, \u00e8 il tipo di persona che non si arrende facilmente.\nHa due genderswap: Tianer e Tianlang.\nIl nome \"Tianer\" \u00e8 stato scelto perch\u00e9 l'ideogramma \"yi\" (\u4f9d) di Tianyi si pronuncia come \"uno\" (\u4e00), e \"er\" significa \"due\" (\u4e8c).\nGackpoid V3.\nL'aggiornamento del VOCALOID2 Gackpoid. \u00c8 stato pubblicato il 13 luglio 2012 e contiene tre voci: \"Power\", \"Whisper\" e \"Native\".\nVY2v3.\nL'aggiornamento del VOCALOID2 VY2. \u00c8 stato pubblicato il 19 ottobre 2012 e contiene due voci: una \"Standard\" e una \"Falsetto\".\nMAYU.\nMAYU \u00e8 una Vocaloid femminile, caratterizzara dalla sua voce molto graziosa. Anche se sembra molto dolce, viene considerata dai fan una Yandere, infatti in molte canzoni viene raffigurata con un'ascia insanguinata. \u00c8 spesso rappresentata con un coniglio di pezza, Usano Mimi (gioco di parole, significa Orecchie da coniglio), che funge anche da microfono. Per la rivista Windows100% \u00e8 stato rilasciato un model per MikuMikuDance creato da Saboten.\nAVANNA.\nAVANNA \u00e8 un Vocaloid prodotto dalla Zero-G, creatori dei primi VOCALOID, LEON e LOLA. \u00c8 illustrata dalla producer Empath-P (AkiGlancy) ed \u00e8 basata su un concept celtico. AkiGlancy ha ammesso di volerle dare un concept che ricordasse un elfo, ma la Zero-G non accett\u00f2. Tuttavia sulla sua boxart \u00e8 possibile vedere in trasparenza una sua versione pi\u00f9 somigliante ad un elfo.\n\u00c8 il primo e unico Vocaloid della Zero-G rilasciato su VOCALOID3.\nKAITO V3.\nL'aggiornamento del VOCALOID1 KAITO pubblicato il 15 febbraio 2013 sia per PC che per Mac. Ha tre voci giapponesi (\"Straight\", \"Soft\" e \"Whisper\") e una voce inglese.\nMegpoid English.\nTerzo aggiornamento del VOCALOID2 Megpoid. Rilasciato nel 28 febbraio 2013, contiene una sola voce interamente in lingua inglese.\nZola project.\nSi tratta di tre Vocaloid (YUU, KYO e WIL) creati per il decimo anniversario di VOCALOID. I loro doppiatori sono tre cantanti (Minorun, NANOX. e Maui) che hanno realizzato, insieme, tre canzoni.\nYANHE.\nYANHE (\u8a00\u548c, Y\u00e1nh\u00e9) \u00e8 un Vocaloid cinese, creato da Bplats, Inc. in collaborazione con YAMAHA su VOCALOID3. La sua voice provider \u00e8 Seira Ry\u016b, una doppiatrice bilingue cinese-giapponese.\nHatsune Miku V3 English.\nPrimo aggiornamento del VOCALOID2 Hatsune Miku su VOCALOID3. Rilasciato nel 31 agosto 2013 tramite download, contiene una sola voce interamente in lingua inglese. La copia fisica \u00e8 stata resa disponibile da settembre 2013.\nYOHIOloid.\n\u00c8 un Vocaloid pubblicato nel maggio 2013. \u00c8 un vocaloid della PowerFX e pu\u00f2 cantare in inglese e giapponese, di cui il voice provider \u00e8 YOHIO, un cantante svedese conosciuto anche in Giappone.\nHatsune Miku V3.\nL'aggiornamento della VOCALOID2 Hatsune Miku pubblicata il 26 settembre 2013 sia per PC che per Mac. Ha quattro voci giapponesi: \"Soft\", \"Solid\", \"Dark\" e \"Sweet\". Successivamente sono state rese disponibili tramite download altre due voci, sempre giapponesi: \"Vivid\" e \"Light\".\nMAIKA.\n\u00c8 un Vocaloid spagnolo rilasciato dalla Voctro Labs, come Bruno e Clara. \u00c8 stata pubblicata il 18 dicembre 2013 e pu\u00f2 cantare principalmente in spagnolo, ma con la modifica di fonemi pu\u00f2 cantare anche in inglese, giapponese, portoghese (brasiliano), italiano e catalano.\nMerli.\nMerli \u00e8 un Vocaloid prodotto dalla I-Style Project su VOCALOID3. \u00c8 la sorella maggiore di Aoki Lapis e la pietra da cui prende spunto \u00e8 la Merlinite. Con lei si ha per la prima volta il concetto di \"fratellanza\" tra VOCALOID. Rappresenta l'oscurit\u00e0, mentre sua sorella Lapis la luce.\nMacne Nana.\nMacne Nana \u00e8 un Vocaloid giapponese e inglese pubblicato nel gennaio 2014, sviluppato e distribuito dalla Bplats, Inc. sotto la YAMAHA Corporation, in collaborazione con Macne Nana Project (MI7 Japan Inc.) su VOCALOID3. Il suo voice provider \u00e8 Haruna Ikezawa, attrice giapponese. Inoltre \u00e8 il primo della famiglia Macne ad essere diventato un VOCALOID, perch\u00e9 tutti i membri Macne (inclusa Nana) sono degli UTAU.\nMEIKO V3.\nL'aggiornamento del VOCALOID1 MEIKO pubblicato il 4 febbraio 2014 sia per PC che per Mac. Ha quattro voci giapponesi (\"Power\", \"Straight\", \"Dark\" e \"Whisper\") e una voce inglese.\nKokone.\nKokone \u00e8 un Vocaloid pubblicato il 14 febbraio 2014 sviluppato dalla Internet Co. Ltd. su VOCALOID3. Il Vocaloid \u00e8 compatibile anche per Cubase NEO. Il suo nome significa \"il suono del cuore\" (Koko = Kokoro = Cuore) (Ne = Oto = Suono). La voice provider non \u00e8 mai stata rivelata.\nAnon e Kanon.\nSono dei Vocaloid giapponesi sviluppate e distribuite da Bplats, inc, sono state rilasciate nel marzo 2014 per VOCALOID3 engine, le loro Voice Provider non sono mai state rivelate. Sono disponibili sia per Windows che per Mac. Una versione scaricabile del Software \u00e8 stata pubblicata il 3 marzo, mentre una versione pacchettizzata \u00e8 stata pubblicata pi\u00f9 tardi nello stesso mese. Sono rappresentate come gemelle, gli abiti delle ragazze sono simili ma non identici, alcuni dettagli sono speculari o leggermente alterati.\nV Flower.\nV Flower \u00e8 un Vocaloid della Gynoid Co. annunciato nell'aprile del 2014. Nel 9 maggio 2014 \u00e8 stato possibile acquistarlo in rete, ma si \u00e8 potuto acquistare fisicamente (la confezione) il 16 luglio 2014.\nInoltre \u00e8 lei a cantare la versione alternativa di \"Leia\" di Megurine Luka.\nTohoku Zunko.\nTohoku Zunko \u00e8 un Vocaloid giapponese creato e distribuito da AH-Software Co. Ltd, pubblicata il giugno 2014 per VOCALOID3. Inizialmente era stata creata per supportare la regione giapponese di Tohoku, colpita da uno tsunami nel 2011. Essa \u00e8 anche un VOICEROID, che si usa per far parlare un VOCALOID. Il suo voice provider \u00e8 Satomi Sat\u014d, attrice giapponese.\nIA ROCKS.\nAggiornamento speciale per la VOCALOID3 IA. Rilasciata il 27 giugno 2014, questa voce \u00e8 portata per il genere rock rispetto alla voce originale.\nGalaco NEO.\nL'aggiornamento della VOCALOID3 privata Galaco. \u00c8 stata rilasciata commercialmente il 5 agosto 2014 e contiene due voci: una voce detta \"Red\" basata sulla voce della versione \"Prize\" e una voce \"Blue\" che invece ha un tono diverso e molto pi\u00f9 naturale rispetto alla versione originale.\nRana.\nRana \u00e8 un Vocaloid giapponese sviluppato da We've Inc. e distribuito dalla Internet Co. Ltd. \u00c8 stata rilasciata per VOCALOID3. Il suo voice provider \u00e8 Ai Kakuma (\u52a0 \u9688 \"Kakuma Ai\"), una doppiatrice giapponese. La sua voce \u00e8 stata descritta da Kasane, un produttore a cui \u00e8 stato concesso l'uso precoce di Rana, come maschiaccio e adatta al rock. Attualmente \u00e8 stata confermata solo per essere a disposizione della rivista Vocalo-P ni Naritai, ed \u00e8 incerta la possibilit\u00e0 di un suo rilascio fisico o digitale.\nA causa del metodo di ottenimento di Rana, lei \u00e8 un VOCALOID esclusivo per il Giappone, ed \u00e8 attualmente impossibile ricevere una copia completa, se non si dispone di un indirizzo postale giapponese da cui inviare i biglietti. \u00c8 la prima VOCALOID rilasciata con restrizioni permanenti che impediscono agli utenti stranieri di ottenere la copia completa a causa di motivi legali.\nGachapoid V3.\nL'aggiornamento del VOCALOID2 Gachapoid, pubblicato il 17 ottobre 2014. A differenza di tutti gli altri aggiornamenti, quello di Gachapoid \u00e8 stato reso disponibile solo tramite download.\nChika.\nChika \u00e8 un Vocaloid giapponese sviluppato e distribuito da Internet Co. Ltd. ed \u00e8 stato rilasciato nel mese di ottobre 2014 per il motore VOCALOID3. \u00c8 doppiata da Chiaki Ito (\u4f0a\u85e4 \u5343\u6643 \"Itou Chiaki\"), un membro del gruppo pop giapponese AAA.\nXin Hua.\nXin Hua (\u5fc3\u83ef, X\u012bn Hu\u00e1) \u00e8 la terza Vocaloid cinese ad essere stata rilasciata, ma la quinta ad essere annunciata. \u00c8 stata prodotta per Gynoid in Taiwan e, proprio per questa ragione, ha un accento taiwanese marcato. La sua produzione \u00e8 durata circa due anni, tenuta segreta quasi fino alla sua uscita. Per la durata della sua produzione si \u00e8 scelto dunque di mantenerla su VOCALOID3. La sua voice provider \u00e8 Wenyi Wang (\u738b\u6587\u5100 \"W\u00e1ng W\u00e9ny\u00ed\") un'aspirante doppiatrice taiwanese.\nYuezheng Ling.\nYuezheng Ling (\u4e50\u6b63\u7eeb, Yu\u00e8zh\u00e8ng L\u00edng) \u00e8 la quarta Vocaloid cinese ad essere rilasciata, ma una delle prime ad essere state create. \u00c8 stata prodotta dalla Shanghai HENIAN Information Technology Co. Ltd. Nonostante esistesse gi\u00e0 VOCALOID4 al suo rilascio, avvenuto il 17 luglio 2015, \u00e8 stato deciso di rilasciarla nella versione precedente. La sua doppiatrice \u00e8 la cantante e cosplayer cinese QI Inory (\u7948Inory \"Q\u00ed Inory\").\nQuarta generazione.\nVY1v4.\nL'aggiornamento della VOCALOID2 VY1. Contiene quattro voci: \"Natural\", \"Normal\", \"Power\" e \"Soft\". Fu pubblicata il 17 dicembre 2014 sia per Microsoft Windows che per macOS limitatamente per gli utenti di Cubase.\nCYBER DIVA.\nCYBER DIVA \u00e8 una Vocaloid pubblicata il 4 febbraio 2015 su VOCALOID4, ed \u00e8 la prima Vocaloid americana della YAMAHA. La sua doppiatrice \u00e8 Jenny Shima, cantante americana, attrice teatrale e modella. \u00c8 la controparte di CYBER SONGMAN.\nYuzuki Yukari V4.\nL'aggiornamento della VOCALOID3 Yuzuki Yukari. \u00c8 stata pubblicata il 18 marzo 2015 e contiene tre voci giapponesi: \"Natural\", \"Soft\" e \"Power\".\nMegurine Luka V4X.\nL'aggiornamento della VOCALOID2 Megurine Luka pubblicata il 19 marzo 2015 sia per PC che per Mac. Ha due voci giapponesi (\"Soft\" e \"Hard\") e due inglesi (\"Straight\" e \"Soft\").\nGackpoid V4.\nL'aggiornamento del VOCALOID2 Gackpoid. Fu annunciato il 31 marzo 2015, ma fu pubblicato il 30 aprile. Contiene tre voci giapponesi: \"Native\", \"Power\" e \"Whisper\".\nSF-A2 miki V4.\nL'aggiornamento del VOCALOID2 SF-A2 miki. Rilasciata il 18 giugno 2015, contiene una voce giapponese detta \"Natural\".\nNekomura Iroha V4.\nL'aggiornamento della VOCALOID2 Nekomura Iroha. Rilasciata il 18 giugno 2015, contiene due voci giapponesi: \"Natural\" e \"Soft\".\nV4 flower.\nL'aggiornamento del VOCALOID3 V flower. Fu annunciata il 23 aprile 2015, ma fu pubblicata il 16 giugno. La boxart \u00e8 stata illustrata da \u25b3\u25cb\u25a1\u00d7 (\"Miwasiba\").\nSachiko.\nUna delle prime Vocaloid della nuova generazione, \u00e8 stata rilasciata in download digitale il 27 luglio 2015 dalla YAMAHA su VOCALOID4, mentre la copia fisica \u00e8 stata rilasciata ad agosto. La sua doppiatrice \u00e8 la cantante giapponese Sachiko Kobayashi (\u5c0f\u6797 \u5e78\u5b50 \"Kobayashi Sachiko\").\nARSLOID.\nPrimo Vocaloid maschile della YAMAHA in collaborazione con la Universal Music Japan su VOCALOID4. Anche se inizialmente si era dubbiosi sul rilascio commerciale, fu rilasciato ufficialmente il 23 settembre 2015. ARSLOID \u00e8 fornito di tre voci giapponesi, una voce standard detta \"ARSLOID\", una voce \"Bright\" e una voce \"Soft\". Il suo doppiatore \u00e8 Akira Kano (\u795e\u751f \u30de\u30ad\u30e9 \"Kano Akira\"), membro del gruppo giapponese ARSMAGNA.\nRUBY.\nPrima Vocaloid sviluppata da una compagnia indipendente. Fu rilasciata in download digitale il 7 ottobre 2015 e il 12 dicembre \u00e8 stata resa disponibile la copia fisica nello stesso anno su VOCALOID4, \u00e8 distribuita dalla PowerFX. Inizialmente doveva essere rilasciata per VOCALOID3 ma con l'avvento della nuova generazione si \u00e8 deciso di spostare il progetto su VOCALOID4.\nRUBY \u00e8 una Vocaloid inglese con fonemi in grado di farla cantare in giapponese. La sua doppiatrice \u00e8 Misha, una youtuber americana famosa per essere anche la doppiatrice dell'UTAU giapponese Makune Hachi. L'illustrazione del personaggio \u00e8 stata realizzata da Natasha Allegri.\nKaai Yuki V4.\nL'aggiornamento del VOCALOID2 Kaai Yuki. Rilasciata il 29 ottobre 2015, contiene una voce giapponese detta \"Natural\".\nHiyama Kiyoteru V4.\nL'aggiornamento del VOCALOID2 Hiyama Kiyoteru. Rilasciato il 29 ottobre 2015, contiene due voci giapponesi: \"Natural\" e \"Rock\".\nMegpoid V4.\nL'aggiornamento del VOCALOID2 Megpoid. Rilasciata il 5 novembre 2015, contiene dieci voci giapponesi (5 voci aggiornate pi\u00f9 5 voci variabili): \"Native\", \"Adult\", \"Power\", \"Sweet\", \"Whisper\", \"Native Fat\", \"Mellow Adult\", \"Power Fat\", \"Natural Sweet\" e \"Soft Wisper\".\nDEX.\nVocaloid inglese maschile della Zero-G, fu pubblicato il 20 novembre 2015 sia per PC sia per MAC su VOCALOID4. Ispirato dal romanzo The Fox and the Hound, inizialmente il suo design originale era previsto con orecchie e coda da lupo. Il suo doppiatore \u00e8 Kenji-B, un Vocaloid-P americano conosciuto su YouTube come Nostraightanswer. \u00c8 la controparte di DAINA.\nDAINA.\nVocaloid inglese femminile della Zero-G, fu pubblicato il 20 novembre 2015 sia per PC sia per MAC su VOCALOID4. Ispirato dal romanzo The Fox and the Hound, inizialmente il suo design originale era previsto con orecchie e coda da volpe. La sua doppiatrice \u00e8 AkiGlancy, una Vocaloid-P americana conosciuta su YouTube come Empath-P. \u00c8 la controparte di DEX.\nRana V4.\nL'aggiornamento del VOCALOID3 Rana. Rilasciata il 1 dicembre 2015, \u00e8 stata rilasciata in due versioni: Una versione \"Upgrade\", per coloro che possedevano la versione precedente di Rana disponibile solo tramite magazine e una versione \"Classica\", per coloro che non erano riusciti ad ottenere la suddetta versione.\nKagamine Rin/Len V4X.\nL'aggiornamento dei VOCALOID2 Kagamine Rin/Len pubblicato il 25 dicembre 2015 sia per PC che per Mac. Ogni personaggio ha tre voci giapponesi (\"Power\", \"Warm\" e \"Sweet\" per Rin; \"Power\", \"Cold\", e \"Serious\" per Len) e una inglese.\nUnity-chan!\nIl pacchetto contiene due personaggi: Otori Kohaku e AKAZA. Sono dei Vocaloid giapponesi sviluppate e distribuite dalla Unity Technologies Japan. Sono state rilasciate il 14 gennaio 2016 per VOCALOID4 ed entrambe sono doppiate dalla doppiatrice Asuka Kakumoto (\u89d2\u5143 \u660e\u65e5\u9999 \"Kakumoto Asuka\"). Sono disponibili sia per Windows che per Mac.\nFukase.\nVocaloid maschile rilasciato per VOCALOID4 il 28 gennaio 2016 dalla YAMAHA. Il personaggio possiede due voci giapponesi (\"Normal\" e \"Soft\") e una inglese. L'illustratore \u00e8 Mikuma ed \u00e8 stato scelto tramite un contest su Pixiv. Il suo doppiatore \u00e8 Satoshi Fukase (\u6df1\u702c \u6167 \"Fukase Satoshi\"), front man della band SEKAI NO OWARI.\n\u00c8 sempre accompagnato da un essere umanoide chiamato Point.\nXingchen.\nXingchen (\u661f\u5c18, X\u012bngch\u00e9n), conosciuta anche come Stardust, \u00e8 il primo Vocaloid cinese ad essere rilasciato su VOCALOID4. \u00c8 stato pubblicato il 13 aprile 2016 dalla Quadimension in collaborazione con la Shanghai HENIAN Information Technology Co. Ltd. La sua doppiatrice \u00e8 l'utaite cinese Chalili (\u8336\u7406\u7406 \"Ch\u00e1l\u01d0l\u01d0\").\nOtomachi Una.\nOtomachi Una (\u97f3\u8857\u30a6\u30ca) \u00e8 un Vocaloid pubblicato il 30 luglio 2016 dalla Internet and Co. in collaborazione con la MTK Inc. su VOCALOID4. Il personaggio possiede due voci giapponesi: \"Sugar\" una voce dal tono dolce e \"Spicy\" una voce consigliata per il rock. La sua doppiatrice \u00e8 Aimi Tanaka (\u7530\u4e2d \u3042\u3044\u307f \"Tanaka Aimi\"), famosa per aver doppiato Umaru Doma nell'anime \"Himouto! Umaru-chan\".\nHatsune Miku V4X.\nL'aggiornamento della VOCALOID2 Hatsune Miku pubblicata il 31 agosto 2016 sia per PC che per Mac. Ha cinque voci giapponesi (\"Original\", \"Soft\", \"Solid\", \"Dark\" e \"Sweet\") e una voce inglese.\nTohoku Zunko V4.\nL'aggiornamento del VOCALOID3 Tohoku Zunko. Rilasciata il 27 ottobre 2016, contiene una voce giapponese detta \"Natural\".\nCyber songman.\nCYBER SONGMAN \u00e8 un Vocaloid pubblicato il 31 ottobre 2016 su VOCALOID4, ed \u00e8 il primo Vocaloid americano della YAMAHA. Non ci sono ancora informazioni riguardo al suo \"voice provider\". \u00c8 la controparte di CYBER DIVA.\nMacne Nana V4.\nL'aggiornamento della VOCALOID3 Macne Nana pubblicata il 15 dicembre 2015 sia per PC che per Mac. Ha una voce giapponese detta \"Natural\" e una voce inglese.\n\u00c8 prodotta dalla MI7 Japan Inc., distribuita dalla AH-Software ed \u00e8 venduta in diversi pacchetti: voicebank separati, voicebank pi\u00f9 editor, voicebank pi\u00f9 Petit.\nMacne Petit.\nMacne Petit \u00e8 un Vocaloid giapponese pubblicato il 15 dicembre 2015, sviluppato e distribuito dalla AH-Software, in collaborazione con Macne Nana Project (MI7 Japan Inc.) su VOCALOID4. Ha dieci anni ed \u00e8 la sorella minore di Nana. Il suo voice provider \u00e8 Haruna Ikezawa (\u6c60\u6fa4 \u6625\u83dc \"Ikezawa Haruna\"), attrice giapponese, nonch\u00e9 la stessa voice provider di Macne Nana. \u00c8 la seconda della famiglia Macne ad essere diventato un VOCALOID, perch\u00e9 tutti i membri Macne (incluse Nana e Petit) sono degli UTAU.\nMacne Petit \u00e8 venduta in diversi pacchetti: voicebank, voicebank pi\u00f9 editor, voicebank pi\u00f9 Macne Nana.\nUNI.\nUni (\uc720\ub2c8) \u00e8 la prima Vocaloid coreana ad essere rilasciata su VOCALOID4, seconda a cantare in questa lingua. \u00c8 stata pubblicata il 14 febbraio 2017 ed \u00e8 sviluppata dalla ST Media, in collaborazione con la SBS A&amp;T Co. e Vocaloid Empire. Non ci sono ancora informazioni riguardo al suo \"voice provider\". Il suo concept art \u00e8 stato illustrato da K170, mentre il suo design finale \u00e8 opera di OSUK2.\n\u00c8 stato confermato che Uni, in futuro, disporr\u00e0 di un Append contenente due voci coreane: \"Power\" e \"Soft\". Inoltre, avr\u00e0 anche la capacit\u00e0 di cantare in Inglese.\nTone Rion V4.\nL'aggiornamento della VOCALOID3 Tone Rion. Fu annunciata il 27 dicembre 2016, ma fu pubblicata il 16 febbraio 2017. La boxart \u00e8 stata illustrata da Yukiko Horiguchi (\u5800\u53e3 \u60a0\u7d00\u5b50 \"Horiguchi Yukiko\"), famosa per essere l'illustratrice dell'anime \"K-On!\".\nYumemi Nemu.\nYumemi Nemu (\u5922\u7720\u30cd\u30e0) \u00e8 un Vocaloid giapponese pubblicato il 16 febbraio 2017 su VOCALOID4, sviluppato dalla Moe Japan. Il suo voice provider \u00e8 Nemu Yumemi (\u5922\u7720\u306d\u3080 \"Yumemi Nemu\") una modella, DJ e idol giapponese componente del gruppo Dempagumi.inc, nonch\u00e9 la stessa voice provider di Tone Rion.\nLa boxart \u00e8 stata illustrata da Yukiko Horiguchi (\u5800\u53e3 \u60a0\u7d00\u5b50 \"Horiguchi Yukiko\") ed \u00e8 sempre accompagnata da un tanuki verde acqua chiamato Tanuqn.\nYuezheng Longya.\nYuezheng Longya (\u4e50\u6b63\u9f99\u7259, Yu\u00e8zh\u00e8ng L\u00f3ngy\u00e1) \u00e8 il primo Vocaloid cinese maschile ad essere pubblicato il 24 giugno 2017 su VOCALOID4. \u00c8 stato prodotto dalla Shanghai HENIAN Information Technology Co. Ltd. Il personaggio possiede due voci cinesi: \"Chun\" ovvero una voce standard e \"Ya\" una voce dal tono pi\u00f9 dolce. Il suo doppiatore \u00e8 il cantante e doppiatore cinese Jie Zhang (\u5f20\u6770 \"Zh\u0101ng Ji\u00e9\").\nAZUKI.\nMasaoka Azuki (\u6b63\u5ca1\u5c0f\u8c46) \u00e8 un Vocaloid giapponese pubblicato il 12 luglio 2017 su VOCALOID4, sviluppato dalla SEGA in collaborazione con la YAMAHA. Il suo voice provider \u00e8 Yuka Outsubo (\u5927\u576a\u7531\u4f73 \"Outsubo Yuka\") una cantante e doppiatrice giapponese, ex membro dalla band SmileY Inc.\nOriginariamente il personaggio di AZUKI esisteva ai tempi di VOCALOID2 come Vocaloid privato, dove la sua voicebank \u00e8 stata creata per la serie di videogiochi SEGA \"Project 575\". Assieme a Kobayshi Matcha e Galaco sono le uniche Vocaloid private ad essere diventate e rilasciate commercialmente per il pubblico.\nMATCHA.\nKobayashi Matcha (\u5c0f\u6797\u62b9\u8336) \u00e8 un Vocaloid giapponese pubblicato il 12 luglio 2017 su VOCALOID4, sviluppato dalla SEGA in collaborazione con la YAMAHA. Il suo voice provider \u00e8 Ayaka Oohashi (\u5927\u6a4b\u5f69\u9999 \"Oohashi Ayaka\") una cantante e doppiatrice giapponese, famosa per aver doppiato Koharu Tanaka nell'anime \"Tesagure! Bukatsu-mono\".\nOriginariamente il personaggio di MATCHA esisteva ai tempi di VOCALOID2 come Vocaloid privato, dove la sua voicebank \u00e8 stata creata per la serie di videogiochi SEGA \"Project 575\". Assieme a Masaoka Azuki e Galaco sono le uniche Vocaloid private ad essere diventate e rilasciate commercialmente per il pubblico.\nLUMi.\nLUMi \u00e8 un Vocaloid giapponese pubblicato il 30 agosto 2017 su VOCALOID4, sviluppato e distribuito dalla Akatsuki Virtual Artists. Il suo voice provider \u00e8 Sayaka \u014chara (\u5927\u539f \u3055\u3084\u304b \"Ohara Sayaka\") una doppiatrice giapponese, famosa per aver doppiato Elsa Scarlett nell'anime \"Fairy Tail\" e Michiru Kaiou nell'anime \"Sailor Moon Crystal\".\nXin Hua V4.\nL'aggiornamento della VOCALOID3 Xin Hua. Fu annunciata il 21 agosto 2017, ma la sua versione in download digitale \u00e8 stata pubblicata il 1\u00ba settembre 2017. La boxart, che \u00e8 stata resa disponibile il 7 settembre 2017, \u00e8 stata illustrata da ZARD.\nHatsune Miku V4 Chinese.\nSecondo aggiornamento del VOCALOID2 Hatsune Miku su VOCALOID4. Rilasciato il 5 settembre 2017, contiene una sola voce interamente in lingua cinese mandarino. Grazie a quest'aggiornamento, Hatsune Miku \u00e8 divenuto il primo Vocaloid trilingue della storia del software.\nXin Hua Japanese.\nSecondo aggiornamento del VOCALOID3 Xin Hua su VOCALOID4. Rilasciato il 22 settembre 2017, contiene due voci interamente in lingua giapponese: \"Natural\" e \"Power\".\nLuo Tianyi V4.\nL'aggiornamento del VOCALOID3 Luo Tianyi. Rilasciata il 30 dicembre 2017, contiene due voci cinesi: \"Meng\" ovvero una voce dal suono naturale e \"Ning\" una voce dal tono potente.\nKizuna Akari.\nKizuna Akari (\u7d32\u661f\u3042\u304b\u308a) \u00e8 un Vocaloid giapponese pubblicato il 26 aprile 2018 su VOCALOID4 della AH-Software e VocaloMakets. Come \u00e8 accaduto a Yuzuki Yukari e Tohuko Zunko, si tratta anch'essa di un Vocaloid ad avere un voicebank anche per Voiceroid+, il programma sviluppato dalla AHS Software con l'abilit\u00e0 di riprodurre un parlato fluente e realistico. Inoltre come accade con Yukari, il suo nome significa \"vi illumina tutti con la sua voce\", scritta che appare in inglese sulla sua boxart e all'interno del suo bracciale. Il suo voice provider \u00e8 Madoka Yonezawa (\u7c73\u6fa4 \u5186 \"Yonezawa Madoka\") una cantante e doppiatrice giapponese, famosa per aver doppiato Yui Hirasawa nell'anime \"K-On!\".\nLuo Tianyi V4 Japanese.\nSecondo aggiornamento del VOCALOID3 Luo Tianyi su VOCALOID4. Rilasciato il 18 maggio 2018, contiene due voci interamente in lingua giapponese: \"Natural\" e \"Sweet\".\nMirai Komachi.\nMirai Komachi (\u30df\u30e9\u30a4\u5c0f\u753a) \u00e8 un Vocaloid giapponese pubblicato il 24 maggio 2018 su VOCALOID4, sviluppato dalla Bandai Namco Studio, Inc. in collaborazione con la YAMAHA. La boxart \u00e8 stata illustrata da Mr. Dotaman (Mr.\u30c9\u30c3\u30c8\u30de\u30f3). Non ci sono ancora informazioni riguardo alla sua \"voice provider\".\nZhiyu Moke.\nZhiyu Moke (\u5fb5\u7fbd \u6469\u67ef, Zh\u012by\u01d4 M\u00f3k\u0113) \u00e8 il secondo Vocaloid cinese maschile ad essere rilasciato, ma una dei primi ad essere stati creati. \u00c8 stato prodotto dalla Shanghai HENIAN Information Technology Co. Ltd. Nonostante esistesse gi\u00e0 VOCALOID5 al suo rilascio, avvenuto il 16 luglio 2018, \u00e8 stato deciso di rilasciarlo nella versione precedente. Il suo voice provider \u00e8 Shangqing Su (\u82cf\u5c1a\u537f \"S\u016b Sh\u00e0ngq\u012bng\"), un doppiatore cinese.\nMo Qingxian.\nMo Qingxian (\u58a8 \u6e05\u5f26, M\u00f2 Q\u012bngxi\u00e1n) \u00e8 l'ultima dei \"VOCALOID CHINA\" ad essere rilasciata, ma una delle prime ad essere state create. \u00c8 stata prodotta dalla Shanghai HENIAN Information Technology Co. Ltd. Nonostante esistesse gi\u00e0 VOCALOID5 al suo rilascio, avvenuto il 2 agosto 2018, \u00e8 stato deciso di rilasciarla nella versione precedente. Il suo voice provider \u00e8 Mingyue (\u51a5\u6708 \"M\u00edngyu\u00e8\"), una cantante cinese.\nQuinta generazione.\nStandard Vocals - V5.\nIl pacchetto contiene 4 personaggi: Amy, Chris, Kaori e Ken. Sono dei Vocaloid inglesi (Amy e Chris) e giapponesi (Kaori e Ken) sviluppati dalla YAMAHA. Introdotti come Vocaloid \"Standard\", sono compresi in ogni copia del software VOCALOID5, pubblicato il 12 luglio 2018. Non ci sono ancora informazioni riguardo ai loro \"voice provider\".\nCYBER DIVA II.\nL'aggiornamento del VOCALOID4 CYBER DIVA. Rilasciata il 12 luglio 2018, \u00e8 compresa in ogni copia \"Premium\" del software VOCALOID5.\nCYBER SONGMAN II.\nL'aggiornamento del VOCALOID4 CYBER SONGMAN. Rilasciato il 12 luglio 2018, \u00e8 compreso in ogni copia \"Premium\" del software VOCALOID5.\nVY1v5.\nL'aggiornamento del VOCALOID2 VY1. Rilasciata il 12 luglio 2018, \u00e8 compresa in ogni copia \"Premium\" del software VOCALOID5.\nVY2v5.\nL'aggiornamento del VOCALOID2 VY2. Rilasciato il 12 luglio 2018, \u00e8 compreso in ogni copia \"Premium\" del software VOCALOID5.\nHaruno Sora.\nHaruno Sora (\u685c\u4e43\u305d\u3089) \u00e8 un Vocaloid giapponese pubblicato il 26 luglio 2018 su VOCALOID5 della AH-Software. Il personaggio possiede due voci giapponesi: \"Natural\" una voce dal tono dolce e \"Cool\" una voce dal tono potente. Come \u00e8 accaduto con Yuzuki Yukari, Tohuko Zunko e Kizuna Akari, si tratta anch'essa di un Vocaloid ad avere un voicebank anche per Voiceroid+, il programma sviluppato dalla AHS Software con l'abilit\u00e0 di riprodurre un parlato fluente e realistico. Il suo voice provider \u00e8 Kikuko Inoue (\u4e95\u4e0a \u559c\u4e45\u5b50 \"Inoue Kikuko\") una doppiatrice e cantante giapponese, famosa per aver doppiato Lust nell'anime \"Fullmetal Alchemist\".\nMEIKA Hime &amp; Mikoto.\nMEIKA Hime &amp; Mikoto (\u9cf4\u82b1 \u30d2\u30e1\u30fb\u30df\u30b3\u30c8) sono dei Vocaloid giapponesi pubblicati il 30 marzo 2019 su VOCALOID5 dalla Gynoid Co. Il loro voice provider \u00e8 Kotori Kowai (\u5c0f\u5ca9\u4e95\u3053\u3068\u308a \"Kowari Kotori\") una doppiatrice giapponese famosa per aver doppiato Tomoka Tenkubashi nell'anime \"The Idolmaster Million Live! Theather Days\".\nVocaloid Privati.\nAkikoroid-Chan.\nAkikoroid-Chan \u00e8 una Vocaloid nata dalla collaborazione tra Yamaha e LAWSON, una catena di conbini giapponese molto famosa. Il suo voicebank \u00e8 privato. Il Vocaloid non \u00e8 potuto pi\u00f9 essere disponibile dal 23 luglio 2014, ma \u00e8 sempre rimasta la mascotte della LAWSON.\nGalaco.\nGalaco \u00e8 una Vocaloid femminile privata, \u00e8 distribuita Dwago Internet. Disegnata da Kei e doppiata da Kou Shibasaki. Il 5 agosto del 2014, viene rilasciata al suo compleanno, la sua versione per Vocaloid NEO.\nUeki-loid.\nUeki-loid (\u690d\u6728\u30ed\u30a4\u30c9) \u00e8 un Vocaloid privato. Il suo voice provider \u00e8 passato a miglior vita prima di terminare le registrazioni, e quindi il progetto \u00e8 stato interrotto. Con la tecnologia di oggi \u00e8 stato possibile recuperare i fonemi mancanti da delle vecchie registrazioni del famoso cantante, commediante, attore e chitarrista giapponese.\nHide.\nHide \u00e8 un Vocaloid privato. Come \u00e8 capitato con Ueki-loid, il suo voice provider \u00e8 passato a miglior vita, ma grazie alla tecnologia di oggi \u00e8 stato possibile recuperare i fonemi dalle vecchie registrazioni dell'ex chitarrista giapponese dei X Japan.\nProject 575.\nNel videogioco \"Project 575\" della SEGA, sono utilizzate le voicebank private dei Vocaloid giapponesi Masaoka Azuki e Kobayashi Matcha. Il 12 luglio 2017, vengono rilasciate le versioni commerciali dei personaggi per VOCALOID4.\nONA.\nONA \u00e8 l'alternativa mascotte del Vocaloid spagnolo MAIKA, dove viene rappresentata per il suo uso in lingua catalana. Inoltre \u00e8 stata la prima Vocaloid privata non giapponese ad apparire in un concerto.\nAnri Rune.\nAnri Rune (\u674f\u68a8\u30eb\u30cd) \u00e8 una Vocaloid nata dalla collaborazione tra Yamaha e Fuji TV, la pi\u00f9 grande emittente televisiva privata del Giappone. Il suo voicebank \u00e8 privato. Il Vocaloid non \u00e8 potuto pi\u00f9 essere disponibile da gennaio 2015, ma \u00e8 sempre rimasta una delle mascotte di Fuji TV.\nKojiloid.\nKojiloid (\u30b3\u30b8\u30ed\u30a4\u30c9) \u00e8 un Vocaloid inglese sviluppato dalla Crypton Future Media. Il suo voice provider \u00e8 Kojima (\u30b3\u30b8\u30de), un insegnante d'inglese che ha contribuito alla creazione di Hatsune Miku English. Infatti il Vocaloid \u00e8 stato utilizzato come guida per la creazione mimica e fonetica del parlato di Kojima per il rilascio di Hatsune Miku English V3.\nZhang Chuchu.\nZhang Chuchu (\u7ae0 \u695a\u695a, Zh\u0101ng Ch\u01d4ch\u01d4) \u00e8 un Vocaloid privato cinese sviluppato dalla Shanghai Wangcheng Information Technology Co. Ltd. in collaborazione con la Chengdu Yuefang Cultural Broadcast Co. Il suo voice provider \u00e8 Wan Su (\u82cf\u5a49; \"S\u016b W\u01cen\"), una doppiatrice cinese.\nIl Vocaloid \u00e8 stato reso disponibile verso aprile 2018, ma non \u00e8 mai stato rilasciato commercialmente.\nYuecheng.\nYuecheng (\u60a6\u6210, Yu\u00e8ch\u00e9ng) \u00e8 un Vocaloid privato cinese sviluppato dalla Shanghai Wangcheng Information Technology Co. Ltd. in collaborazione con la Chengdu Yuefang Cultural Broadcast Co. Il suo voice provider \u00e8 Nuochen (\u8bfa\u8fb0; \"Nu\u00f2ch\u00e9n\"), un doppiatore cinese.\nIl Vocaloid \u00e8 stato reso disponibile verso aprile 2018, ma non \u00e8 mai stato rilasciato commercialmente.\nVocaloid Cancellati.\nSuzune Ring.\nBasata sulla voce di MiKA, cantante del gruppo Daisy X Daisy, era un Vocaloid in fase di completamento. La casa produttrice annunci\u00f2 anche un videogame basato su di lei. Attualmente non si hanno pi\u00f9 aggiornamenti su di lei. Insieme a Hibiki Lui \u00e8 uno dei design vincitori di un contest, e sono entrambi basati sul concetto di R (Ring) e L (Lui). Il suo primo nome era Ring Suzunone.\nHibiki Lui.\nInsieme a Ring Suzune era un Vocaloid in attesa di rilascio. Seguendo il concept dei Kagamine che li prevedeva L (Len) e R (Rin), anche loro sono R (Ring) e L (Lui). Si crede che Lui sia la trascrizione fonetica di Louis, anche se non \u00e8 mai stato confermato.\nALYS.\nALYS era stato progettato per essere il primo VOCALOID di VoxWave, cos\u00ec come il primo Vocaloid francese. Sarebbe dovuta essere disponibile per il motore VOCALOID3 e avrebbe avuto una voicebank francese e una giapponese se la sua campagna avesse avuto successo. Tuttavia, il 12 luglio 2014, \u00e8 stato annunciato che ALYS sarebbe stata disponibile per il motore di CeVIO Creative Studio e il progetto Vocaloid \u00e8 stato abbandonato.\nZhanyin Lorra.\nZhanyin Lorra (\u6218\u97f3Lorra, Zh\u00e0ny\u012bn Lorra) fu un potenziale Vocaloid cinese prodotto dalla Shanghai HENIAN Information Technology Co. Ltd. in collaborazione con NetEase. Sarebbe dovuta essere disponibile per VOCALOID3 e inoltre sarebbe stata la mascotte dell'online RPG \"ZhanyinOL\". La sua doppiatrice sarebbe stata Gui Xian Ren (\u9f9f\u4ed9\u4eba \"Gu\u012b Xi\u0101n R\u00e9n\") una cantante, doppiatrice e speaker radiofonica cinese.\nNonostante l'annuncio sul completamento della voicebaink, nel febbraio 2016 \u00e8 stato confermata la sospensione del progetto a causa dell'abbandono da parte della NetEase.\nLuc\u00eda e LUAN.\nLuc\u00eda e LUAN furono dei potenziali Vocaloid spagnoli ideati da GiuseppeVocaloidMaster. Sarebbero stati disponibili su VOCALOID4 e sarebbero stati doppiati rispettivamente da Luc\u00eda, un'amica di Giuseppe, ed Akuo, conosciuto su YouTube come AkuoP. Tuttavia non vennero rilasciati commercialmente a causa delle critiche negative riguardanti le demo di LUAN e sull'accento castigliano di Luc\u00eda.\nIA English.\nFu un potenziale aggiornamento del VOCALOID3 IA, che avrebbe contenuto una voce interamente in lingua inglese, suggerendo anche un possibile rilascio dell'aggiornamento IA V4. Tuttavia, il 29 giugno 2018, IA ENGLISH C \u00e8 stato rilasciato per il motore di CeVIO Creative Studio e il progetto sul sintetizzatore Vocaloid \u00e8 stato abbandonato.\nYao Luniang.\nYao Luniang (\u5996 \u9e7f\u5a18, Y\u0101o L\u00f9ni\u00e1ng), mascotte della NetEase Comics, fu un potenziale Vocaloid cinese prodotto dalla Shanghai Wangcheng Information Technology Co. Ltd. in collaborazione con la stessa NetEase. Sarebbe dovuta essere disponibile su VOCALOID4 e sarebbe stata doppiata da Shaonian Shuang (\u5c11\u5e74\u723d \"Sh\u00e0oni\u00e1n Shu\u01ceng\") una cantante cinese. Tuttavia, a causa dell'attuale inattivit\u00e0 della Shanghai Wangcheng Information Technology Co. Ltd, il progetto Vocaloid \u00e8 stato sospeso."}
{"id": "1537324", "revid": "1372005", "url": "https://it.wikipedia.org/wiki?curid=1537324", "title": "Uberto di Orsengo", "text": "Biografia.\nProfessante la legge franca, era figlio di un certo Gausbertus, marito di Berta e fedele di Ugo di Provenza, compare nel 941 con un placito dove viene indicata come sua propriet\u00e0 la \"\"curtis\" di Orsengo\", una localit\u00e0 a nord-ovest di Asti presso Tonco. Questa corte, comprendeva case, masi ed un castello, con all'interno una cappella dedicata a san Eusebio.\nUberto non ebbe discendenza ed alla sua morte, la carica comitale non venne assegnata a nessun funzionario, probabilmente a causa del fatto che nell'epoca degli Ottoni la citt\u00e0 era ormai fattualmente sotto il controllo vescovile. Con Berengario II, la contea di Asti venne accorpata nella marca di Torino, a quel tempo retta da Arduino il Glabro. Solamente dopo la morte della contessa Adelaide nel 1091, il potere sulla citt\u00e0 torn\u00f2 al vescovo Oddone III."}
{"id": "1537330", "revid": "339392", "url": "https://it.wikipedia.org/wiki?curid=1537330", "title": "Vissarion Belinskij", "text": ""}
{"id": "1537332", "revid": "1543377", "url": "https://it.wikipedia.org/wiki?curid=1537332", "title": "Cornering Brake Control", "text": "Il Cornering Brake Control (o CBC) \u00e8 un'unit\u00e0 di controllo elettronico o sistema integrato di sicurezza automobilistico o motociclistico agente sull'impianto frenante di un mezzo di trasporto.\nDescrizione.\nIl CBC \u00e8 un dispositivo che permette di ottimizzare la frenata sulle quattro ruote qualora si azioni il pedale del freno durante una curva.\nQuesto dispositivo \u00e8 stato sviluppato nella seconda met\u00e0 degli anni novanta dalla BMW, che lo ha montato per la prima volta nel 1997 sulla BMW 528i. In seguito, anche altre Case automobilistiche hanno sviluppato un sistema analogo.\nFunzionamento.\nIl CBC opera congiuntamente al dispositivo ABS: se durante una curva il conducente aziona i freni, il CBC si avvale di sensori che rilevano sia i giri delle ruote, sia la pressione frenante, sia l'angolo di sterzata. In base a tali parametri riesce a individuare un eccessivo sottosterzo o un eccessivo sovrasterzo dovuto a un eventuale bloccaggio delle ruote durante una frenata in curva e invia all'ABS l'ordine di modulare la forza frenante, ripartendola in misure diverse sulle ruote che ne hanno pi\u00f9 o meno bisogno.\nIn questo modo vengono compensati e riequilibrati i fenomeni di sovrasterzo o sottosterzo causati da una frenata (per esempio di emergenza) durante una curva. Ci\u00f2 \u00e8 importante soprattutto per evitare sbandate o testa-coda."}
{"id": "1537334", "revid": "1543377", "url": "https://it.wikipedia.org/wiki?curid=1537334", "title": "Daytona International Speedway", "text": "Il Daytona International Speedway \u00e8 un circuito motoristico situato a Daytona Beach, in Florida. \u00c8 lungo 2,5 miglia (4\u00a0km) nella disposizione \"tri-ovale\" ed ha una capacit\u00e0 di 168.000 spettatori. \u00c8 teatro di diversi tipi di gare motoristiche, incluse quelle di kart, e di motociclette (su strada e off road), di auto, di \"pick-up modificati\" e di stock car. L'impianto include anche un circuito stradale di 3.56 miglia (5.7\u00a0km) e una vasta area di 180 acri che comprende il Lake Lloyd, uno specchio d'acqua di 29 acri che ospita gare di powerboat. \u00c8 utilizzato inoltre per il raduno annuale di esposizione e scambio di automobili \"Thanksgiving street rod\", uno dei pi\u00f9 grandi del genere. Anche altre gare possono essere ospitate, data la possibilit\u00e0 di utilizzare 3 differenti disposizioni del circuito.\nStoria della pista.\nLa NASCAR \u00e8 stata fondata da Bill France Sr. e un piccolo gruppo di appassionati a Daytona Beach nel 1947. In origine l'evento principale della serie doveva tenersi al Daytona Beach Road Course. France inizi\u00f2 a progettare un nuovo circuito per ospitarlo nel 1953. Il 16 agosto 1954 stipul\u00f2 un accordo con le autorit\u00e0 cittadine per creare quello che divenne universalmente noto come \"Daytona International Speedway\". Venne aperto il 25 novembre 1957. Le curve sopraelevate vennero realizzate con la terra scavata da un luogo vicino alla pista. Questo luogo venne poi riempito d'acqua ed \u00e8 diventato il Lloyd Lake (lago Lloyd). Il circuito apr\u00ec il 22 febbraio 1959 davanti a 41.000 persone. Venne rifatta la rete di protezione due volte, nel 2000 un incidente distrusse la vecchia rete di protezione, che era di metallo fragile, rifatta in acciaio indistruttibile. Nel 2009-2010, l'acciaio ha iniziato ad avere segni d'usura e venne costruita una nuova zona bandiere, pi\u00f9 venne sostituita la rete nei rettilinei principale e di fondo, la rete \u00e8 sempre in acciaio, ma molto pi\u00f9 resistente, nel 2012 ci fu un incidente e la rete venne riparata per la Daytona 500, posticipata a luned\u00ec a causa della pioggia. La pista venne riasfaltata due volte, come a Talladega, ma nel 1978-1979 e nel 2010-2011; durante la Daytona 500 del 2010, infatti, una buca tra le curve 1-2 ha provocato due bandiere rosse, e la buca ha iniziato ad ampliarsi, provocando la riasfaltatura della pista. L'incidente di Kyle Larson prima della Daytona 500 del 2013 ha provocato il danneggiamento di piccola parte della rete, riparata per la gara d'esordio del campionato Sprint Cup.\nIl tracciato per\u00f2 non era ancora completo il giorno dell'apertura. Mancava il guard-rail e la pavimentazione della pista, e nel 1958 servivano soldi per completarne la costruzione, cos\u00ec France contatt\u00f2 la Coca-Cola per avere dei fondi. La Coca-Cola rispose che non sarebbe mai stato costruito in tempo per le gare, rifiutandogli l'aiuto. France allora contatt\u00f2 la Pepsi Cola, andando alla loro sede in Carolina del Nord, dove ottenne il finanziamento. Per questa ragione sui circuiti NASCAR che la famiglia France possedeva sono state vendute solo bibite Pepsi e non Coca-Cola fino al 2008, quando la Pepsi ha deciso di sponsorizzare principalmente la Hendrick Motorsports. Coca Cola decise di sponsorizzare la maggior parte dei circuiti indipendenti nonch\u00e9 la rivale Speedway Motorsports.\nDal 2008 Coca-Cola diventer\u00e0 lo sponsor principale della maggior parte dei circuiti ISC (prorogando al 2017 un contratto decennale gi\u00e0 attivo dal 1998, ma questa volta con molti pi\u00f9 diritti).\nLa Daytona 500, la gara pi\u00f9 importante della NASCAR, si tiene tutti gli anni al Daytona International Speedway. Viene disputata da stock car su 200 giri, equivalenti a 500 miglia (805\u00a0km). La lista dei vincitori parte dalla gara inaugurale del 1959 ed elenca, tra gli altri, Richard Petty, A.J. Foyt, Mario Andretti e Dale Earnhardt.\nLa NASCAR, maggiore organizzazione di corse di stock car in USA, disputa molte delle sue gare pi\u00f9 importanti su questo tracciato. Tra queste: la \"Craftsman Truck Series\" (dove corrono i pick-up), la \"Nationwide Series\" (la lega minore di stock car) e la \"Sprint Cup Series\". Anche la 24 Ore di Daytona si tiene qui.\nLa stagione sportiva inizia a Daytona con i test. Il calendario di gare invece vede lo Speedweeks aprire le danze, iniziando con la 24 Ore di Daytona, gara del campionato Grand American Sports Car. Dopo inizia la Sprint Cup Series con il Sprint Unlimited e il Gatorade Duel. La Craftsman Truck Series inizia con lo Chevy Silverado HD 250. Le Nationwide Series iniziano con il Camping World 300 e torna alla Nextel Cup nella \"Grande corsa americana\", \"The Great American Race\", la Daytona 500. La Sprint Cup Series comprende anche la Coca-Cola Firecracker 400, che si tiene in luglio a Daytona.\nLe luci per l'illuminazione notturna sono state installate nel 1998 cos\u00ec da far correre la Pepsi 400 di notte. La Musco Lighting \u00e8 responsabile di questo evento; ed \u00e8 stato per un certo periodo noto come il \"The World's Largest Single Lighted Outdoor Sports Facility\" (cio\u00e8 il pi\u00f9 grande impianto d'illuminazione sportiva all'aperto del mondo) prima del sorpasso da parte del Losail International Circuit. Comunque, la gara quell'anno era stata posticipata ad ottobre a causa del fumo di alcuni incendi verificatisi in estate, e da allora la The Pepsi 400 si \u00e8 sempre tenuta di notte, sotto le luci artificiali.\nNel 2005, il circuito \u00e8 stato riconfigurato per poter accogliere le motociclette. A causa del timore per una possibile usura irregolare delle gomme, i tratti parabolici dell'ovale, cio\u00e8 le curve 1 e 2, sono state bypassate.. Il circuito \u00e8 sede anche di una prova del campionato Indy.\n\u00c8 uno dei due tracciati della Sprint Cup Series che utilizza air restrictor per rallentare le auto nella discesa dalle grandi paraboliche; l'altro circuito \u00e8 il Talladega Superspeedway. In verit\u00e0 i due circuiti hanno diverse differenze, visto che Daytona \u00e8 pi\u00f9 stretto e guidato di Talladega.\n\u00c8 presente anche un avvenimento chiamato Daytona 500 Experience. L'auto vincitrice della Daytona 500 \u00e8 piazzata all'interno dell'edificio della pista per un anno.\nIndy Racing League.\nNei giorni 26 settembre e 27 settembre 2006, la IRL ha tenuto una prova di compatibilit\u00e0 di 10 giri su un tracciato modificato di 2,73 miglia, e 12 giri sul circuito di 2,95 miglia utilizzato dalle motociclette (la IRL usa il circuito col tracciato delle motociclette anche al Infineon Raceway per ragioni di sicurezza) facendo girare 5 piloti. I piloti che hanno testato il circuito sono V\u00edtor Meira, Sam Hornish Jr. (campione 2006 della Indy 500), Tony Kanaan, Scott Dixon e Dan Wheldon, campione 2005 della Indy 500 e della IRL. \u00c8 stata la prima volta dal 1959 per le auto della Indy, e la prima volta dal 1984 per auto a ruote scoperte.\nIl 31 gennaio-1\u00ba febbraio, 2007, la Indy Racing League ha tenuto un nuovo test con 17 partecipanti. Non ci sono stati annunci ufficiali, ma \u00e8 noto che si sta cercando di realizzare una gara su questo tracciato. \nIncidenti mortali.\nMolti noti piloti partecipanti, incluso Dale Earnhardt, hanno avuto conseguenze mortali da incidenti in auto, motocicletta e powerboat durante gare al Daytona International Speedway. Queste morti hanno avuto l'attenzione dei media e hanno portato a molti studi sulla sicurezza. Frutto di questi studi sono nuovi sedili, cinture, sistemi di allaccio del casco (o per tenerlo fermo in caso di incidente), muri capaci di assorbire meglio gli urti e altri miglioramenti in funzione della sicurezza.\nAltre competizioni.\nIn passato il circuito ha ospitato gare di altre serie motoristiche, come il motomondiale che vi ha fatto tappa nel 1964 e nel 1965 disputando il GP degli Stati Uniti. In occasione della prova del 1964, prima della gara Mike Hailwood su MV Agusta ha battuto anche il record di velocit\u00e0 motociclistico dell'ora con una media di 231,9 km/h."}
{"id": "1537338", "revid": "729019", "url": "https://it.wikipedia.org/wiki?curid=1537338", "title": "Modugno (1961)", "text": "Modugno \u00e8 il 10\u00ba album del cantautore italiano Domenico Modugno, pubblicato il 15 maggio del 1961.\nIl disco.\nLa canzone \"Ojala\"' faceva parte della colonna sonora del film Vacanze in Argentina, \"Mafia\" del film L'onorata societ\u00e0, mentre \"Don Fif\u00ec\", un anno prima della sua pubblicazione su disco, era stata inserita nella colonna sonora del film Appuntamento a Ischia.\n\"Micio nero\" \u00e8 invece una canzone di sette anni prima, \"Musciu niuru\", con il testo tradotto in italiano.\nTutti i brani dell'album, comunque, erano stati pubblicati su 45 giri nel corso del 1960 e del 1961.\nLe canzoni sono eseguite da Domenico Modugno e il suo quintetto, tranne \"'O sole mio\", eseguita con l'orchestra di Sonny Burke.\nLa copertina del disco, molto semplice, \u00e8 costituita da una serie verticale di strisce bianche e nere affiancate, con la scritta \"Modugno\".\nTracce.\nLATO A\nLATO B"}
{"id": "1537343", "revid": "104458", "url": "https://it.wikipedia.org/wiki?curid=1537343", "title": "Matteo Nana", "text": "Fu uno dei punti di forza della nazionale italiana negli anni 1990; pur non avendo ottenuto successi in Coppa del Mondo, riusc\u00ec a conquistare due terzi posti.\nBiografia.\nStagioni 1993-1998.\nOriginario di Chiesa in Valmalenco e specialista delle gare tecniche, Nana debutt\u00f2 in campo internazionale ai Mondiali juniores di Montecampione/Colere 1993, ottenendo tra l'altro il 4\u00ba posto nel supergigante. Esord\u00ec in Coppa del Mondo il 19 febbraio 1995 disputando uno slalom speciale sulle nevi di Furano, senza qualificarsi per la seconda manche, e ottenne il primo podio in Coppa Europa il 12 febbraio 1996 a Kranjska Gora in slalom gigante (3\u00ba).\nOttenne il primo podio in Coppa del Mondo il 22 dicembre 1996 in slalom gigante sul difficile tracciato dell'Alta Badia, dietro a Michael von Gr\u00fcnigen e Steve Locher. Nella stessa stagione 1996-1997 esord\u00ec ai Campionati mondiali: a Sestriere 1997 fu 18\u00ba nello slalom gigante e 15\u00ba nello slalom speciale. I XVIII Giochi olimpici invernali di furono la sua unica presenza olimpica in carriera; si classific\u00f2 15\u00ba nello slalom gigante e 11\u00ba nello slalom speciale.\nStagioni 1999-2007.\nNel 1999 partecip\u00f2 ai Mondiali di Vail/Beaver Creek (12\u00ba nello slalom gigante, 21\u00ba nello slalom speciale) e ai Campionati italiani 1999 si laure\u00f2 campione nazionale di slalom gigante e di slalom speciale; all'inizio della stagione successiva, il 23 novembre 1999, ottenne il secondo e ultimo podio in Coppa del Mondo, giungendo nuovamente 3\u00ba in slalom speciale a Beaver Creek, concludendo alle spalle di Didier Plaschy e Thomas Stangassinger. \nNel 2000 vinse il suo secondo titolo in slalom speciale ai Campionati nazionali. L'11 gennaio 2004 conquist\u00f2 l'ultimo podio in Coppa Europa, a Todtnau in slalom speciale (3\u00ba), e il 19 gennaio 2005 partecip\u00f2 per l'ultima volta a una gara di Coppa del Mondo, lo slalom speciale di Wengen, senza qualificarsi per la seconda manche. Continu\u00f2 a prendere parte a gare minori fino al definitivo ritiro, nel marzo del 2007."}
{"id": "1537350", "revid": "305248", "url": "https://it.wikipedia.org/wiki?curid=1537350", "title": "Giovanni Paolo II, l'Uomo che ha cambiato gli uomini", "text": "Giovanni Paolo II, l'Uomo che ha cambiato gli uomini \u00e8 stato scritto da Gianni Garrucciu nel 2006.\nNella prima parte il libro ricostruisce come in un romanzo, con testimonianze per la maggior parte inedite, i giorni che precedono la morte di papa Luciani e la partenza per Roma del cardinale Karol Wojtyla, arcivescovo di Cracovia, per partecipare al conclave che lo avrebbe eletto Papa. Una ricostruzione particolarmente toccante quando il racconto attraversa la storia dell'attentato, della malattia e della morte di Giovanni Paolo II.\nNella seconda parte il libro affida il racconto della personalit\u00e0 di Karol Wojtyla ad alcune tra le persone che gli sono state pi\u00f9 vicine nel corso dei quasi 27 anni del suo pontificato. Attraverso le testimonianze di alcune tra le persone che gli sono state pi\u00f9 vicine viene ricostruita la figura di un Uomo che ha ripensato alla missione complessa e universale della Chiesa cattolica.\nGianni Garrucciu, con la tecnica dell'intervista romanzata, incontra il segretario particolare di Wojtyla, Stanis\u0142aw Dziwisz; il responsabile della Sala Stampa della Santa Sede Joaqu\u00edn Navarro-Valls; il cardinale segretario di Stato Vaticano Tarcisio Bertone; altri cardinali vicini al Papa; l'attore premio Oscar Jon Voight (protagonista del Wojtyla televisivo); il regista polacco e amico personale di Wojtyla, Krzysztof Zanussi; la fondatrice del Movimento dei focolari Chiara Lubich; vaticanisti come Giuseppe De Carli, Fabio Zavattaro, Giancarlo Zizola e Filippo Anastasi; il professor Rodolfo Proietti, il medico che per primo ha accolto il Papa ferito al policlinico Gemelli dopo l'attentato; ad altre personalit\u00e0. Attraverso queste testimonianze Garrucciu si chiede chi sia stato realmente papa Wojtyla: un uomo grande nella sua visione del futuro, ma anche nelle sue contraddizioni. Qual \u00e8 la vera importanza di Karol Wojtyla nella storia della Chiesa e in quella della sua epoca? Un'epoca in cui la Chiesa si dissemina in tutte le culture di un mondo in via di globalizzazione. Chi era Giovanni Paolo II nel privato? Come viveva? Un uomo che ha portato la spiritualit\u00e0 ovunque e l'ha fatta scoprire a tutto il mondo. E tutte le persone del mondo - nessuna esclusa - si sono sentite travolte da questa spiritualit\u00e0."}
{"id": "1537351", "revid": "1573940", "url": "https://it.wikipedia.org/wiki?curid=1537351", "title": "Millepora dichotoma", "text": "Il corallo di fuoco (Millepora dichotoma ) \u00e8 un idrozoo della famiglia Milleporidae.\nDistribuzione e habitat.\nMolto comune nell'Oceano Indiano e nell'Oceano Pacifico occidentale, nel Mar Rosso dalle Samoa al Sudafrica, in zone esposte alla corrente fino a circa 35 metri di profondit\u00e0.\nDescrizione.\n\u00c8 un organismo strettamente coloniale, dotato di un fragile scheletro calcareo, che forma ramificazioni fino ad un metro di altezza. La parte terminale di queste \u00e8 pi\u00f9 chiara del resto del corpo, di colore da bianco a giallo-arancio. Le nematocisti contengono una tossina che causa ustioni a contatto (da qui il nome di \"corallo di fuoco\").\nBiologia.\nCostituisce la preda del mollusco nudibranco \"Phyllidia rosans\"."}
{"id": "1537352", "revid": "29244", "url": "https://it.wikipedia.org/wiki?curid=1537352", "title": "Corallo di fuoco", "text": ""}
{"id": "1537353", "revid": "123359010", "url": "https://it.wikipedia.org/wiki?curid=1537353", "title": "Luigi Guglielmo d'Assia-Homburg", "text": "Biografia.\nSecondo figlio del langravio Federico V d'Assia-Homburg e di Carolina d'Assia-Darmstadt, Luigi Guglielmo comp\u00ec i propri studi a Ginevra assieme al fratello Federico.\nLa carriera militare.\nLuigi Guglielmo d'Assia-Homburg prest\u00f2 servizio nell'armata prussiana. Nel settembre del 1793 partecip\u00f2 alla campagna militare nei territori del Reno e del Palatinato e nel 1798 venne nominato comandante. Nel 1804 venne promosso a luogotenente-colonnello. Il 14 ottobre 1806 Luigi Guglielmo partecip\u00f2 alla battaglia di Auerst\u00e4dt, dove venne fatto prigioniero dai francesi. Alla sua liberazione venne nominato comandante generale di fanteria di Koenigsberg. Partecip\u00f2 alla riforma dell'esercito sul modello prussiano. Prese parte alle guerre per la liberazione della Germania dal dominio napoleonico con una brigata che prese il nome dall'Assia-Homburg. Presente alla battaglia di Lipsia nel 1813, combatt\u00e9 alla testa delle proprie truppe e venne ferito. Nel 1813, venne promosso generale di corpo d'armata. Nel corso dei Cento giorni partecip\u00f2 alla campagna in Francia. Alla firma del trattato di Parigi del 20 novembre 1815 venne nominato governatore del Lussemburgo.\nIl regno.\nNel 1829 Luigi Guglielmo succedette alla morte del fratello Federico VI sul trono del langraviato d'Assia-Homburg. Spesso assente dalla propria patria, fu essenzialmente il suo primo ministro, Carl von Ibell, che gest\u00ec in suo nome gli affari del langraviato. Malgrado tutto, Luigi Guglielmo si prodig\u00f2 per la realizzazione di molte riforme concernenti la scuola, fondando una scuola comune per i bambini di confessione evangelica e cattolica. Questa scuola venne inaugurata nel 1831 e porta ancora oggi il nome di \"Scuola del Langravio Luigi Guglielmo\"\nLuigi Guglielmo festeggi\u00f2 il suo cinquantenario nell'armata prussiana visitando il langraviato e ritornando poi in Lussemburgo, ove mor\u00ec il 19 gennaio 1839. Venne sepolto nella cripta del castello di Homburg.\nFamiglia.\nLuigi Guglielmo spos\u00f2 nel 1804 Augusta di Nassau-Usingen (m. 1846), figlia del duca Federico Augusto di Nassau-Usingen, dalla quale divorzi\u00f2 nel 1805.\nLa coppia non ebbe figli e, alla morte di Luigi Guglielmo, gli succedette il fratello minore Filippo."}
{"id": "1537361", "revid": "1573940", "url": "https://it.wikipedia.org/wiki?curid=1537361", "title": "Millepora", "text": "Millepora \u00e8 un genere di idrozoi della famiglia Milleporidae, comunemente noti come \"coralli di fuoco\".\nTassonomia.\nIl genere comprende le seguenti specie:"}
{"id": "1537368", "revid": "1543377", "url": "https://it.wikipedia.org/wiki?curid=1537368", "title": "Milleporidae", "text": "Milleporidae \u00e8 una famiglia di Hydrozoa.\nSecondo altri ordinamenti tassonomici la famiglia \"Milleporidae\" viene inserita nel sottordine Capitata o nella superfamiglia Zancleoidea."}
{"id": "1537371", "revid": "2014155", "url": "https://it.wikipedia.org/wiki?curid=1537371", "title": "Filippo d'Assia-Homburg", "text": "Biografia.\nFilippo era figlio del Langravio Federico V d'Assia-Homburg e di Carolina d'Assia-Darmstadt.\nLa carriera militare.\nNominato capitano nel 1794, venne fatto prigioniero dai francesi, ma venne presto liberato. Nel 1796, combatt\u00e9 nei ranghi dell'esercito austriaco. Brillantemente, partecip\u00f2 e si distinse nella Battaglia di Aspern-Essling il 21 ed il 22 maggio 1809, scontrandosi contro le truppe napoleoniche e venne promosso a Comandante Generale. Per breve tempo fu Governatore di Francoforte, e nel 1821 venne nominato Governatore di Napoli. Nel 1825, venne nominato Comandante, e nel 1827 Governatore di Leopoli. Nel 1829, venne promosso a Feldmaresciallo dell'esercito austriaco.\nLa candidatura al trono di Grecia.\nNel 1829, Filippo d'Assia-Homburg venne candidato al trono di Grecia, e venne sostenuto in questo dal partito della Gran Bretagna e dalla Russia, con conseguente disapprovo da parte della Francia. Alla firma del Protocollo di Londra, il 3 febbraio 1830, venne per\u00f2 prescelto Ottone di Baviera il quale venne nominato a questa carica divenendo primo Re effettivo a partire dal 1832.\nIl Regno nel Langraviato.\nSuo fratello, Luigi Guglielmo era morto nel 1839 e Filippo gli succedette a questa carica. Nel 1840 divenne Governatore della fortezza di Magonza, e fu il fratello minore Gustavo che lo rappresent\u00f2 ufficialmente negli affari di governo dell'Assia-Homburg. Filippo dovette scontrarsi con le pressioni interne che portarono nel dicembre del 1844 i cittadini dell'Assia-Homburg a reclamare una costituzione, che per\u00f2 il Langravio si rifiut\u00f2 di concedere.\nIl 18 novembre 1846, venne nominato Feldmaresciallo dell'esercito dell'Assia-Homburg.\nSua moglie mor\u00ec il 21 febbraio 1845 e Filippo gli sopravvisse per poco meno di un anno, morendo il 15 dicembre 1846. Entrambi vennero sepolti nella cripta del Castello di Homburg.\nAlla morte di Filippo gli succedette il fratello minore Gustavo.\nMatrimonio.\nNel 1838, Filippo d'Assia-Homburg spos\u00f2 morganaticamente Rosalia Antonia Potoschnigg. Ella fu incontestabilmente definita \"La Venere Stiriana\" per la sua bellezza. Venne nominata Contessa di Naumburg, ma il matrimonio non venne accettato dalla Casata d'Assia-Homburg."}
{"id": "1537372", "revid": "2096950", "url": "https://it.wikipedia.org/wiki?curid=1537372", "title": "Marco Preioni", "text": "Biografia.\nHa studiato al liceo classico \"Rosmini\" e si \u00e8 laureato in giurisprudenza all'Universit\u00e0 di Pavia. \u00c8 stato insegnante di materie giuridiche all'ITIS di Domodossola. \u00c8 stato iscritto all'Ordine degli Avvocati di Verbania. \u00c8 stato ufficiale di complemento degli alpini.\nAttivit\u00e0 politica.\nEletto al Senato per tre volte consecutive nella circoscrizione Alto Novarese e Verbano-Cusio-Ossola, iscritto alla Lega Nord, nell'XI, XII e XIII legislatura \u00e8 stato membro della Commissione giustizia, della Giunta per le Immunit\u00e0 Parlamentari e della Giunta per il Regolamento del Senato.\n\u00c8 stato Presidente della Giunta per le immunit\u00e0 parlamentari dal 1994 al 2001 (eletto coi voti del centro-destra nella XII legislatura e con quelli del centro-sinistra nella XIII) e Presidente del Comitato parlamentare per i procedimenti di accusa nella XII legislatura.\nDal 2001 al 2006 \u00e8 stato vice capo di gabinetto del Ministro della giustizia Roberto Castelli, addetto ai rapporti col Parlamento.\nDal 2007 al 2011 \u00e8 stato consigliere comunale a Domodossola."}
{"id": "1537379", "revid": "2089496", "url": "https://it.wikipedia.org/wiki?curid=1537379", "title": "Monte Ghilboa", "text": "Il monte Ghilboa (ebraico \u05d4\u05e8 \u05d4\u05d2\u05dc\u05d1\u05d5\u05e2), o monti di Ghilboa, o di Gelboe (cfr. ), \u00e8 una catena montuosa che si erge al di sotto della valle di Jezreel, nel settentrione della Palestina occupata. La catena si estende da SE a NO dalle zone alte della Samaria e separa Jenin e la vallata di Beit She'an. \nIl sito \u00e8 citato nella Bibbia come il luogo della Battaglia di Ghilboa.\nOgni anno, nella prima primavera, fiorisce qui sulle montagne l'Iris haynei (ebraico \u05d0\u05d9\u05e8\u05d5\u05e1 \u05d4\u05d2\u05dc\u05d1\u05d5\u05e2), ovvero \"Irus Ha-Ghilboa\", e i visitatori vengono da ogni parte d'Israele per vedere il suo fiore purpureo.\nVi sono due kibbutzim religiosi sionisti sulla montagna:, Ma'ale Ghilboa e Merav, cos\u00ec chiamati per i nomi di due figlie di Saul, come pure un centro di recupero per tossicodipendenti, chiamato Malkishua. Ma'ale Ghilboa ha anche una yeshiva (scuola talmudica), Yeshivat Ma'ale Ghilboa. I servizi comunali sono assicurati dal Consiglio Regionale di Ghilboa, sebbene due villaggi facciano parte del Consiglio Regionale della Vallata di Beit She'an."}
{"id": "1537386", "revid": "599013", "url": "https://it.wikipedia.org/wiki?curid=1537386", "title": "Michael Sternkopf", "text": "Carriera.\nCominci\u00f2 la carriera nella squadra della sua citt\u00e0, il Karlsruher SC. Nella stagione di debutto in prima squadra (1988-1989) realizz\u00f2 un gol dopo sei minuti dal suo ingresso in campo, contro il .\nNel 1990 fu acquistato dal Gioc\u00f2 per cinque anni con il club, festeggiando il titolo nazionale nel 1993-1994.\nNel 1995 si trasfer\u00ec al Borussia M\u00f6nchengladbach. Trovandosi relegato in panchina nella seconda stagione (1996-1997), nel novembre 1996 decise di accasarsi al Friburgo, Alla fine della stagione il giocatore pass\u00f2 all'. in sei stagioni conobbe una serie di alterne promozioni e retrocessioni dalla Bundesliga alla Zweite Liga e viceversa.\nNel 2004 chiuse la carriera giocando una partita in undici mesi passati nel Kickers Offenbach, in Regionalliga.\nIn Bundesliga vanta 210 apparizioni e 15 gol. Conta inoltre 7 presenze e 2 reti con la Nazionale tedesca Under-21."}
{"id": "1537392", "revid": "1258", "url": "https://it.wikipedia.org/wiki?curid=1537392", "title": "SERT", "text": ""}
{"id": "1537393", "revid": "125729030", "url": "https://it.wikipedia.org/wiki?curid=1537393", "title": "Vitelotte", "text": "La Vitelotte noire, popolarmente anche detta tartufo, \u00e8 un'antica variet\u00e0 di patata di origine peruviana\nCaratteristiche.\nI tuberi hanno la particolarit\u00e0 di avere la buccia e la polpa di colore violetto, dovuto all'elevato valore di antocianine. Tale colore si mantiene con la cottura. Si tratta di una variet\u00e0 tardiva e di resa piuttosto modesta confrontata alle variet\u00e0 pi\u00f9 diffuse. Il tubero, di forma oblunga, a gobbe, con occhio mezzo infossato, ha una buccia piuttosto spessa, che ne facilita la conservazione. La polpa ha sapore dolciastro, molto simile alla castagna, con retrogusto di nocciola. \nStoria.\nSi tratta di una variet\u00e0 selezionata a partire da materiale del Per\u00f9, scarsamente coltivata nel resto del mondo, probabilmente a causa della ridotta capacit\u00e0 produttiva della pianta. "}
{"id": "1537395", "revid": "34928", "url": "https://it.wikipedia.org/wiki?curid=1537395", "title": "Rastafariani", "text": ""}
{"id": "1537396", "revid": "287204", "url": "https://it.wikipedia.org/wiki?curid=1537396", "title": "Citidintrifosfato", "text": "Il citidintrifosfato (o CTP) \u00e8 un ribonucleotide trifosfato composto da tre gruppi fosfato, ribosio (uno zucchero fosfato) e la citosina, una base azotata pirimidinica. Trattasi del prodotto finale della via metabolica di sintesi delle pirimidine, nonch\u00e9 inibitore allosterico della prima reazione (mediata dall'enzima ATCasi, dove reagiscono carbammilfosfato ed aspartato). Viene definito inibitore allosterico poich\u00e9 si lega ad un sito diverso da quello catalitico (dove si legano i due reagenti) nella ATCasi e causa un effetto retroattivo (o da prodotto finale). Infatti se la quantit\u00e0 di CTP \u00e8 gi\u00e0 abbastanza alta, la molecola stessa si lega al sito regolatore enzimatico per impedire la prima reazione (che \u00e8 quindi limitante).\n\u00c8 coinvolta inoltre nella biosintesi della fosfatidilcolina, andandosi a legare alla fosfocolina e donando una molecola di pirofosfato. L'enzima che catalizza la reazione \u00e8 la CDP: fosfocolina citidililtransferasi. I prodotti della reazione sono CDP- Colina e Pirofosfato, che per rendere la reazione irreversibile viene immediatamente scisso in due molecole di fosfato da una pirofosfatasi"}
{"id": "1537401", "revid": "307923", "url": "https://it.wikipedia.org/wiki?curid=1537401", "title": "Aleksandr Jakovlevi\u010d Gomelskij", "text": ""}
{"id": "1537405", "revid": "124262261", "url": "https://it.wikipedia.org/wiki?curid=1537405", "title": "Revolution (The Beatles)", "text": "Revolution \u00e8 un brano musicale dei Beatles, scritto da John Lennon, ma attribuito come da convenzione al duo compositivo Lennon-McCartney.\nDescrizione.\nLa canzone \u00e8 apparsa in due differenti versioni:\nNello stesso album \u00e8 presente un altro celeberrimo brano composto da John Lennon, in collaborazione con Yoko Ono, ispirato alla musica colta e sperimentale di John Cage, dal titolo \"Revolution 9\" che, a parte il titolo, non ha assolutamente nulla in comune con le altre due \"Revolution\".\nLa versione nel singolo.\nMusica e arrangiamento.\nLa versione in singolo si presenta effettivamente in una veste molto pi\u00f9 graffiante e cattiva della sorella contenuta nel \"White Album\" e quindi molto pi\u00f9 consona al titolo stesso della canzone, incominciando dal potente urlo introduttivo di Paul McCartney e proseguendo con un sottofondo costante di chitarra distorta di George Harrison, oltrech\u00e9 un piano elettrico suonato da Nicky Hopkins ed un tono vocale aggressivo da parte di John Lennon.\nLa prima versione della canzone viene ricordata come prototipo di \"rock duro\", preannunciante l'ondata heavy metal che strariper\u00e0 negli anni successivi al 1968. La Seconda versione, pubblicata solo pochi mesi dopo nel \"White Album\" \u00e8 caratterizzato da un arrangiamento di grande classe con influenze jazz-blues, aggiunta di fiati, un ritmo rallentato, sornione, quasi a spiazzare il pubblico in perfetto stile Beatles. Il pezzo \u00e8 cantato da Lennon con una voce sommessa e tranquilla con aggiunta di coretti swing anni cinquanta che, proprio per le forti polemiche che il precedente singolo aveva causato ne enfatizzano e potenziano la sua ironica diversit\u00e0.\nRevolution - Testo e significato politico.\nIl testo del brano fu ispirato dagli importanti e decisivi fermenti giovanili, ma pi\u00f9 in generale culturali, che ebbero il loro culmine in Europa e in America proprio nell'anno di pubblicazione dell'album (1968).\nJohn Lennon, ovvero il \"Beatle intellettuale\" pi\u00f9 interessato ad esprimere anche attraverso le sue canzoni contenuti sociali e politici tali da poter rispettare il ruolo conferitogli di \"faro\" per le nuove generazioni, desiderava manifestare le sue opinioni e quelle dei Beatles sulla piega violenta che il movimento ispirato principalmente ad una ideologia marxista-maoista stava prendendo in quegli anni.\nNella versione su 45 giri uscita il 30 agosto Lennon, senza distaccarsi dalle istanze massimaliste della frangia rivoluzionaria che per lo pi\u00f9 appoggiava in quanto a tematiche, ne critica apertamente la deriva violenta, come si evince dal testo:\nRevolution 1 - Count me out, in!\nNegli anni successivi e per tutti gli anni settanta sia Lennon che Yoko Ono diverranno icone e simbolo proprio di quella rivoluzione culturale, sebbene pacifica, ostentando in numerose occasioni pubbliche anche il pugno alzato simbolo dei valori culturali della sinistra mondiale indipendentemente da un singolo partito, luogo o politico di riferimento. Tuttavia il testo di Revolution e pi\u00f9 in generale il contributo di Lennon all'Album bianco risentirono chiaramente della gi\u00e0 massiccia e positiva influenza che l'incontro con l'artista e intellettuale Yoko Ono stava esercitando su John Lennon e questo caus\u00f2 un malinteso di fondo.\nNel 1968 Yoko Ono era dichiaratamente pacifista sebbene avant-garde e rivoluzionaria nell'animo, posizione che in linea di massima condivideva con Lennon, il quale era apparso con in mano il simbolico ramoscello di ulivo gi\u00e0 sul retro della copertina di Rubber soul, nel 1965 quando i due non si conoscevano. La loro filosofia di vita nonch\u00e9 strategia di combattimento si ispirava chiaramente all'insegnamento del Mahatma Gandhi o di quanto aveva portato avanti proprio in quegli anni negli stati uniti d'America il reverendo Martin Luther King, da poco brutalmente assassinato, ovvero la teoria secondo cui rispondere alla violenza con la violenza non \u00e8 la giusta strada per la vittoria finale. In questo senso sia Gandhi in India che il movimento per i diritti civili in America avevano dimostrato che era possibile raggiungere grandi risultati senza che le vittime si uniformassero ai comportamenti deviati di uno stato carnefice.\nIn seguito alla diffidenza che il testo di Revolution provoc\u00f2 in vari movimenti della controcultura giovanile, e a pi\u00f9 o meno velate accuse secondo cui Lennon e pi\u00f9 in generale i Beatles volessero clamorosamente prendere le distanze da quel cambiamento che proprio loro in qualche modo avevano cominciato o quantomeno fatto esplodere, attestandosi quindi su posizioni pi\u00f9 conservatrici, Lennon si rese conto che il messaggio di quel testo era stato male interpretato e decise di porre rimedio a questa situazione. In seguito dichiar\u00f2 espressamente in diverse interviste di essersi pentito non tanto del contenuto di quel testo ma della sua forma non abbastanza chiara nella sua semplicit\u00e0, e che non avrebbe dovuto citare in maniera troppo superficiale i dimostranti con l'effigie di Mao. Solo pochi mesi dopo la pubblicazione del singolo, con l'uscita imminente dell'attesissimo doppio album, i tempi erano maturi per una precisazione, e la risposta che molti attendevano arriv\u00f2 puntuale nella maniera pi\u00f9 inattesa, simpatica e gioiosa, in perfetto stile pacifista.\nLa nuova ironica ma combattiva versione di Revolution, chiamata questa volta Revolution 1, tesa a smorzare le polemiche ma anche a rispondere alla chiamata, era ormai pronta.\nReincisione nel \"White Album\".\nTesto e significato.\nRispetto alla versione uscita tre mesi prima su singolo discografico, oltre ai geniali stravolgimenti nell'arrangiamento, chiari segnali di voler abbassare i toni ma anche una simpatica ostentazione di calma e sicurezza di s\u00e9, John Lennon aggiunse la decisiva parola \"in\", sussurrata quasi sottovoce alla fine del verso \"don't you know that you can count me out\". Come a dire: se mi tirate la giacca (il testo faceva un chiaro riferimento anche a richieste di aiuti economici) posso starne fuori o essere in prima fila con voi ma non basta fare proclami e scatenare rabbia. Vediamo i programmi (\"we'd all love to see the plans\") quali sono le persone, le situazioni e le strategie scelte. Solo allora \"you can count me out, in\"."}
{"id": "1537406", "revid": "1458600", "url": "https://it.wikipedia.org/wiki?curid=1537406", "title": "Tutta mia la citt\u00e0 (Giuliano Palma &amp; the Bluebeaters)", "text": "Tutta mia la citt\u00e0 \u00e8 un singolo pubblicato da Giuliano Palma &amp; the Bluebeaters, che ha anticipato l'uscita del loro album \"Boogaloo\".\nIl singolo.\nIl gruppo riprende l'omonima nota canzone degli anni sessanta degli Equipe 84, \"Tutta mia la citt\u00e0\", con cui la formazione modenese partecip\u00f2 al Cantagiro 1969, a sua volta cover di \"Blackberry Way\", registrato dai The Move nel dicembre 1968 e pubblicato l'anno successivo.\nIl singolo giunse alla settima posizione della Music Control e contribu\u00ec a spingere l'intero album alla nona posizione della classifica FIMI."}
{"id": "1537407", "revid": "226458", "url": "https://it.wikipedia.org/wiki?curid=1537407", "title": "Filamento leading", "text": "Il filamento leading, o filamento anticipato, \u00e8 la copia di DNA che consente una duplicazione ininterrotta.\nQuesta catena polinucleotidica, infatti, avendo la stessa direzione della forcella di replicazione, 5'3', potr\u00e0 essere sintetizzata in maniera continua dalla DNA polimerasi, che agisce proprio in questa direzione, aggiungendo i nucleotidi a partire dall'estremit\u00e0 OH-3' libera di un singolo innesco di RNA e procedendo ininterrottamente. Si noti che essendo l'avanzamento della bolla di replicazione bidirezionale, esistono in realt\u00e0 due mezzi filamenti leading; le altre due met\u00e0 contigue sono invece entrambe in ritardo e la sintesi avviene tramite i frammenti di Okazaki."}
{"id": "1537409", "revid": "123359948", "url": "https://it.wikipedia.org/wiki?curid=1537409", "title": "Gustavo d'Assia-Homburg", "text": "Biografia.\nGustavo era il quinto figlio del langravio Federico V d'Assia-Homburg e di Carolina d'Assia-Darmstadt.\nLa carriera militare.\nIl re Gustavo III di Svezia, parente di Gustavo d'Assia-Darmstadt, nomin\u00f2 Gustavo d'Assia-Homburg luogotenente delle Guardie svedesi. A sette anni, Gustavo incominci\u00f2 quindi la propria carriera militare nell'esercito svedese. Dopo l'assassinio del re di Svezia, ritorn\u00f2 nell'Assia-Homburg. Con il fratello Federico in servizio presso l'armata austriaca, Gustavo venne destinato al medesimo esercito. Combatt\u00e9 quindi nel Baden, nel W\u00fcrttemberg e nella Bassa Austria. Nel 1801 venne promosso al grado di comandante e nel 1805 entr\u00f2 nel reggimento dei cavalleggeri. Si distinse nel corso delle operazioni di ritirata dell'arciduca Carlo d'Asburgo-Teschen e venne nominato, il 1\u00ba dicembre 1805, luogotenente colonnello. Dal 1805 al 1809 fu impegnato in operazioni in Ungheria, entrando poi nel reggimento dei Corazzieri Hohenzollern \"K\u00fcrassieren-Hohenzollern\", di cui fu nominato comandante di reggimento. Partecip\u00f2 alle battaglie di Aspern il 21 ed il 22 maggio 1806, di (Essling) e di Wagram il 6 luglio 1809. Gustavo dimostr\u00f2 un valente coraggio sui campi di battaglia ed ottenne la medaglia militare di Maria Teresa (decorazione dell'impero austriaco). Nel corso di una battaglia venne gravemente ferito. Partecip\u00f2 alle guerre per la liberazione della Germania dal dominio napoleonico e si scontr\u00f2 con le armate francesi nel corso dei Cento giorni.\nIl regno.\nNel 1840 suo fratello Filippo venne nominato governatore della fortezza di Francoforte e Gustavo si prese cura ufficialmente degli affari di stato dell'Assia-Homburg per conto del fratello. Alla morte del fratello, nel 1846, sar\u00e0 Gustavo a succedergli. La rivoluzione del 1848 ebbe ripercussioni anche nel piccolo stato dell'Assia-Homburg, dal momento che i cittadini reclamarono la costituzione che gi\u00e0 era stata rifiutata da Filippo. Gustavo accondiscese e promise di redigere una costituzione, che venne firmata l'8 settembre 1848. Il suo unico figlio maschio, suo erede al trono, lo precedette nella morte, il 4 gennaio 1848, vittima di un'epidemia a Bonn.\nAlla sua morte Gustavo venne sepolto nella cripta del castello di Homburg e venne succeduto dal fratello Ferdinando.\nMatrimonio.\nIl 12 febbraio 1818 Gustavo spos\u00f2 sua nipote Luisa d'Anhalt (morta nel 1858, figlia di sua sorella Amalia). La sposa soffriva di una pesante forma di sordit\u00e0 che fu la causa del suo isolamento alla corte ed all'interno della coppia.\nQuesto matrimonio diede tre eredi:"}
{"id": "1537410", "revid": "122512231", "url": "https://it.wikipedia.org/wiki?curid=1537410", "title": "Amidah", "text": "L\u2018Amidah, plur. \"Amidot\" (, \"Tefilat HaAmidah\" \"Preghiera in piedi\" o \"Preghiera in posizione eretta\"), \u00e8 una preghiera pluriquotidiana della religione ebraica. Detta anche Shemon\u00e8 esr\u00e8 (\u05e9\u05de\u05e0\u05d4 \u05e2\u05e9\u05e8\u05d4, \"Shmoneh Esreh\" \"Le Diciotto\", con riferimento al numero originale di benedizioni costitutive), dal numero delle benedizioni che venivano recitate nel corso della preghiera in tempi antichi, numero aumentato in seguito a diciannove.\nPreghiera centrale della liturgia ebraica, ha composizione variabile: le diciannove benedizioni sono presenti nella forma recitata nei giorni della settimana; nel sabato e nelle festivit\u00e0 viene usata una forma diversa dipendente dalla natura delle festivit\u00e0. L'Amidah \u00e8 una preghiera che si trova nel \"Siddur\" tradizionale, libro di preghiere ebraico, ed \u00e8 designata semplicemente come tefillah (\u05ea\u05e4\u05d9\u05dc\u05d4, \"preghiera\") nella letteratura rabbinica.\nGli ebrei osservanti recitano l'Amidah durante ciascuno dei tre servizi di preghiera in un normale giorno settimanale: mattino, pomeriggio e sera. Un'Amidah speciale abbreviata \u00e8 anche il centro del servizio \"Mussaf\" (\"Addizionale\") che si recita durante lo Shabbat (il sabato ebraico), Rosh Chodesh (il nuovo mese o giorno della luna nuova) e nelle festivit\u00e0 ebraiche, dopo la lettura mattutina della Torah, con varie forme di Amidah che dipendono dall'occasione. L'Amidah quotidiana tipica consiste di diciannove benedizioni, sebbene originariamente fossero state diciotto; quando l'Amidah viene modificata per preghiere specifiche o occasioni, le prime tre benedizioni e le ultime tre rimangono costanti, inquadrando l'Amidah usata in ogni servizio, mentre le tredici mediane sono sostituite da benedizioni specifiche dell'occasione.\nIl linguaggio dell'Amidah quasi certamente risale al periodo mishnahico, sia prima che dopo la distruzione del Tempio di Gerusalemme (70 e.v.) quando era considerato inutile prescrivere il suo testo e contenuto. Il Talmud indica che, quando Rabbi Gamaliel II si incaric\u00f2 di stabilire definitivamente il servizio liturgico pubblico e organizzare le devozioni private, ordin\u00f2 al Tanna Samuel ha-Katan di scrivere un altro paragrafo, rimproverando informatori ed eretici, che fu inserito come dodicesima preghiera nella sequenza moderna, portando a diciannove il numero di benedizioni. Altre fonti, anche nel Talmud, indicano per\u00f2 che questa preghiera faceva parte delle 18 originali; e che le 19 preghiere si consolidarono quando la 15\u00aa per la restaurazione di Gerusalemme e del trono di Davide (venuta del Messia) fu divisa in due.\nLa preghiera viene recitata stando in piedi in maniera fermamente eretta e preferibilmente rivolti verso Gerusalemme. Nel culto pubblico ortodosso, \"Shemoneh Esrei\" \u00e8 prima detta silenziosamente dalla congregazione e poi ripetuta ad alta voce dallo \"chazzan\" (lettore); lo scopo originale della ripetizione era quello di dare la possibilit\u00e0 ai membri analfabeti della congregazione di partecipare nella preghiera collettiva rispondendo \"Amen.\" Le congregazioni dell'Ebraismo conservatore e dell'Ebraismo riformato a volte abbreviano la recitazione pubblica dell'Amidah secondo le rispettive tradizioni. Le regole dell'Halakhah che ordinano la composizione e recitazione dell'Amidah vengono discusse principalmente nel Talmud, nei capitoli 4\u20135 del \"Berakhot\"; nella \"Mishneh Torah\" di Maimonide, nei capitoli 4\u20135 di \"Hilkhot Tefilah\"; nello \"Shulchan Aruch\", alle Leggi 89\u2013127.\nOrigini.\nIl linguaggio dell'Amidah quasi certamente proviene dal periodo mishnahico, sia prima che dopo la distruzione del Tempio (70 e.v.) quale probabile tempo della sua composizione e compilazione. Nell'era della Mishnah, si considerava superfluo mettere per iscritto il suo testo e contenuto. Ci\u00f2 poteva essere semplicemente perch\u00e9 il linguaggio era ben noto agli autori della Mishnah. La Mishnah potrebbe inoltre non aver registrato un testo specifico per un'avversione al rendere la preghiera una forma di rigore e una formula fissa, avversione che continu\u00f2 in parte almeno per tutto il periodo talmudico, come comprovato dalle opinioni di Rabbi Eleazar ben Azariah (Talmud \"Ber.\" 29b) e rabbi Shimon bar Yohai (\"Ab.\" ii. 13). Rabbi Jose ben Halafta riteneva che si dovesse includere qualcosa di nuovo nelle proprie preghiere ogni giorno (Talmud Yerushalmi \"Ber.\" 8b), un principio si dice sia stato seguito in pratica da Rabbi Eleazar e rabbi Abbahu (\"ibid.\"). La preghiera non doveva esser letta come se uno leggesse una lettera (\"ibid.\").\nTuttavia, anche le fonti talmudiche riflettono opinioni diverse, tra cui quella che attribuisce la formulazione dell'Amidah agli \"uomini della Grande Sinagoga\" (Ber.33a, Meg 17b), cio\u00e8 al primo periodo del Secondo Tempio, in opposizione a quella che attribuisce esplicitamente la disposizione della preghiera all'attivit\u00e0 di Rabban Gamliel nell'era dopo la distruzione del tempio, a Yavne (\"Ber.\" 28b).\nIl Talmud cita Simeon ha-Paoli quale editore della raccolta presso l'accademia di Rabbi Gamaliel II a Yavne. (\"Ber.\" 28b). Tuttavia ci\u00f2 non significa che le benedizioni fossero sconosciute prima di allora; infatti in altri passi la \"Shemoneh 'Esreh\" viene fatta risalire ai \"primi saggi\" (\"Sifre\", Deut. 343), e di nuovo ai \"120 anziani e tra questi un numero di profeti\" (\"Meg.\" 17b). Per poter rimuovere le discrepanze tra l'assegnazione di redazione ai primi o ai secondi, il Talmud si rif\u00e0 alla spiegazione che afferma che le preghiere erano cadute in disuso e che Gamaliel le avesse riprese (\"Meg.\" 18a).\nIl nucleo storico in queste notizie contrastanti sembra essere il fatto indubitabile che le benedizioni datano fin dai primi giorni della \"sinagoga farisaica\"\". Inizialmente erano risultati spontanei degli sforzi per stabilire la sinagoga farisaica in opposizione, o almeno in corrispondenza, il servizio del Tempio dei Sadducei. Ci\u00f2 \u00e8 evidente dal tentativo aggadico di collegare i tempi prestabiliti di preghiera con la routine sacrificale del Tempio, con la \"Tefillah\" mattutina e pomeridiana che ricordando le offerte costanti (\"Ber. 26b;. Gen. R. LXVIII\"), mentre per la \"Tefillah\" serale si faceva ricorso ad un confronto artificiale con le porzioni sacrificali consumate sull'altare durante la notte.\nRabbi Gamaliel II infine si incaric\u00f2 di organizzare definitivamente il servizio pubblico e regolare le devozioni private. Istru\u00ec Simeon ha-Pakoli di revisionare le benedizioni - probabilmente nell'ordine che avevano gi\u00e0 acquisito - e ne fece dovere per tutti recitare la preghiera tre volte al giorno.\nSecondo il Talmud, Gamaliel diresse Samuel ha-Katan a scrivere un altro paragrafo contro gli informatori e gli eretici, portando cos\u00ec il numero totale a diciannove (\"Ber.\" IVv. 3; cfr. Gr\u00e4tz, \"Gesch.\" 3\u00aa ed., IV. 30 \"et seq.\"). Questa aggiunta \u00e8 rappresentata dalla 12\u00aa preghiera nella sequenza moderna.\nQuando si recita l'Amidah.\nDurante i normali giorni della settimana, l'Amidah viene recitata tre volte, una volta rispettivamente nei servizi liturgici della mattina, del pomeriggio e della sera, noti come \"Shacharit\", \"Minchah\" e \"Arvit\".\nUn'opinione nel Talmud asserisce, col supporto di versetti biblici, che il concetto per ciascuno dei tre servizi fu fondato rispettivamente dai tre patriarchi. I tempi prescritti per la recitazione dell'Amidah potrebbero quindi originarsi dal periodo dei sacrifici pubblici \"tamid\" (\"eterni\") che si tenevano al Tempio di Gerusalemme. Dopo la distruzione del Secondo Tempio nel 70 e.v., il Concilio di Jamnia determin\u00f2 che l'Amidah avrebbe sostituito i sacrifici, applicando direttamente il dettame di Osea: \"noi ti offriremo, invece di tori, i sacrifici delle nostre labbra.\" Per tale ragione, l'Amidah deve essere recitata durante il periodo di tempo in cui il \"tamid\" doveva essere offerto. Pertanto, poich\u00e9 il servizio \"Maariv\" era inizialmente opzionale, dato che sostituisce la bruciatura delle ceneri della notte sull'altare del Tempio piuttosto che un sacrificio specifico, l'Amidah di \"Maariv\" non \u00e8 ripetuta dallo chazzan (lettore), mentre invece tutte le altre Amidot sono ripetute.\nDurante lo Shabbat, Rosh Chodesh e altre festivit\u00e0 ebraiche, c'\u00e8 un'Amidah \"Musaf\" (\"Addizionale\") per rimpiazzare gli ulteriori sacrifici comunitari di questi giorni. Nello Yom Kippur (Giorno dell'Espiazione), una quinta recitazione pubblica, la \"Ne'ilah\", viene aggiunta per supplire ad un sacrificio speciale che veniva offerto in quel giorno al Tempio.\nStruttura dell'Amidah quotidiana.\nL'Amidah quotidiana contiene diciannove benedizioni. Ogni benedizione finisce con la chiusura \"Benedetto Tu, O Signore...\" e anche la benedizione di apertura finisce cos\u00ec. Le prime tre benedizioni in blocco sono conosciute col titolo di \"shevach\" (\"lode\") e servono ad ispirare il devoto e invocare la misericordia di Dio. Le tredici benedizioni centrali compongono la \"bakashah\" (\"richiesta\"), con sei richiesta personali, sei comunitarie e una richiesta finale che Dio accetti le preghiere. Le tre benedizioni finali, note come \"hoda'ah\" (\"gratitudine\"), ringraziano Dio per l'opportunit\u00e0 di servirLo. \"Shevach\" e \"hoda'ah\" sono standard per ogni Amidah, con alcuni cambiamenti per certe occasioni.\nLe 19 benedizioni.\nLe diciannove benedizioni sono come segue:\n1. Nota come Avot (\"Padri\") questa preghiera offre lode a Dio, che \u00e8 ricordato come il Dio dei Patriarchi:\n2. Nota come Gevurot (\"Potenze\"), questa offre lode al Signore per la sua potenza e grandezza. La preghiera include menzione della guarigione dei malati e la resurrezione dei morti. Viene anche chiamata \"Tehiyyat ha-Metim\" = \"la resurrezione dei morti\":\n3. Nota come Kedushat ha-Shem (\"Santificazione del Nome\") questa benedizione offre lode alla santit\u00e0 di Dio:\n4. Nota come Binah (\"Conoscenza\"), \u00e8 una supplica a Dio affinch\u00e9 conceda saggezza e conoscenza:\n5. Nota come Teshuvah (\"Penitenza\", \"Ritorno\") questa preghiera chiede a Dio di aiutare gli ebrei a ritornare a una vita basata sulla Torah e prega Dio quale Dio del pentimento. Da notare che questa \u00e8 la sola benedizione il cui testo \u00e8 identico in tutte le versioni ortodosse del \"siddur\":\n6. Nota come Selichah, chiede perdono di tutti i peccati e loda Dio quale Dio del perdono:\n7. Nota come Geulah (\"Redenzione\"), loda Dio quale salvatore del popolo d'Israele:\n8. Nota come Refuah (\"Guarigione\"), \u00e8 una preghiera per la guarigione dei malati:\n9. Nota come Birkat HaShanim (\"Annate\", lett. \"Benedizione per gli anni [buoni]\"), questa preghiera chiede a Dio di benedire i prodotti della terra:\n10. Nota come Galuyot (\"Diaspore\" o \"Raduno degli esiliati\"), chiede a Dio di permettere il raduno degli ebrei esiliati in Terra d'Israele:\n11. Nota come Birkat HaDin (\"Giustizia\"), questa preghiera chiede a Dio di restaurare i giusti giudici come nei tempi antichi:\n12. Nota come Birkat Ha Minim (\"Eretici\"), chiede a Dio di distruggere coloro che appartengono a sette eretiche (\"Minuth\"), che calunniano e agiscono come informatori contro gli ebrei:\n13. Nota come Tzaddikim (\"Giusti\"), prega Dio di aver misericordia per tutti coloro che credono in Lui e chiede sostegno per i giusti:\n14. Nota come Bo'ne Yerushalayim (\"Costruttore di Gerusalemme\") chiede a Dio di ricostruire Gerusalemme e di restaurare il Regno di Davide.\n15. Nota come Birkat David (\"Benedizione di Davide\"), chiede a Dio di far arrivare il discendente di Re Davide, che sar\u00e0 il Messia:\n16. Nota come Tefillah (\"Preghiera\"), chiede a Dio di accettare le preghiere del popolo ebraico e di aver misericordia e compassione:\n17. Nota come Avodah (\"Servizio\", \"Culto\"), prega Dio di restaurare i servizi del tempio e quelli sacrificali:.\n18. Nota come Hoda'ah (\"Ringraziamento\"), preghiera di ringraziamento a Dio per la vita ed i miracoli che compie ogni giorno:\n19. Nota come Sim Shalom (\"Dona la pace\") \u00e8 l'ultima preghiera, per la pace, bont\u00e0, benedizioni, carit\u00e0 e compassione. Gli aschenaziti generalmente recitano una versione pi\u00f9 corta di questa benedizione a \"Minchah\" e \"Maariv\", chiamata \"Shalom Rav\".\nSi conclude:\n\"Shalom Rav\".\n\"Shalom Rav\" (, \"Pace abbondante\") \u00e8 la benedizione recitata alla fine dell'Amidah serale nella tradizione aschenazita:\nMeditazione conclusiva.\nL'usanza si \u00e8 progressivamente sviluppata di recitare, a conclusione dell'ultima benedizione, la supplica che Mar, il figlio di Ravina, utilizzava per concludere la sua preghiera:\nLa corrente principale degli aschenaziti ortodossi aggiunge anche la seguente preghiera alla conclusione di ogni Amidah:\n\u00c8 inoltre tradizione aggiungere preghiere personali come parte della recitazione silenziosa dell'Amidah. Rabbi Shimon bar Yohai esorta a pregare a memoria: \"Ma cerca di rendere la tua preghiera una richiesta di misericordia e compassione davanti all'Onnipresente.\" Alcune autorit\u00e0 incoraggiano il devoto a dire ogni volta qualcosa di nuovo nella propria preghiera.\nModalit\u00e0 della preghiera.\nLe molte leggi che riguardano la modalit\u00e0 di preghiera dell'Amidah sono stabilite per focalizzare la concentrazione mentre ci si rivolge a Dio.\nConcentrazione.\nLa Preghiera nell'Ebraismo \u00e8 chiamata \"avodah shebalev\" \"Servizio del Cuore\", e quindi la preghiera \u00e8 valida solo se ci si concentra sulle proprie emozioni e intenzioni \u2013 \"kavanah\" \u2013 nel recitare le parole delle preghiere. Lo \"Shulchan Aruch\" avverte che si preghi usando una traduzione comprensibile, sebbene imparare il significato della liturgia in ebraico sia l'ideale.\nInoltre, secondo la Halakhah, la prima benedizione dell'Amidah va detta con intenzione; se detta solo a memoria, il devoto deve tornare indietro e ripeterla con intenzione. Il Rema per\u00f2 ha scritto che ci\u00f2 non \u00e8 pi\u00f9 necessario, perch\u00e9 i tempi di attenzione \"moderni\" (visse nel XVI secolo) sono cos\u00ec brevi, che non si avrebbe intenzione neanche la seconda volta. Anche la penultima benedizione \"Hoda'ah\" ha un'alta priorit\u00e0 per \"kavanah\".\nInterruzioni.\nInterrompere l'Amidah \u00e8 proibito. Le uniche eccezioni sono i casi di pericolo o chi ha bisogni fisiologici, anche se questa regola pu\u00f2 dipendere dalla corrente ebraica a cui si appartiene. Ci sono anche degli \"halakhot\" per evitare l'interruzione dell'Amidah di altri: per esempio, \u00e8 vietato sedersi accanto a qualcuno che prega o di camminare entro quattro \"amot\" (cubiti) di qualcuno che prega.\nPreghiera silenziosa.\nLa linea guida della preghiera silenziosa deriva dal comportamento del personaggio biblico Anna, madre del profeta Samuele, durante la preghiera, quando pregava nel tempio per avere un figlio. Pregava \"parlando col suo cuore\", in modo che nessun altro potesse sentire, ma le sue labbra si muovevano. Pertanto, quando si dice l'Amidah la propria voce dovrebbe essere udibile a s\u00e9 stessi, ma non abbastanza forte perch\u00e9 la sentano gli altri.\nIn piedi.\nIl nome \"Amidah\", che letteralmente \u00e8 il gerundio ebraico \"stando in piedi\", deriva dal fatto che il fedele recita la preghiera mentre sta eretto con i piedi saldamente serrati insieme. Ci\u00f2 viene fatto per imitare gli angeli, che Ezechiele percepiva affermando \"le loro gambe erano diritte\". Poich\u00e9 i fedeli invocano la Presenza Divina, devono rimuovere tutti pensieri materiali dalle loro menti, proprio come gli angeli che sono esseri puramente spirituali. In modo simile, spiega il \"Tiferet Yisrael\" nel suo testo di commentario \"Boaz\", l'Amidah \u00e8 cos\u00ec chiamata perch\u00e9 aiuta la persona a focalizzare i propri pensieri. Per natura, il cervello di una persona \u00e8 attivo ed errante - l'Amidah mette tutto a fuoco.\nIl Talmud afferma che colui che sta cavalcando un animale o sta seduto in una barca (o per estensione moderna, in viaggio in aereo) pu\u00f2 recitare l'Amidah seduto, dato che la precariet\u00e0 di stare in piedi potrebbe disturbare la concentrazione.\nVerso Gerusalemme.\nSi recita l'Amidah preferibilmente rivolti verso Gerusalemme, come proclam\u00f2 il patriarca Giacobbe: \"Questa \u00e8 proprio la casa di Dio, questa \u00e8 la porta del cielo\", dove le preghiere possono elevarsi [al cielo]. Il Talmud riporta la seguente Baraita in materia:\nC'\u00e8 un dibattito per quanto riguarda la misurazione delle direzioni per questo scopo. Alcuni dicono che ci si dovrebbe rivolgere verso la direzione che sarebbe la distanza pi\u00f9 breve per Gerusalemme, ovvero in un arco a cerchio massimo, come definito nella geometria ellittica. Cos\u00ec a Roma ci si dovrebbe rivolgere a est-est-sud. Altri dicono che ci si dovrebbe rivolgere in una direzione lungo una linea lossodromica verso Gerusalemme, che non richiederebbe una modifica della direzione della bussola. Ci\u00f2 sarebbe rappresentato da una linea retta su una proiezione di Mercatore, che sarebbe est-sud-est di Roma. In pratica, molti individui nell'emisfero occidentale semplicemente si volgono a est, indipendentemente dalla posizione. In presenza di un'arca che non si volge verso Gerusalemme, si dovrebbe allora pregare verso l'arca stessa.\nTre passi.\nGli ebrei osservanti hanno l'abitudine di fare tre passi indietro e poi tre passi avanti, sia prima che dopo aver recitato l'Amidah. I passi indietro all'inizio rappresentano il ritirare la propria attenzione dal mondo materiale, per poi andare in avanti per avvicinarsi simbolicamente al Re dei Re. La \"Mekhilta\" osserva che il significato delle tre fasi si basa sulle tre barriere che Mos\u00e8 doveva oltrepassare al Sinai prima di entrare nel regno di Dio. La \"Mishnah Berurah\" riporta che solo i passi in avanti sono necessari, mentre i precedenti passi indietro sono l'usanza prevalente.\nIl Talmud babilonese narra che la pratica di far passi indietro dopo l'Amidah \u00e8 un ricordo della pratica del Tempio di Gerusalemme, quando coloro che offrivano i sacrifici giornalieri camminavano all'indietro dall'altare dopo aver finito. \u00c8 inoltre paragonata allo studente che rispettosamente indietreggia allontanandosi dall'insegnante senza rivolgergli la schiena.\nIl Talmud quindi afferma:\nSeguendo questa discussione, il devoto fa tre passi indietro alla fine dell'ultima meditazione e recita mentre si inchina a sinistra, destra e in avanti: \"Egli che crea la pace nei cieli, possa Egli dare la pace a noi e a tutto Israele e diciamo, Amen.\" Molti hanno l'usanza di rimanere in piedi al proprio posto fino a quando lo chazzan arriva alla \"Qedushah\" e poi fanno tre passi avanti.\nInchinarsi.\nIl credente si inchina in quattro punti dell'Amidah: all'inizio e alla fine sia della prima benedizione di \"Avot\" sia alla penultima benedizione \"Hoda'ah\". Alle parole di apertura di \"Avot\" e alla conclusione di entrambe queste benedizioni, quando si dice: \"Benedetto Tu, o Signore,\" si piegano le ginocchia a \"Benedetto\", quindi ci si inchina a \"Tu\" e ci si raddrizza dicendo \"O Signore\". La ragione di questa procedura \u00e8 che la parola ebraica per \"benedetto\" (\"Baruch\") \u00e8 correlata a \"ginocchio\" (\"berech\"), mentre il versetto in Salmi afferma: \"il Signore rialza chi \u00e8 caduto\". All'inizio di \"Hoda'ah\", ci si inchina dicendo le parole d'apertura \"Noi Ti ringraziamo\" senza piegare le ginocchia. A ciascun inchino ci si deve piegare finch\u00e9 le vertebre protrudono dalla schiena; chi \u00e8 fisicamente inabile a farlo, pu\u00f2 semplicemente accennare dondolando la testa.\nDurante alcune parti dell'Amidah dette a Rosh haShana e Yom Kippur, gli ebrei aschenaziti tradizionalmente si mettono a terra in ginocchio e piegano la loro parte superiore del corpo come ad arco, in modo simile ai musulmani, sebbene non proprio nella stessa maniera. Ci sono alcune variazioni nella tradizione aschenazita su quanto tempo si debba rimanere in questa posizione. Alcuni ebrei della corrente yemenita \"Dor Daim\" e \"Talmidhe haRambam\" interpretano la \"Mishneh Torah\" e le fonti originali talmudiche relative agli inchini durante \"Shemoneh Esreh\" che ingiungano di stare sempre prostrati, sdraiati a terra, non solo durante le Grandi Festivit\u00e0, ma per tutto l'anno durante i quattro inchini dell'Amidah. \u00c8 difficile sapere la percentuale di coloro che detengono da quest'ultimo punto di vista: si pensa che la maggior parte di coloro che condividono tale interpretazione, di solito lo facciano solo in privato o con le persone che condividono l'usanza.\nLa ripetizione, BarukhHu Barukh Shem\u00f2 ed Amen.\nNel culto pubblico degli ebrei ortodossi e conservatori (Masorti), \"Shemoneh Esrei\" viene prima recitata silenziosamente dalla congregazione; poi viene ripetuta ad alta voce dallo chazzan (lettore), eccetto che per l'Amidah serale e quando un minian non sia presente. La congregazione risponde \"Amen\" ad ogni benedizione e \"Baruch Hu Uvaruch Shemo\" (\"Benedetto \u00e8 Lui e benedetto \u00e8 il Suo Nome\") quando lo chazzan invoca il nome di Dio in chiusura \"Benedetto Tu, O Signore...\" Se non ci sono sei membri di un minian che risponda \"Amen,\" la benedizione dello chazzan \u00e8 considerata vana.\nLo scopo originario della ripetizione era quello di dare ai membri analfabeti della congregazione la possibilit\u00e0 di essere inclusi nell'Amidah dello chazzan rispondendo \"Amen\".\nLe congregazioni dell'Ebraismo conservatore e riformato a volte abbreviano la recitazione pubblica dell'Amidah dicendla una volta, con le prime tre benedizioni detta ad alta voce e il resto in silenzio. Questo stile abbreviato, comunemente indicato come \u05d4\u05d5\u05d9\u05db\u05e2 \u05e7\u05d3\u05d5\u05e9\u05d4 (yiddish: \"heikhe Kedusha\") viene eseguito anche all'interno dell'Ebraismo ortodosso in talune circostanze; in alcune comunit\u00e0 \u00e8 consuetudine che il \"minchah\" venga recitato in questo modo. Di solito \u00e8 usato per condurre il fedele alla preghiera silenziosa.\nAmidot speciali.\nAmidot dello Shabbat.\nLa preghiere Amidah dello Shabbat \"Ma'ariv\" (sera), \"Shacharit\" (mattina), \"Mussaf\" (addizionale) e \"Mincha\" (pomeriggio) hanno tutte delle forme speciali in cui le 13 benedizioni mediane sono sostituite da una chiamata \"Kedushat haYom\" (\"santit\u00e0 del giorno\"), cosicch\u00e9 ogni Amidah dello Shabbat \u00e8 composta da sette benedizioni. Il \"Kedushat haYom\" ha una porzione introduttiva, che nello Shabbat viene variata per ciascuno dei quattro servizi liturgici, e una porzione conclusiva corta, che \u00e8 costante:\nAlla vigilia dello Shabbat, dopo che la congregazione ha letto silenziosamente l'Amidah, il lettore ripete ad alta voce il \"Me\u2018En Sheva\", o sommario delle sette benedizioni. La congregazione poi continua:\nAmidah delle festivit\u00e0.\nDurante i festival devozionali una preghiera speciale di \"Santificazione del Giorno\", composta da diverse sezioni, sostituisce le 13 benedizioni intermedie nelle preghiere serali, mattutine e pomeridiane. La prima sezione \u00e8 costante:\nSegue un paragrafo che nomina la festivit\u00e0 speciale del caso e il suo speciale significato. Se coincide con la Shabbat, vengono aggiunte sezioni particolari che citano sia lo Shabbat che la festivit\u00e0 stessa.\nAmidah Mussaf.\nDurante lo Shabbat, le festivit\u00e0 ebraiche (cio\u00e8 Yom Tov e Chol haMoed) e Rosh Chodesh (mese nuovo nel calendario ebraico), un'Amidah Mussaf (addizionale) viene recitata, sia silenziosamente che ripetuta dal lettore. Il servizio Mussaf \u00e8 tecnicamente un servizio separato e indipendente, che potrebbe esser detto in qualsiasi momento tra i servizi \"shacharit\" (mattina) e \"mincha\" (pomeriggio), ma oggigiorno viene normalmente recitata subito dopo il servizio mattutino regolare come parte di una sessione liturgica singola ma estesa. L'Amidah Mussaf inizia con le stesse prime tre benedizioni e si conclude con le stesse ultime tre, come nell'Amidah regolare. Tuttavia, al posto delle 13 benedizioni intermedie del servizio giornaliero, vengono aggiunte preghiere speciali per le festivit\u00e0. Nei servizi ortodossi, queste preghiere narrano lo speciale sacrificio Mussaf che fu offerto al Tempio di Gerusalemme in quell'occasione e contiene una supplica per la costruzione del Terzo Tempio e il ripristino del culto sacrificale. Il passo biblico che si riferisce al sacrificio Mussaf del giorno \u00e8 incluso. La Benedizione sacerdotale viene data durante la ripetizione dell'Amidah da parte dello chazzan (lettore). All'esterno della Terra d'Israele, l'Amidah Mussaf delle principali feste ebraiche \u00e8 l'unica volta che la Benedizione Sacerdotale \u00e8 cantata da veri e propri kohanim (sacerdoti).\nL'Amidah Mussaf di Rosh haShanah \u00e8 unica in quanto, a parte la prima e le ultime 3 benedizioni, contiene 3 benedizioni centrali per un totale di 9, in confronto alle normali 19 dell'Amidah settimanale o 7 dell'Amidah dello Shabbat o dei Festival. Ognuna di queste 3 benedizioni conclude una sezione dell'Amidah\u00a0\u2013 e sono: \"Malchuyot\" (\"Regalit\u00e0\", che include anche la benedizione per la santit\u00e0 del giorno come in un normale Mussaf), \"Zichronot\" (Rimembranza) e \"Shofrot\" (sullo Shofar). Ogni sezione contiene un paragrafo introduttivo seguito da una selezione di versetti sulla \"materia\". I versetti sono 3 dalla Torah, 3 da Ketuvim, 3 da Nevi'im e un altro dalla Torah. Durante la ripetizione dell'Amidah, lo Shofar viene suonato (eccetto di Shabbat) dopo la benedizione che conclude ogni sezione.\nL'Aseemblea Rabbinica dell'Ebraismo conservatore ha creato due forme di Amidah Mussaf con varie differenze dalla forma ortodossa. Una versione si riferisce ai sacrifici prescritti, ma del tempo passato (\"L\u00e0 i nostri antenati offrirono\" piuttosto che \"L\u00e0 offriremo\"). Una versione pi\u00f9 recente omette del tutto i riferimenti ai sacrifici. Sia l'Ebraismo riformato che quello ricostruzionista generalmente omettono l'Amidah Mussaf durante lo Shabbat, sebbene venga mantenuto in certe festivit\u00e0.\nAmidah Ne'ilah.\nDurante lo Yom Kippur, una quinta Amidah [in aggiunta a quella di Ma'ariv (sera), \"Shacharit\" (mattina), \"Mussaf\" (addizionale) e \"Mincha\" (pomeridiana)] viene recitata e ripetuta alla chiusura dello Yom Kippur. La congregazione tradizionalmente sta in piedi durante tutta la ripetizione di questa preghiera, che contiene una variet\u00e0 di aggiunte confessionali e supplicatorie. Nella tradizione aschenazita, \u00e8 anche l'unica volta che la preghiera \"Avinu Malkeinu\" \u00e8 detta di Shabbat, se Yom Kippur dovesse capitare di Shabbat, sebbene a questo punto lo Shabbat sia celestialmente finito.\nCambiamenti dell'Amidah.\nPreghiere per la pioggia e la rugiada.\nDurante Musaf di Shemin\u00ec Azeret si inizia a recitare \"mashiv haruach umorid hagheshem\", \"Tu sei Colui che fa soffiare il vento e fa' scendere la pioggia\", sino a Pesach da quando invece si recita \"morid hattal\", \"Tu sei Colui che fa scendere la rugiada\".\nInoltre, secondo alcuni Minhaghim, dal 4-5 dicembre in paesi come l'Italia si cambia un'altra preghiera nell'Amidah, chiedendo rugiada e pioggia \"come benedizione su tutta la superficie terrestre... proteggi e salva quest'annata da ogni cosa dannosa, da ogni sorta di distruzione, da ogni calamit\u00e0...\" mentre in primavera ed estate vengono chieste \"rugiade di gradimento, di benedizione e di generosit\u00e0...\", concludendo entrambe con la benedizione: \"Benedetto Tu Hashem, che benedici le annate\".\nSi veda quanto segue nello specifico.\n\"Ricordare la potenza\" della pioggia (\u05d4\u05d6\u05db\u05e8\u05ea \u05d2\u05d1\u05d5\u05e8\u05d5\u05ea \u05d2\u05e9\u05de\u05d9\u05dd).\nLa frase \"\u05de\u05e9\u05d9\u05d1 \u05d4\u05e8\u05d5\u05d7 \u05d5\u05de\u05d5\u05e8\u05d9\u05d3 \u05d4\u05d2\u05e9\u05dd\" (\"Egli [Dio] causa al vento di soffiare e alla pioggia di cadere\") \u00e8 inserita nella seconda benedizione dell'Amidah, nota come \u05d2\u05d1\u05d5\u05e8\u05d5\u05ea (Potenze), per tutta la met\u00e0 piovosa dell'anno (\u05d9\u05de\u05d5\u05ea \u05d4\u05d2\u05e9\u05de\u05d9\u05dd, \"yemot hageshamim\", cio\u00e8 tra Sukkot e Pesach). Il pi\u00f9 importante dei poteri di Dio citati in questa benedizione \u00e8 la risurrezione dei morti. La pioggia \u00e8 menzionata qui perch\u00e9 l'erogazione di pioggia da parte di Dio \u00e8 considerata come una grande manifestazione della Sua potenza, come la resurrezione dei morti. Allo stesso tempo, poich\u00e9 la pioggia fuori stagione pu\u00f2 essere pi\u00f9 dannoso che utile, la tradizione ebraica evita fortemente ogni accenno ad invocare pioggia al di fuori della stagione delle piogge.\nLa \"menzione\" della pioggia (o rugiada) inizia e finisce per i festival principali (Shemini Atzeret e Pesach) perch\u00e9 sono giorni di grande gioia e perch\u00e9 sono giorni di grande frequenza alle preghiere pubbliche. Quindi il cambiamento stagionale nel linguaggio delle preghiere \u00e8 diffuso velocemente e in maniera estesa.\nRichiedere pioggia (\u05e9\u05d0\u05dc\u05ea \u05d2\u05e9\u05de\u05d9\u05dd).\nNella nona benedizione dell'Amidah settimanale, le parole \"rugiada e pioggia\" sono inserite durante la stagione invernale in Terra d'Israele. Questa stagione \u00e8 definita con inizio nel 60\u00ba giorno dopo l'equinozio d'autunno (di solito il 4 dicembre) e con la fine a Pesach. In Terra d'Israele, tuttavia, la stagione inizia il 7 di Cheshvan. I riti sefarditi e yemeniti, invece di aggiungere solamente le parole \"rugiada e pioggia\" durante l'inverno, hanno due versioni distinte della nona benedizione. Durante la stagione secca, la benedizione ha questa forma:\nDurante la stagione piovosa, la fraseologia viene cambiata come segue:\nPreghiere estese per pioggia e rugiada.\nDurante \"Shemini Atzeret\", l'inizio tradizionale della stagione piovosa in Israele, si aggiunge una speciale preghiera ampliata per la pioggia, \"Tefillat Geshem (Preghiera della Pioggia)\". Nel primo giorno di Pesach, l'inizio tradizionale della stagione secca in Israele, una speciale preghiera ampliata viene aggiunta per la rugiada \"(Tefillat Tal)\". Nella tradizione aschenazita, entrambe le preghiere sono recitate dal lettore durante la ripetizione dell'Amidah Mussaf. La tradizione sefardita, che proibisce tali aggiunte, le pone prima dell'Amidah Mussaf.\nConclusione dello Shabbat e delle festivit\u00e0.\nAll'Amidah Maariv dopo la conclusione di uno Shabbat o Yom Tov, si inserisce un paragrafo che inizia con \"Atah Chonantanu\" (\"Ci hai concesso...\") nella quarta benedizione di \"Binah\". Il paragrafo ringrazia Dio per aver concesso l'abilit\u00e0 di separare tra il sacro ed il profano, parafrasando i concetti che si trovano nella cerimonia di Havdalah. Infatti il Talmud insegna che, se ci si dimentica questo paragrafo, l'Amidah non deve essere ripetuta, perch\u00e9 la Havdalah verr\u00e0 recitata dopo, sul vino. Quando la \"Atah Chonantanu\" \u00e8 detta, il lavoro proibito nel giorno santo diviene permesso perch\u00e9 la separazione dal giorno santo \u00e8 stata stabilita.\nI Dieci Giorni del Pentimento.\nDurante i \"Dieci Giorni di Pentimento\" tra Rosh haShanah e Yom Kippur, ulteriori versetti vengono inseriti nella prima benedizione, nella seconda, penultima e ultima di tutte le Amidot. Queste righe aggiuntive invocano la misericordia di Dio e pregano per venir iscritti nel \"Libro della Vita\". In molte comunit\u00e0, quando lo chazzan giunge a questi versetti durante la sua ripetizione, fa una pausa e la congregazione recita le righe prima di lui. Durante la recitazione finale dell'Amidah nello Yom Kippur, la preghiera \u00e8 leggermente modificata e legge \"sigillaci\" nel libro della vita, invece di \"scrivici\".\nInoltre, le conclusioni di due benedizioni vengono modificate a riflettere i giorni in cui la sovranit\u00e0 di Dio \u00e8 intensamente lodata e riconosciuta. Nella terza benedizione, la chiusura \"Benedetto Tu, o Signore, Dio Santo\" \u00e8 sostituita con \"Benedetto Tu, o Signore, Re Santo\". Nei giorni feriali, la chiusura dell'undicesima benedizione cambia da \"Benedetto Tu, o Signore, Re che ami la carit\u00e0 e la giustizia\" a \"Benedetto Tu, Signore, Re del giudizio.\"\nGiorni del digiuno.\nDurante i giorni del digiuno (\"Ta'anit\"), preghiere speciali vengono aggiunte all'Amidah. A Shacharit non si fanno cambiamenti all'Amidah silenziosa, ma lo chazzan aggiunge un'ulteriore benedizione alla sua ripetizione, subito dopo la benedizione di \"Geulah\", nota con la sua prima parola \"Aneinu\" (\"rispondici\"). La benedizione si conclude con la chiusura \"Benedetto Tu, O Signore, che ci rispondi\" (alcuni dicono: \"alla Tua nazione Israele\") \"in tempo di difficolt\u00e0\".\nAlla Minchah, lo chazzan aggiunge \"Aneinu\" nella sua ripetizione, come a Shacharit. Inoltre, durante l'Amidah silenziosa, tutti i membri digiunanti della congregazione recitano il testo di \"Aneinu\" senza la sua chiusura nella benedizione di \"Tefillah\". Le comunit\u00e0 che dicono la versione corta della benedizione \"Shalom\" a Minchah e Maariv, dicono la versione completa in questa Minchah. Lo chazzan dice anche la benedizione sacerdotale prima di \"Shalom\" come farebbe a Shacharit, a differenza della solita Minchah feriale quando non si dice la benedizione sacerdotale.\nQuesto nel caso vi siano almeno 6 uomini ebrei digiunanti Bar mitzvah.\nTisha b'Av.\nDurante Tisha b'Av a Minchah, gli aschenaziti aggiungono una preghiera che inizia con \"Nachem\" (\"Consola...\") alla conclusione della benedizione \"Binyan Yerushalayim\", elaborando sullo stato luttuoso del Tempio di Gerusalemme. La chiusura della benedizione viene estesa anche a \"Benedetto Tu, Signore, che consoli Sion e costruisci Gerusalemme.\" In altre tradizioni, si dice in tutte le Amidot di Tisha b'Av, quasi senza concludere la precedente benedizione.\nYa'aleh VeYavo.\nA Chol haMoed (i giorni intermedi delle festivit\u00e0) e Rosh Chodesh (novi mesi), la preghiera \"Ya'aleh Veyavo\" (\"Possa [il nostro ricordo] elevarsi ed esser accolto...\") \u00e8 inserito nella benedizione di \"Avodah\". \"Ya'aleh Veyavo\" viene detta anche nella benedizione \"Kedushat HaYom\" al Festival Amidah e al Birkat HaMazon. Una frase della preghiera varia a seconda della festivit\u00e0 del giorno, citandola per nome.\nAl HaNissim.\nPer Hanukkah e Purim vengono recitate le Amidot feriali, ma si inserisce un paragrafo speciale nella benedizione di \"Hoda'ah\". Ciascun paragrafo della rispettiva festivit\u00e0 racconta le origini storiche di quella ricorrenza, ringraziando Dio per la salvezza. Entrambi i paragrafi vengono introdotti dalla stessa apertura: \"Ti ringraziamo per le opere miracolose (\"Al HaNissim\") e per la redenzione e per i potenti atti e le azioni di salvezza da Te effettuati, e anche per le guerre che Tu hai combattuto per i nostri antenati nei giorni antichi di questa stagione.\"\nCambiamenti moderni delle correnti liberali.\nLa modifica pi\u00f9 recente al testo dell'Amidah quotidiana standard che sia stata accettata dall'Ebraismo ortodosso, fu formulata dall'Arizal nel XVI secolo. Produsse un testo dell'Amidah che sembra essere una fusione del testo aschenazita e sefardita secondo la sua interpretazione della Cabala. Dopo l'istituzione dello Stato di Israele e la riunificazione di Gerusalemme, alcune autorit\u00e0 ortodosse hanno proposto modifiche allo speciale \"Nachem\" (\"consola...\") che commemora la distruzione di Gerusalemme, aggiunte all'Amidah di Tisha b'Av alla luce di questi eventi.\nGli ebrei conservatori e riformati hanno modificato il testo in varia misura per portarlo in allineamento con la loro visione delle necessit\u00e0 e sensibilit\u00e0 moderne. L'Ebraismo conservatore mantiene il numero e il tempo dei periodi tradizionali durante i quali va detta l'Amidah, omettendo per\u00f2 le suppliche esplicite per il restauro dei sacrifici. L'Ebraismo ricostruzionista e l'Ebraismo riformato, in linea con le loro opinioni che il ritmo degli antichi sacrifici non debba pi\u00f9 regolare la preghiera ebraica moderna, spesso omettono alcune delle preghiere dell'Amidah, come ad esempio il \"Mussaf\", i requisiti temporali e i riferimenti al Tempio ed ai suoi sacrifici.\nL'Ebraismo riformato ha cambiato la prima benedizione, che tradizionalmente declama la frase \"Dio dei nostri padri, Dio di Abramo, Dio di Isacco e Dio di Giacobbe\", uno dei nomi biblici di Dio. Le nuove edizioni del siddur riformato invovano esplicitamente \"avoteinu v'imoteinu\" (\"i nostri padri e le nostre madri\") e i riformati e alcune congregazioni conservatrici modificano la seconda invocazione a \"Dio di Abramo, Dio di Isacco e Dio di Giacobbe; Dio di Sara, Dio di Rebecca, Dio di Lia, e Dio di Rachele\". Il nuovo libro di preghiere riformato, \"Mishkan T'filah\", inverte i nomi di Lia e Rachele.\nRami liberali dell'Ebraismo fanno ulteriori modifiche alle benedizioni di apertura. La frase \"umeivi go\u2018eil\" (\"e porta un redentore\") viene modificata dall'Ebraismo riformato in \"umeivi ge\u2018ulah\" (\"che porta redenzione\"), sostituendo il Messia personale con un'Et\u00e0 Messianica. La frase \"m\u2018chayei hameitim\" (\"che fa risorgere i morti\") \u00e8 sostituita nei siddurim riformati e ricostruzionisti con \"m\u2018chayei hakol\" (\"che d\u00e0 la vita a tutti\"), e \"m\u2018chayei kol chai\" (\"che d\u00e0 vita a tutta la vita\") rispettivamente. Ci\u00f2 rappresenta un allontanamento dal tradizionale articolo di fede che Dio far\u00e0 risorgere i morti.\nLa preghiera 17, \"Avodah\", chiede a Dio di ripristinare i servizi del Tempio, costruire un Terzo Tempio e ristabilire il culto sacrificale. La meditazione conclusiva finisce con una preghiera aggiuntiva per il restauro del culto del Tempio. Entrambe le preghiere sono state modificate nel siddur conservatore, in modo che sebbene ancora chiedano il restauro del Tempio, rimuovono per\u00f2 il motivo esplicito della ripresa dei sacrifici. (Alcune congregazioni conservatrici rimuovono completamente la preghiera silenziosa conclusiva del Tempio). Il siddur riformato modifica anche questa preghiera, eliminando ogni riferimento al servizio del Tempio e sostituendo la richiesta per il ripristino del Tempio con \"Dio che sei vicino a quanti Ti invocano, guarda i Tuoi servi e abbia piet\u00e0 di noi; versa il Tuo Spirito su di noi\".\nMolte congregazioni riformate spesso concludono con \"Sim Shalom\" o \"Shalom Rav\". Una volta che una di queste preghiere \u00e8 stata recitata o cantata, molte congregazioni continuano con una variazione di \"Mi Shebeirach\", la tradizionale preghiera per la guarigione, seguita dalla preghiera silenziosa e poi dalla ripresa del servizio regolare."}
{"id": "1537411", "revid": "1728", "url": "https://it.wikipedia.org/wiki?curid=1537411", "title": "San Vincenzo Maria Strambi", "text": ""}
{"id": "1537413", "revid": "339392", "url": "https://it.wikipedia.org/wiki?curid=1537413", "title": "Cors Ducis", "text": ""}
{"id": "1537415", "revid": "827882", "url": "https://it.wikipedia.org/wiki?curid=1537415", "title": "Diana King", "text": "Carriera.\nNata da madre Indo-Giamaicana e padre giamaicano, Diana King, nel 1994 dopo aver partecipato alla canzone di Notorious B.I.G. \"Respect\", ottiene un contratto con la casa discografica Sony Music. Il suo secondo singolo \"Shy Guy\", dall'album Tougher Than Love, ed inserito nella colonna sonora del film Bad Boys, ottiene un enorme successo in Europa e USA, dove raggiunge i vertici delle classifiche.\nNel 1997 il suo secondo album Think Like a Girl debutta nella classifica Billboard's Top Reggae Albums direttamente al primo posto e la sua cover di \"I Say a Little Prayer\", originariamente di Aretha Franklin viene inserita nel commento musicale di Il matrimonio del mio migliore amico.\nNel 1998 duetta con C\u00e9line Dion in \"Treat Her Like a Lady\" agli Essence Awards, ricevendo una standing ovation. Lo stesso anno appare in \"Soul Train\", lo show di RuPaul\nNel 1999 \u00e8 in tour in India doing a five city tour. In quell'occasione, Diana King dichiarer\u00e0 \"Non avrei mai pensato di tornare in India cos\u00ec presto. L'India \u00e8 un posto molto speciale per me. \u00c8 come stare a casa, dalla gente al cibo. Mi sento a casa qui\"\nNel 2000, la King entra a far parte della scuderia Maverick Records di Madonna, con cui incide il suo terzo album \"Respect\", che ottiene consensi in tutto il mondo, ma non viene pubblicato negli Stati Uniti fino all'estate del 2006, quando diventa disponibile sul sito Amazon.com.\nNel 2007 la King ha registrato la canzone \"The Light Within\" con il cantante reggae tedesco Gentleman, per il suo album \"Another Intensity\".\nNel luglio del 2012, tramite la sua pagina facebook, dichiara la propria omosessualit\u00e0. Nella nota la cantante scrive: \nDiscografia.\nSingoli.\n1994 \"Stir It Up\"\n1994 \"Shy Guy\"\n1995 \"Love Triangle\"\n1995 \"Ain't Nobody\" \n1997 \"I Say A Little Prayer\"\n1997 \"L-L-Lies\" \n1997 \"Find My Way Back\" \n1997 \"When We Were Kings\" (con Brian McKnight) \n1999 \"Treat Her Like a Lady\" (con C\u00e9line Dion e le Brownstone) \n2002 \"Summer Breezin\"'"}
{"id": "1537418", "revid": "27723", "url": "https://it.wikipedia.org/wiki?curid=1537418", "title": "Cometa Churyumov-Gerasimenko", "text": ""}
{"id": "1537428", "revid": "6923", "url": "https://it.wikipedia.org/wiki?curid=1537428", "title": "Fortezza Antonia", "text": "La fortezza Antonia, o torre Antonia, era un edificio che sorgeva presso il lato settentrionale del tempio di Gerusalemme, sede della guarnigione romana che controllava la citt\u00e0. Il procuratore romano della Giudea vi risiedeva quando si trovava a Gerusalemme, ma ordinariamente risiedeva a Cesarea marittima.\nStoria.\nDella fortezza ci parla Giuseppe Flavio, datandola antecedentemente al 67 a.C., prima della morte di Alessandra. Si racconta infatti che questa fortezza si trovava all'estremit\u00e0 settentrionale del tempio di Gerusalemme. Anticamente si chiamava \"Baris\", ma poi cambi\u00f2 il nome sotto il dominio di Marco Antonio. Qui furono rinchiusi la moglie ed i figli di Aristobulo, figlio di Alessandra che aveva tentato di prendere il potere contro il fratello maggiore Ircano, a cui spettava il trono. Ma prima che potesse punire Aristobulo, Alessandra mor\u00ec dopo aver regnato nove anni.\nLa fortezza fu ampliata e potenziata dal re Erode il Grande e sorgeva lungo il lato settentrionale della spianata del Tempio. L'interno era una vera reggia: con appartamenti, portici, bagni e ampie caserme. Al suo interno era acquartierata una coorte con il procuratore romano. Qui, nel cortile detto litostroto (lastricato), Ges\u00f9 Cristo venne processato e condannato a morte dal prefetto Ponzio Pilato.\nNelle successive vicende storiche la fortezza fu distrutta e oggi non ne rimangono che pochi resti. Sul luogo sorge la chiesa della Flagellazione, che ricorda appunto il supplizio della flagellazione inflitto a Ges\u00f9 prima della condanna. Qui inizia la via Dolorosa, che ripercorre il cammino percorso da Ges\u00f9 fino al luogo della crocifissione."}
{"id": "1537429", "revid": "1543377", "url": "https://it.wikipedia.org/wiki?curid=1537429", "title": "Modello di business", "text": "Il modello di business, anche detto modello d'affari (\"business model\"), descrive le logiche secondo le quali un'organizzazione crea, distribuisce e raccoglie il valore. In altre parole, \u00e8 l'insieme delle soluzioni organizzative e strategiche attraverso le quali l'impresa acquisisce vantaggio competitivo.\nIn particolare, il modello di business:\nIl processo di costruzione e modifica di un modello di business \u00e8 anche chiamato \"innovazione del modello di business\", e rientra nella strategia di business.\nSia nella teoria che nella pratica, il termine \"modello di business\" \u00e8 usato per descrivere una vasta gamma di aspetti formali ed informali che rappresentano gli aspetti centrali dell\u2019attivit\u00e0 produttiva dell\u2019azienda.\nContesto.\nLa letteratura economica fornisce interpretazioni e definizioni piuttosto diverse del modello di business. Uno studio basato sull\u2019analisi sistematica delle risposte dei manager a un sondaggio definisce come \"modello di business\" la progettazione di strutture organizzative volte a realizzare un\u2019opportunit\u00e0 commerciale. Spiegazioni pi\u00f9 approfondite di questa logica della progettazione enfatizzano l\u2019uso di una certa narrativa, o coerenza, nella descrizione dei modelli di business, i quali sono utilizzati come meccanismi grazie ai quali gli imprenditori creano imprese dalla crescita straordinaria e di successo. Specialmente nel settore imprenditoriale, i modelli di business sono usati per descrivere e classificare le aziende, ma sono anche usati dagli stessi manager interni alle compagnie per esplorare varie opportunit\u00e0 in vista di sviluppi futuri. Infatti, i modelli di business meglio conosciuti possono essere usati come linee guida dai manager pi\u00f9 creativi. Inoltre, i modelli di business in alcuni casi sono citati nel contesto della contabilit\u00e0 ai fini della rendicontazione pubblica.\nStoria.\nNel corso degli anni, i modelli di business sono diventati sempre pi\u00f9 sofisticati.\nIl \u201c\"modello dell\u2019esca e dell'amo\"\u201d (conosciuto anche come \u201c\"modello del rasoio e delle lamette\"\u201d o \u201c\"modello dei prodotti vincolati\") fu introdotto all\u2019inizio del XX secolo: esso comportava di offrire un prodotto base a un prezzo stracciato, spesso addirittura in perdita (l\u2019esca), quindi di associarvi il pagamento di ulteriori importi per ricariche, prodotti o servizi associati, cos\u00ec da compensare (l'amo). Alcuni esempi possono essere: rasoio (esca) e lame (amo); telefoni cellulari (esca) e costi di chiamata (amo); stampanti per computer (esche) e ricariche delle cartucce d'inchiostro (amo); fotocamere (esche) e stampe (gancio). Una delle pi\u00f9 magistrali applicazioni di questo modello di business venne fatta da King C. Gillette, fondatore della Gillette Company, che nel 1903 commercializz\u00f2 un nuovo prodotto, nato un\u2019idea originale e da poco brevettata: il rasoio di sicurezza con lamette usa-e-getta. \u00c8 proprio dalla strategia usata dall\u2019imprenditore statunitense che viene uno dei nomi di questo modello di business: \u201cmodello del rasoio e delle lamette\u201d. Gillette infatti decise di vendere a prezzi molto accessibili, o addirittura di regalare in abbinamento ad altri prodotti, il manico del suo rasoio. Ci\u00f2 port\u00f2 il mercato a generare una domanda, prima inesistente, degli altri accessori ad esso associati e in particolare delle lamette gillette, tanto che gi\u00e0 nel 1906 le loro vendite arrivarono ai 12 milioni di pezzi, facendo della Gillette una delle pi\u00f9 importanti imprese del settore.\nNegli anni cinquanta del XX secolo, McDonald\u2019s e Toyota introdussero nuovi modelli di business; negli anni sessanta, gli innovatori furono Wal-Mart e Hypermarkets; gli anni Settanta videro nascere nuovi modelli di business da FedEx e Toys R Us; negli anni ottanta da Blockbuster, Home Depot, Intel e Dell Computer; infine, nell\u2019ultimo decennio del secolo, i rinnovamenti nei modelli di business vennero fatti da Southwest Airlines, Netflix, eBay, Amazon.com e Starbucks.\nOggi, i tipi di modelli di business possono dipendere dall\u2019uso che viene fatto della tecnologia. Ad esempio, gli imprenditori di internet hanno creato modelli completamente nuovi, la cui esistenza dipende interamente dalla tecnologia disponibile o in via di sviluppo. Usando la nuova tecnologia, le imprese possono cercare ed entrare in contatto con un largo numero di clienti a costi minimi. Inoltre, l\u2019aumento dell\u2019esternalizzazione e della globalizzazione ha fatto in modo che i modelli di business debbano anche tenere conto di fattori come l\u2019approvvigionamento strategico, la costruzione di catene di rifornimento complesse e il passaggio a strutture contrattuali collaborative e relazionali.\nApprofondimenti teorici ed empirici.\nLogica della progettazione e della coerenza narrativa.\nLa logica della progettazione vede un modello di business come il risultato della creazione di nuove strutture organizzative, o come il cambiamento delle strutture esistenti allo scopo di trovare nuove opportunit\u00e0. Gelly George e Adam Bock (2001) hanno condotto una revisione completa della letteratura economica e delle interviste ai manager per capire come venissero percepiti i componenti di un modello di business.. In questa analisi, gli autori mostrano che \u00e8 presente una logica di progettazione dietro a come manager e imprenditori percepiscono e spiegano il proprio modello di business.\nIn ulteriori approfondimenti sulla logica di progettazione, George e Bock (2012) utilizzano casi di studio e dati di indagini raccolti dalla IBM sui modelli di business delle grandi aziende per descrivere in che modo gli amministratori delegati (CEO) e gli imprenditori creano narrazioni o storie in maniera coerente, al fine di portare la propria azienda da una possibilit\u00e0 di profitto all\u2019altra. Essi mostrano anche che, quando la narrazione \u00e8 incoerente o se i componenti della storia sono disallineati, le imprese tendono al fallimento. Indicano quindi alcuni modi in cui l\u2019imprenditore o l\u2019amministratore delegato possono creare narrazioni forti in grado di portare un cambiamento nella strategia.\nComplementarit\u00e0 tra aziende partner.\nBerglund e Sandstr\u00f6m (2013) hanno sostenuto che i modelli di business dovrebbero essere analizzati secondo una prospettiva di sistemi aperti, piuttosto che rappresentare una problematica interna all'azienda. Siccome le aziende innovatrici non hanno pi\u00f9 il controllo esecutivo sulla rete circostante, i modelli innovatori di business tendono a richiedere loro la messa in campo di tattiche di \"soft power\", con l\u2019obiettivo di allineare interessi eterogenei. Come risultato, vengono creati modelli di business aperti, in quanto le aziende si affidano sempre pi\u00f9 spesso a partner e fornitori per rendere disponibili nuove attivit\u00e0 che non rientrano nel loro ambito di competenza.\nIn uno studio sulla ricerca collaborativa e la ricerca tecnologica affidata a enti esterni, Hummel e altri (2010) hanno riscontrato che, per quanto riguarda le decisioni sui partner commerciali, \u00e8 importante assicurarsi che i modelli di business delle parti siano complementari. Ad esempio, hanno scoperto che \u00e8 importante identificare i fattori di valore portati dai potenziali partner analizzando il loro modello di business, e che apporta maggiori benefici nel collaborare con aziende che capiscano gli aspetti chiave del modello di business della propria azienda.\nL\u2019Universit\u00e0 del Tennessee ha condotto delle ricerche sulle relazioni commerciali altamente collaborative. I ricercatori hanno codificato le proprie ricerche in un modello di business di ricerca, noto come modello Vested (citato anche come \"Vested Outsourcing\", traducibile letteralmente in italiano come \u201capprovvigionamento esterno\u201d). Quello \"Vested\" \u00e8 un modello di business ibrido, secondo il quale acquirenti e fornitori si trovano in un rapporto di esternalizzazione, in cui il focus della relazione commerciale \u00e8 basato sulla condivisione di valori e obiettivi comuni per creare un accordo che sia altamente collaborativo e reciprocamente vantaggioso per ciascuna parte.\nCategorizzazione.\nA partire dal 2012, alcune ricerche e sperimentazioni hanno portato alla teorizzazione del cosiddetto \u201cmodello di business liquido\u201d.\nPassaggio dal Pipe model al Platform model.\nSangeet Paul Choudary (2013) in un articolo pubblicato su Wired Magazine divide i modelli di business in due grandi famiglie: i Pipes Business Models (modelli di business lineari) e i Platforms Business Models (modelli di business in rete). Nel caso dei Pipe Models, le aziende creano beni e servizi, li distribuiscono e li vendono ai consumatori. Il valore \u00e8 prodotto a monte e consumato a valle, secondo un flusso lineare (da qui il nome Pipe, ossia tubatura). Al contrario, nei Platform Models le aziende non creano semplicemente beni e li distribuiscono, ma consentono ai consumatori di creare e di consumare il valore.\nAlex Moazed, fondatore e CEO di Applico, definisce i Platform Models come modelli di business che creano valore attraverso l\u2019agevolazione degli scambi tra due o pi\u00f9 gruppi interdipendenti, solitamente consumatori e produttori di un certo valore. Essendo risultato della digitalizzazione, \u00e8 il modello di business predominante del XXI secolo.\nIn un articolo su MarketWatch, Choudary, Van Alstyne e Parker spiegano ulteriormente come i modelli di business si stiano evolvendo da Pipe Models a Platform Models, portando al collasso di intere industrie.\nPiattaforme.\nGli elementi di successo per un Platform Business Model sono 3:\nChen (2009) stabilisce che il modello di business deve tenere conto della capacit\u00e0 del Web 2.0, la quale contiene intelligenze collettive, effetti di rete, \"user-generated content\" e la possibilit\u00e0 di sistemi auto-miglioranti. Suggerisce quindi che l\u2018industria dei servizi, al pari di quella del trasporto, di quella alberghiera, della ristorazione, dell\u2019informazione, del gaming online e le tecnologie della comunicazione saranno in grado di trarre beneficio se sapranno adottare modelli di business che tengano conto delle caratteristiche del web 2.0. Aggiunge inoltre che i modelli di business 2.0 non devono tener conto soltanto degli effetti del web 2.0, ma anche degli effetti di rete: fornisce come esempio la storia di Amazon, in grado di ottenere ogni anno enormi ricavi attraverso lo sviluppo di una piattaforma aperta, a supporto di una comunit\u00e0 di aziende che riutilizzano i servizi di on-demand commerce di Amazon.\nApplicazioni.\nMalone et al. hanno trovato alcuni modelli di business, come da loro definiti, inserendoli in un database costituito dalle pi\u00f9 grandi aziende statunitensi dal 1998 al 2002, mentre non hanno dimostrato se l\u2019esistenza di un modello di business fosse importante.\nNell'ambito del progetto Software-Cluster, finanziato dal Ministero Federale Tedesco per l'Educazione e la Ricerca, \u00e8 stato sviluppata un'applicazione per la progettazione e l'analisi di modelli di business per imprese operanti nell'industria del software. Dati e concetti su cui si basa l'applicazione sono descritti in diverse pubblicazioni scientifiche.\nNell\u2019ambiente sanitario e in particolare in compagnie che sfruttano il potere delle intelligenze artificiali, la progettazione dei modelli di business \u00e8 particolarmente impegnativa, in quanto ci sono una moltitudine di meccanismi di creazione di valore e una moltitudine di possibili stakeholders.\nIl concetto di business model \u00e8 stato incorporato in determinati principi contabili. Per esempio l\u2019International Accounting Standards Board (IASB) utilizza un business model per gestire le attivit\u00e0 finanziarie \u201c come criterio per determinare se tali attivit\u00e0 dovrebbero essere misurate al costo ammortizzato o al valore corretto nei suoi strumenti di finanza. Nella sua proposta del 2013 per la contabilit\u00e0 degli strumenti finanziari la Financial Accounting Standards Board ha proposto un uso analogo di business model per classificare gli strumenti finanziari. Il concetto di business model \u00e8 stato introdotto anche nella contabilit\u00e0 delle imposte differite ai sensi dei principi dell\u2019International Financial Reporting Standards con 2010 emendamenti a dodici indirizzamenti delle imposte differite relative ad investimenti immobiliari.\nIl concetto \u00e8 stato anche proposto come approccio per determinare la misurazione e la classificazione della contabilizzazione dei contratti assicurativi. Come risultato della crescente rilevanza del concetto di modello di business, esso ha ricevuto da parte della European Financial Reporting Advisory Group (EFRAG) un progetto sul ruolo del business model nella rendicontazione finanziaria nel 2011.\nDesign.\nCon l\u2019espressione \u201cbusiness model design\u201d ci si riferisce all\u2019attivit\u00e0 di progettazione dei modelli di business per le imprese. Massa e Tucci (2014) sottolineano la differenza tra la creazione da zero di un nuovo modello di business, come spesso accade nel caso di spin-off accademici e di imprenditoria altamente tecnologica, e trasformare un modello di business gi\u00e0 esistente, come nel caso di Hilti, azienda produttrice di utensili che \u00e8 passata dal vendere i propri prodotti ad una strategia di leasing. Dal momento che le differenze tra i due casi descritti sono cos\u00ec profonde (ad esempio, mancanza di risorse nel primo caso, inerzia e conflitti con realt\u00e0 gi\u00e0 esistenti o strutture organizzative nel secondo), suggeriscono di utilizzare due diversi termini per individuarli, definendo \"business model design\" il processo di creazione di un modello di business da zero e \"business model reconfiguration\" il processo che implica la trasformazione di un modello gi\u00e0 esistente; sottolineano inoltre il fatto che i due processi non si escludono a vicenda, poich\u00e9 entrambi possono presentare alcuni step paralleli.\nConsiderazione Economica.\nAl-Debei e Avison (2010) considerano il valore finanziario come una delle molte dimensioni dei modelli di business, che serve per raffigurare informazioni relative alla rilevazione e controllo dei costi aziendali, alla fissazione dei prezzi e alla struttura delle entrate. Stewart e Zhao (2000) definiscono il modello di business come \u201cla dichiarazione di come un\u2019azienda otterr\u00e0 entrate economiche e di come manterr\u00e0 i flussi di profitto nel tempo\u201d.\nConsiderazione dei componenti.\nOsterwalder et al.(2005) considerano il modello di business il progetto base di come un\u2019azienda decide di fare business. Slywotzky (1996) considera il modello di business come \u201cla somma di come un\u2019azienda sceglie i propri clienti, definisce e differenzia le proprie offerte, definisce i compiti che eseguir\u00e0 da sola e quelli che affider\u00e0 ad esterni, configura le proprie risorse, si affaccia al mercato, crea utilit\u00e0 per i consumatori e acquisisce profitti.\nOutcome strategico.\nMayo e Brown (1999) considerano il modello di business \u201cla progettazione di sistemi chiave interdipendenti che crea e sostiene un business competitivo\u201d. Casadesus-Masanell e Ricart (2011) descrivono il modello di business come \u201cun set di scelte (policy, asset e governance) e conseguenze (flessibili e rigide)\u201d e sottolineano l\u2019importanza del considerare \u201ccome esso interagisce con gli altri player nell\u2019industria\u201d invece di considerarlo come un fattore isolato.\nLa creazione e il mantenimento del valore.\nDal libro \"Open\" di Henry Chesbrough si pu\u00f2 desumere cosa si intende per \"creare valore\" e \"consentire di acquisire una porzione di quel valore\".\nLa creazione di valore si pu\u00f2 perseguire in tre modi:\nDefinizione di progettazione o sviluppo.\nZott e Amit (2009) considerano il modello di progettazione del business dalla prospettiva dei termini di progettazione stessa e progettazione del contenuto. I termini di progettazione si riferiscono al valore dominante nel sistema di creare guide e i contenuti di progettazione esaminano in maggiore dettaglio le attivit\u00e0 che dovranno essere svolte, il collegamento e la sequenza delle attivit\u00e0 e chi le andr\u00e0 a svolgere.\nImportanza dei temi di progettazione.\nSviluppare un\u2019impalcatura per il modello di sviluppo del business dando importanza alla progettazione, Lim (2010) ha proposto la strategia vantaggio-svantaggio ambientale che consiste nel variare la combinazione di costo, qualit\u00e0, tempo, flessibilit\u00e0, innovazione ed attaccamento.\nImportanza del contenuto della progettazione.\nIl modello di progettazione del business include il modellamento e la descrizione delle seguenti caratteristiche di un\u2019azienda:\nUno scheletro di modello di progettazione del business pu\u00f2 facilitare il processo di progettazione e di descrizione di un modello di un\u2019azienda.\nDaas et al (2012) ha sviluppato un sistema di supporto decisionale per il modello di progettazione del business. Nel loro studio un sistema di supporto decisionale \u00e8 sviluppato per aiutare Saas in questo processo basato su un approccio di sviluppo che consiste in un processo di progettazione guidato da vari metodi.\nEsempi.\nNella primissima storia dei modelli business era tipico definire i vari modelli di business come costruisci e fissa o come intermediario. Ad ogni modo, questi tipi solitamente descrivono solo un aspetto del business (il pi\u00f9 delle volte il modello di guadagno). Tuttavia la letteratura pi\u00f9 recente sui modelli di business si concentra nel descrivere un modello come un insieme, invece dei soli singoli aspetti visivi.\nI seguenti esempi forniranno una visuale per vari modelli di business che sono stati messi in discussione sin dall'invenzione del termine business model.\nStruttura.\nLe comunit\u00e0 tecnologiche centrali hanno definito la struttura per i modelli di business. Queste strutture cercano di definire un approccio rigoroso per definire i valori di flusso del business. Tuttavia, non \u00e8 chiaro in che entit\u00e0 questi schemi siano importanti per il pianificazione del business. Le strutture dei modelli di business rappresentano l\u2019aspetto centrale di ogni azienda; riguardano \u201cla totalit\u00e0 di come un\u2019azienda seleziona i suoi clienti definisce e differenzia le sue offerte, definisce gli obbiettivi che raggiunger\u00e0 e quelli che non superer\u00e0, configura le sue risorse, va nel mercato, crea utilit\u00e0 per i clienti e ne cattura profitti\u201d. Una struttura di business include fattori interni (analisi marketing; promozioni di prodotti e servizi, sviluppo della fiducia, influenza sociale e condivisione della conoscenza) e fattori esterni (concorrenti e aspetti tecnologici).\nUna revisione delle strutture dei modelli di business pu\u00f2 essere trovata in \"J. Krumeich, T. Burkhart, D. Werth, and P. Loos\" (2012). A seguito vengono riporta alcune strutture di business model.\nConcetti correlati.\nIl processo di progettazione di un modello di business \u00e8 parte della strategia di business. La progettazione e l\u2019innovazione del modello si riferiscono al modo in cui un\u2019azienda (o una rete di aziende) definisce la sua logica di business ed il suo livello strategico.\nLe aziende concretizzano il loro modello di business a livello operativo attraverso le loro attivit\u00e0 economiche. Ci\u00f2 si riferisce alle attivit\u00e0, alle capacit\u00e0, alle funzioni e all'infrastruttura a livello di processo (ad esempio, i processi aziendali e la modellazione degli stessi), alle loro strutture organizzative (ad esempio organigrammi, flussi di lavoro, risorse umane) e sistemi (ad esempio architettura delle tecnologie dell'informazione, linee di produzione)\nConseguentemente un modello business realizzabile e applicabile, richiede un allineamento con le operazioni citate.\nIl marchio \u00e8 una conseguenza del modello di business con cui ha una relazione simbiotica, poich\u00e9 il modello determina la promessa del marchio e il valore del marchio diventa una caratteristica del modello. La gestione di questi aspetti \u00e8 un compito del marketing integrato.\nLa terminologia standard e gli esempi di modelli di business non si applicano alla maggior parte delle organizzazioni non profit dal momento che le loro risorse di entrata non sono generalmente le stesse dei beneficiari. Al suo posto si usa generalmente il termine \u201cmodello di finanziabilit\u00e0\u201d.\nIl modello \u00e8 definito dalla visione dell\u2019organizzazione, dalla sua missione e dai suoi valori come anche definisce il complesso di barriere e confini per l\u2019organizzazione \u2013 che prodotti o servizi fornir\u00e0, a che clienti o mercati si indirizzer\u00e0 e che canali di domanda/richiesta user\u00e0. Il modello di business include strategie di alto livello e direzione tattiche su come l\u2019organizzazione implementer\u00e0 il modello, includendo anche gli obiettivi annuali definendo specifici passi che l\u2019organizzazione intende intraprendere l'anno successivo ed i provvedimenti che intende attuare per conseguire i risultati attesi. Ognuno di questi punti \u00e8 parte della documentazione interna che \u00e8 disponibile per il revisore interno (\"internal auditor)\".\nInnovazioni dei modelli di business.\nQuando un\u2019organizzazione crea un nuovo modello di business, il processo \u00e8 chiamato innovazione del modello di business. C'\u00e8 una vasta gamma di documenti scientifici sull'argomento, l\u2019ultimo dei quali lo definisce come la \"concettualizzazione e l\u2019implementazione di nuovi modelli business\". L'attivit\u00e0 di innovazione comprende lo sviluppo di interi nuovi modelli, la trasformazione di un modello in un altro, la diversificazione in modelli aggiuntivi, l'acquisizione e successiva integrazione di altri modelli (vedi figura sulla destra). La trasformazione pu\u00f2 riguardare l\u2019intero modello, un suo singolo valore o una combinazione dei suoi valori, le interrelazioni tra gli elementi e la rete di valori.\nLa combinazione dei suoi valori la cattura di valori elementari, le interrelazioni tra gli elementi e le reti di valori. Il concetto facilita le analisi e le previsioni di trasformazione da un modello ad un altro. Un\u2019innovazione frequente e di successo pu\u00f2 incrementare la resilienza di un\u2019organizzazione, di cambiare nel suo ambiente e se un\u2019organizzazione ha la capacit\u00e0 di farlo, pu\u00f2 diventare un vantaggio competitivo."}
{"id": "1537430", "revid": "110157", "url": "https://it.wikipedia.org/wiki?curid=1537430", "title": "Provincia di Chichaoua", "text": "La provincia di Chichaoua \u00e8 una delle province del Marocco, parte della Regione di Marrakech-Safi.\nGeografia antropica.\nSuddivisioni amministrative.\nLa provincia di Chichaoua conta 2 municipalit\u00e0 e 33 comuni:"}
{"id": "1537431", "revid": "145967", "url": "https://it.wikipedia.org/wiki?curid=1537431", "title": "ACPI", "text": ""}
{"id": "1537436", "revid": "228587", "url": "https://it.wikipedia.org/wiki?curid=1537436", "title": "Inverso", "text": ""}
{"id": "1537437", "revid": "671029", "url": "https://it.wikipedia.org/wiki?curid=1537437", "title": "Ferdinando d'Assia-Homburg", "text": "Ferdinando era il settimo figlio del langravio Federico V d'Assia-Homburg e di Carolina d'Assia-Darmstadt.\nBiografia.\nLa carriera militare.\nNel 1800, all'et\u00e0 di diciassette anni, entr\u00f2 a far parte dell'esercito austriaco e serv\u00ec nel reggimento dei corazzieri \"Carlo di Lorena\". Sui campi di battaglia delle guerre napoleoniche si comport\u00f2 in modo coraggioso e fu pi\u00f9 volte gravemente ferito. Alla battaglia di Lipsia (1813) gli venne conferita la pi\u00f9 alta onorificenza militare austriaca, l'Ordine Militare di Maria Teresa. Nel 1822 venne promosso al grado di generale di cavalleria.\nConvinto celibatario, fu un rivoluzionario per la sua epoca. Si ritir\u00f2 nel dastello di Homburg, dedicando la propria vita alle armi e a nient'altro.\nIl regno.\nAlla morte del fratello Gustavo, gli succedette come langravio d'Assia-Homburg l'8 settembre 1848. Propose una politica finanziaria rigorosa al fine di risanare le casse dello stato. La rivoluzione del 1848 aveva gi\u00e0 portato il fratello predecessore a concedere una costituzione, ma alla riunione nazionale di Francoforte del maggio del 1849 Ferdinando fece valere la propria autorit\u00e0. Nel settembre 1850 fu il primo principe a siglare una costituzione che seguisse le prerogative della confederazione germanica.\nIl 24 marzo 1866 Ferdinando d'Assia-Homburg mor\u00ec a quasi ottantatr\u00e9 anni senza discendenti e con lui si estinse la casata dell'Assia-Homburg. Conformemente alle regole di successione, l'Assia-Homburg venne assegnato all'Assia-Darmstadt. Ferdinando venne sepolto nella cripta del castello di Homburg."}
{"id": "1537439", "revid": "1573940", "url": "https://it.wikipedia.org/wiki?curid=1537439", "title": "Chichaoua", "text": "Chichaoua \u00e8 una citt\u00e0 del Marocco, capoluogo della provincia omonima, nella regione di Marrakech-Safi.\nLa citt\u00e0 \u00e8 anche conosciuta come \u0160\u012b\u0161\u0101wah."}
{"id": "1537446", "revid": "2232243", "url": "https://it.wikipedia.org/wiki?curid=1537446", "title": "Innovazione", "text": "L'innovazione \u00e8 la dimensione applicativa di un'invenzione o di una scoperta. \nL'innovazione riguarda un processo o un prodotto che garantisce risultati o benefici maggiori apportando quindi un progresso sociale, anche se a volte non sempre efficaci e migliorativi rispetto a ci\u00f2 che va ad innovare. \nIl cambiamento che porta invece a un peggioramento delle condizioni sociali non \u00e8 innovazione, ma \"regresso\". La mancanza di innovazione, a prescindere da come sia giudicata, invece si pu\u00f2 pensare come \"tradizionalismo, conservatorismo\"\nDescrizione.\nL'innovazione \u00e8 l'implementazione di un prodotto nuovo o significativamente migliorato (sia esso un bene o un servizio), o di un processo, un nuovo metodo di marketing o un nuovo metodo organizzativo in ambito di business, luogo di lavoro o relazioni esterne. Fu l'economista austriaco Joseph A. Schumpeter, gi\u00e0 nel 1911, ad introdurre la differenza fondamentale tra invenzione, che non necessariamente comporta l'introduzione sul mercato di un nuovo prodotto o processo, e l'innovazione.\nCon \"attivit\u00e0 di innovazione\" si intendono tutti i passaggi scientifici, tecnologici, organizzativi, finanziari e commerciali volti all'implementazione dell'innovazione. Alcune attivit\u00e0 di innovazione sono esse stesse innovative, altre invece non sono nuove, ma sono necessarie per l'implementazione dell'innovazione, come ad esempio la Ricerca e sviluppo non legata ad una specifica innovazione.\nIl perfezionamento o sviluppo pu\u00f2 riguardare un processo di produzione (prodotto con migliori caratteristiche, che richiede meno componenti, meno inquinante), un servizio (rendendolo pi\u00f9 efficiente e utile), la creazione di un oggetto artistico (statua, disegno, quadro, fotografia che ispira un sentimento pi\u00f9 piacevole, \u2026), una tecnica medica (cura che porta migliore salute), una melodia, un nuovo tipo di cibo (pi\u00f9 gustoso e invitante), una logica filosofica o spirituale (nuovo modo di vedere il mondo e gli avvenimenti che aiuta l'uomo).\nL'innovazione non \u00e8 limitata all'ambito tecnico: l'innovazione esiste in ogni settore, ma viene spesso legata alla tecnologia sotto forma di progresso tecnico, il quale a sua volte basa il suo fondamento sul progresso scientifico. La tecnologia, a sua volta, \u00e8 il mezzo pi\u00f9 importante per migliorare le condizioni di vita della persona: fa guadagnare terreno nel cammino verso la gioia di vivere. L'analisi delle innovazioni dimostra che i miglioramenti sono piccoli nel tempo, ma sono anche continui: un breve passo alla volta che, perseverando nella camminata, porta lontano.\nMotore dell'innovazione \u00e8 l'Etica, cio\u00e8 il desiderio sincero e forte di servire l'uomo (produrre qualcosa di buono e di bello); quando questo sentimento \u00e8 limitato a se stessi, la capacit\u00e0 innovativa risulta minore. Innovatore \u00e8 colui che riesce a sognare qualcosa di diverso, di migliore per tutti, portandosi oltre quanto compreso finora.\nL'innovazione ha un riferimento stretto con il mercato economico, cio\u00e8 con i fruitori del prodotto innovato: se questi non sono sufficientemente evoluti non sono in grado di comprenderla e di apprezzarla. L'innovazione, rendendo il processo migliore, genera maggiore competitivit\u00e0: \u00e8 il sogno di qualcosa di migliore che si traduce in benessere generale. Sensibilit\u00e0 e attenzione all'innovazione sono la chiave della competitivit\u00e0. L'innovazione in tale ambito \u00e8 anche una spinta al consumo e quindi alla domanda di beni in grado di stimolare la crescita economica all'interno di un'economia di mercato.\nL'innovazione libera l'uomo dai vincoli che ne condizionano il livello culturale e spirituale.\nLa storia dell'evoluzione umana dimostra che una delle forme pi\u00f9 importanti di innovazione \u00e8 quella che diminuisce i tempi di lavoro migliorando comunque la qualit\u00e0 e la quantit\u00e0 dei prodotti. Questo miglioramento ha liberato spazi che l'uomo pu\u00f2 dedicare all'aumento delle consapevolezza e al perfezionamento spirituale.\nLe societ\u00e0, quando raggiungono un sufficiente grado di evoluzione, riservano un posto importante all'innovazione nei loro diritti legali, proteggendo quest'ultima con accorgimenti giuridici tutelanti (es. Brevetto). Anche questo \u00e8 un elemento di valutazione del grado di sviluppo di un Paese: evoluzione tecnologica e evoluzione culturale sono infatti intimamente connesse. Quando il livello culturale regredisce per ragioni esterne alla societ\u00e0 (catastrofi naturali) o sociali (rivoluzioni), declina anche l'innovazione.\nI Territori\nLa Geografia della innovazione studia il rapporto tra territori e innovazione.\nRelazione consumatori - innovazione.\nI sociologi studiano le reazioni dei consumatori alle innovazioni. In particolare Everett Rogers distingue cinque tipi di innovatori per quanto riguarda prodotti in ambito tecnologico:\nTipi di innovazioni.\nDobbiamo distinguere innovazione incrementale e innovazioni dirompenti\nInnovazione incrementale.\nLe innovazioni incrementali sono delle innovazioni con miglioramenti modesti, graduali e continui di tecniche o prodotti esistenti. L'innovazione incrementale non cambia radicalmente le dinamiche di un settore, n\u00e9 richiede un cambiamento nel comportamento degli utenti finali.\nL'innovazione incrementale non altera le condizioni di utilizzo n\u00e9 lo stato dell'arte, ma apporta un miglioramento significativo. Spesso \u00e8 il risultato del desiderio dell'azienda di mantenere il proprio vantaggio tecnologico rispetto ai suoi concorrenti.\nSi parla anche di una leggera innovazione incrementale, \"miglioramento del prodotto\".\nInnovazione radicale o di rottura.\nL'innovazione che sfida i benchmark degli acquirenti e cambia radicalmente il comportamento dei consumatori.\nL'innovazione radicale conduce molto spesso ai comportamenti di resistenza dalla parte dei consumatori. Il dott. Biagio Di Franco ha analizzato questo fenomeno e ha dimostrato che si tratta di un processo a catena sotto forma di spirale, chiamata Spirale della Resistenza all'innovazione.\nEsempio d'innovazione radicale: la macchina da stampa, il passaggio del motore a vapore al motore a scoppio, dal telegrafo al telefono fisso (1877), l'apparizione del computer.\nPolitiche per l'innovazione e la ricerca.\nIntorno agli anni 50' nelle imprese esistevano due principali approcci di ricerca e sviluppo, uno di questi \u00e8 il \"science push,\" in base al quale l\u2019innovazione presenta un percorso lineare che partiva dalla scoperta scientifica per arrivare al marketing; l\u2019altro tipo di approccio \u00e8 il \"demand pull\", qui l\u2019innovazione era guidata dai problemi suggeriti dai cliente, indirizzando cosi il lavoro dei ricercatori in base ai loro feedback. Per rafforzare la relazione tra ricerca universitaria e sviluppo di innovazioni, molte universit\u00e0 hanno istituito delle apposite strutture che favoriscono il trasferimento tecnologico per l\u2019applicazione commerciale delle innovazioni.\nPertanto, data l'importanza che l'innovazione riveste nella competitivit\u00e0 delle imprese e delle nazioni, da tempo gli Stati hanno intrapreso politiche volte a stimolare processi di innovazione nelle aziende, con incentivi volti al finanziamento della ricerca e al miglioramento del capitale umano. L'Unione europea ha avviato da anni specifiche politiche di sostegno, tramite programmi quadro per rafforzare la ricerca e l'innovazione negli Stati membri. In particolare, nel vertice di Lisbona del 2000, per migliorare la competitivit\u00e0 dei Paesi europei, \u00e8 stato deciso che essi portassero la propria spesa per ricerca e innovazione al 3% del PIL.\nIn un'economia in rapido cambiamento, l'innovazione continua \u00e8 una necessit\u00e0. Le aziende che non riescono a sviluppare nuovi prodotti diventano vulnerabili al cambiamento delle esigenze e dei gusti dei clienti, alla riduzione dei cicli di vita dei prodotti, all'aumento della concorrenza interna ed estera e, in particolare nuove tecnologie."}
{"id": "1537448", "revid": "13377551", "url": "https://it.wikipedia.org/wiki?curid=1537448", "title": "Alpi Neozelandesi", "text": ""}
{"id": "1537450", "revid": "13377558", "url": "https://it.wikipedia.org/wiki?curid=1537450", "title": "Alpi neozelandesi", "text": ""}
{"id": "1537451", "revid": "303550", "url": "https://it.wikipedia.org/wiki?curid=1537451", "title": "Traduzione (biologia)", "text": ""}
{"id": "1537452", "revid": "3115", "url": "https://it.wikipedia.org/wiki?curid=1537452", "title": "46P/Wirtanen", "text": "46P/Wirtanen \u00e8 una cometa periodica di corto periodo del nostro Sistema solare scoperta fotograficamente il 17 gennaio 1948 dall'astronomo statunitense Carl Alvar Wirtanen. La lastra fu esposta il 15 gennaio durante una campagna osservativa del \"Lick Observatory\" sul moto proprio stellare. A causa del numero limitato di osservazioni iniziali, trascorse pi\u00f9 di un anno prima che fosse riconosciuta come una cometa di corto periodo.\nIl suo attuale periodo orbitale \u00e8 di 5,44 anni. Inizialmente era stata selezionata come obiettivo della missione Rosetta dell'Agenzia Spaziale Europea. Appartiene alla famiglia delle comete gioviane, i cui membri posseggono un afelio tra le 5 e le 6 UA. \u00c8 stato stimato che il suo diametro sia di 1,2 km.\nLa cometa percorre un'orbita resa caotica da ripetuti incontri con Giove. Due incontri con il gigante gassoso nel 1972 e 1984 ne hanno ridotto notevolmente la distanza perielica.\nOsservazione.\nNel ritorno del 2008 la cometa ha raggiunto una magnitudine di 8,5.\nIn data 9 luglio 2013 la cometa ha raggiunto il suo perielio, con una magnitudine stimata del 10,8.\nDopo essere rimasta per mesi oltre la magnitudine 12, il 10 novembre 2018 ha raggiunto una magnitudine di 8; il 22 novembre la cometa ha raggiunto la magnitudine 6. Il 12 dicembre 2018 ha raggiunto il perielio ed il 16 dicembre si \u00e8 trovata a solo 10,2 milioni di chilometri dalla Terra, con una magnitudine apparente stimata fino a 3.0 ed \u00e8 rimasta visibile visibile ad occhio nudo per diversi giorni.\nL'approccio ravvicinato alla terra avvenuto a fine 2018 ha consentito di osservare dettagliatamente la cometa con il telescopio spaziale TESS, evidenziando le fasi di un'esplosione di gas e polveri."}
{"id": "1537453", "revid": "1711941", "url": "https://it.wikipedia.org/wiki?curid=1537453", "title": "Imintanoute", "text": "Imintanoute \u00e8 una citt\u00e0 del Marocco, nella provincia di Chichaoua, nella regione di Marrakech-Safi.\nQuesta trascrizione corrisponde al nome berbero \"imi n tanut\", vale a dire \"imboccatura del pozzo\".\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 256 membri nel 1936 e 360 membri nel 1951, emigrata in massa verso Israele e Francia negli anni 1950 e 1960."}
{"id": "1537457", "revid": "119998318", "url": "https://it.wikipedia.org/wiki?curid=1537457", "title": "Province della Costa Rica", "text": "Le province della Costa Rica sono la suddivisione di primo livello del Paese e sono pari a 7. Ciascuna di esse comprende un certo numero di cantoni, pari complessivamente ad 81, e in distretti, per un totale di 464.\nEvoluzione storica.\nCon l'istituzione della repubblica e la dichiarazione della Costa Rica come una repubblica libera, sovrana ed indipendente, venne approvata la Costituzione il 30 novembre 1848 e venne stabilita, ai sensi della legge del 7 dicembre 1848 n\u00b0 36, la seguente suddivisione territoriale in province, cantoni e distretti:\nPuntarenas venne individuata come \"comarca\", categoria amministrativa ormai caduta in disuso, dal momento che il Decreto Legislativo n \u00b0 10 del 17 settembre 1858 le confer\u00ec il titolo di provincia di Puntarenas.\nCon Decreto n\u00b0 27 del 6 giugno 1870 venne creato la comarca di Lim\u00f3n nel territorio orientale della provincia di Cartago, permettendo la creazione di un comune. Successivamente il Decreto Legislativo n\u00b0 59 del 1\u00ba agosto 1902 sanc\u00ec l'istituzione della settima ed ultima provincia.\nDal 1848-1980 il numero dei cantoni nel paese \u00e8 aumentato da 10 a 81. L'ultimo cantone essere istituito \u00e8 quello di Garabito, nella provincia di Puntarenas. I distretti, nel frattempo, sono soggetti a una maggiore flessibilit\u00e0 nel processo di costituzione, per cui il loro numero \u00e8 in continua evoluzione."}
{"id": "1537458", "revid": "991694", "url": "https://it.wikipedia.org/wiki?curid=1537458", "title": "CD&amp;V", "text": ""}
{"id": "1537462", "revid": "119619167", "url": "https://it.wikipedia.org/wiki?curid=1537462", "title": "Strategia d'impresa", "text": "La strategia d'impresa (o strategia aziendale) si riferisce al processo attraverso il quale la gestione aziendale pianifica scelte di tipo commerciale, operativo o finanziario, tenendo conto sia dell\u2019ambiente di riferimento sia delle risorse a disposizione, per il raggiungimento degli obiettivi stabiliti. Secondo Johnson and Scholes per strategia aziendale si intende \"la direzione e l'obiettivo di una organizzazione a lungo termine che permette di raggiungere un certo tipo di vantaggio per l'organizzazione attraverso la configurazione delle risorse nell'ecosistema di riferimento al fine di soddisfare le esigenze dei mercati e per soddisfare le aspettative dell'azionista\".\nStoria.\nIl concetto di strategia aziendale viene preso in prestito dalla strategia militare. L'arte della guerra di Sun Tzu \u00e8 notoriamente riconosciuto come il primo documento storico a far riferimento al pensiero strategico.\nDescrizione.\nScuole di Pensiero.\nNegli anni 90 il professor Henry Mintzberg ha proposto una classificazione dei diversi approcci al processo strategico:\nPrincipali concetti.\nL'applicazione del processo strategico inteso come precisa scelta aziendale attraverso la quale raggiungere un vantaggio competitivo, si pu\u00f2 applicare, a cascata, a diverse aree della gestione aziendale (per esempio: strategia commerciale, strategia digitale, strategia operativa).\nTradizionalmente il processo strategico viene suddiviso in tre fasi principali.\nLa prima consiste nell\"'analisi\" strategica, durante la quale viene osservata e studiata la situazione aziendale sia da una prospettiva interna che esterna, al fine di individuare punti di forza e debolezza. Tipici strumenti di questa fase sono l'applicazione dell'analisi SWOT e del Modello delle Cinque Forze competitive di Porter.\nLa seconda fase riguarda la \"formulazione\" strategica. A livello aziendale, l'obiettivo \u00e8 quello di creare i presupposti per la creazione del vantaggio competitivo, scegliendo a tal scopo politiche di mercato volte alla supremazia nei costi, alla diversificazione, o al focus \"di nicchia\". A livello societario, vengono effettuate considerazioni riguardo alla diversificazione della gestione del portafoglio e alle conseguenti azioni di espansione o riduzione, quali fusioni e acquisizioni, joint venture, alleanze strategiche o sviluppo interno.\nLa terza fase \u00e8 costituita dall'effettiva \"attuazione\" della strategia. Si tratta dell'implementazione delle politiche analizzate e formulate nelle due fasi precedenti tramite l'impostazione di una direzione stabilita, la strutturazione dell'azienda e la diffusione della cultura d'azienda. Presupposti necessari per tale fase sono la presenza di una leadership efficace, l'apertura all'innovazione, la chiarezza nell'organizzazione.\nSi tratta di una disciplina che sta subendo una veloce evoluzione. Oggi si trova a met\u00e0 di un guado che la sta portando da un approccio razionalista ad un nuovo approccio \"autopoietico\" suggerito dai modelli e dalle metafore della complessit\u00e0.\nL'approccio razionalista parte da una visione specifica del rapporto tra impresa e ambiente: l'ambiente ha un suo processo di evoluzione autonomo e l'impresa deve adeguarsi, inserirsi in questo processo. L'ambiente \u00e8 sostanzialmente un ambiente economico. Il processo di progettazione \u00e8 di tipo top-down e in-out, e viene realizzato da specialisti che utilizzano linguaggi \"digitali\". Non porta mai a grandi cambiamenti di identit\u00e0, ma solo alla specificazione di obiettivi quantitativi relativamente alla identit\u00e0 data. Il piano che ne consegue \u00e8 solitamente espresso in termini patrimoniali, economici e finanziari. La sfida fondamentale che cerca di affrontare \u00e8 la sfida della competizione. Il valore di cui si occupa \u00e8 sostanzialmente patrimoniale, economico e finanziario.\nIn sintesi, con questo approccio al fare strategia, si tende a conservare l'attuale sistema economico. Si tratta di un approccio che appare particolarmente astratto e non \u00e8 mai stato utilizzato da imprenditori di grande successo.\nL'approccio \"autopoietico\" \u00e8 quasi all'opposto. Vede l'ambiente come un universo di potenzialit\u00e0 che l'impresa e la sua rete di alleanze e partnership pu\u00f2 far convogliare nella direzione voluta. Detto diversamente, non \u00e8 l'impresa che si adegua all'ambiente, ma \u00e8 l'impresa che crea l'ambiente. L'ambiente non \u00e8 principalmente economico, ma anche sociale, politico, istituzionale, culturale e mediatico. Il processo di progettazione \u00e8 tipo bottom-up e out-in. Pi\u00f9 precisamente, \u00e8 un processo di creazione sociale che coinvolge stakeholder (portatori d'interessi nei confronti dell'impresa) sia interni che esterni. Vengono utilizzati linguaggi analogici ed il piano \u00e8, invece che un prodotto ingegneristico, una sorta di \"opera d'arte\". La sfida fondamentale che cerca di affrontare \u00e8 di tipo imprenditoriale: la creazione di un nuovo sistema economico. Il valore di cui si parla non \u00e8 solo patrimoniale, economico e finanziario, ma \u00e8 anche sociale, politico, istituzionale, culturale.\nSi tratta di un approccio che appare molto simile, anche se ancora pi\u00f9 potente, rispetto all'approccio utilizzato da imprenditori di successo."}
{"id": "1537466", "revid": "1573940", "url": "https://it.wikipedia.org/wiki?curid=1537466", "title": "Sid L Mokhtar", "text": "Sid L Mokhtar \u00e8 una citt\u00e0 del Marocco, nella provincia di Chichaoua, nella regione di Marrakech-Safi.\nLa citt\u00e0 \u00e8 anche conosciuta come S\u012bd-il-Mu\u1e96t\u0101r."}
{"id": "1537469", "revid": "287204", "url": "https://it.wikipedia.org/wiki?curid=1537469", "title": "Laura Antonini", "text": "Dopo aver esordito come VJ negli anni novanta, si \u00e8 affermata come conduttrice radiofonica diventando una delle voci storiche di Radio Deejay.\nBiografia.\nNata a Bologna, da genitori romani, nel 1994 inizia a lavorare in una emittente locale, Magic Tv, che trasmette solo video musicali.\nContemporaneamente all'esperienza come VJ, la Antonini nel 2000 comincia a lavorare anche in una radio locale, \"Emme 100\", cos\u00ec facendo fino al 2001, data in cui la radio vende le sue frequenze.\nNel 2003, in seguito ad un provino viene chiamata a lavorare su Radio2 dove conduce la trasmissione \"Bravo Radio 2\" all'interno del \"Cammello\".\nA luglio 2004 viene assunta da Radio Deejay, dove conduce \"Dee Mattina\", dapprima affiancata da Vic, ed in seguito da sola fino alla fine dell'estate.\nA Settembre parte la trasmissione di \"Deejay 04/05\" in cui, in ogni puntata, presenta uno degli speaker storici dell'emittente.\nDal 2005 al 2009 Laura Antonini conduce \"Megajay\", il programma del sabato e della domenica mattina di Radio Deejay. Da ottobre 2009 a settembre 2010 il nome del programma viene cambiato in \"Weejay\". Da settembre 2010 torna a chiamarsi \"Megajay\".\nNel 2008 partecipa alla trasmissione Central Station, trasmessa dal canale satellitare Comedy Central e poi successivamente in replica su MTV, nel ruolo di voce della stazione (fuori-campo) facendo da spalla al conduttore Omar Fantini. La trasmissione riprende nell'ottobre 2009 con la seconda edizione, che vede Laura sempre nei panni dell'altoparlante.\nIl 21 giugno 2009 partecipa come co-presentatrice, per Radio Deejay, al concerto Amiche per l'Abruzzo organizzato da Laura Pausini in favore dei terremotati del Terremoto dell'Aquila del 2009.\nDa settembre 2010 conduce su Radio Deejay una nuova trasmissione dal titolo \"Rudy Sunday\" in coppia con Rudy Zerbi. Il programma ha una versione estiva che si chiama \"Rudy Summer\" ed \u00e8 trasmessa dal parco Oltremare di Riccione.\nDa febbraio 2011 partecipa in qualit\u00e0 di speaker e coautrice con Maurizio Rossato alla trasmissione Parole Note trasmessa da Radio Capital.\nA partire dal settembre 2012 viene promossa al palinsesto settimanale di Radio Deejay conducendo dal luned\u00ec al venerd\u00ec tra le 18.30 e le 20.00 la trasmissione \"Rossi di sera\", sempre insieme a Rudy Zerbi, colmando il vuoto lasciato da \"Platinissima\" di Platinette. Nell'agosto successivo torna (con Zerbi) alla conduzione della fascia del mattino di Radio Deejay in sostituzione di \"Deejay chiama Italia\": la nuova trasmissione si intitola \"Rossi di sole\", derivando il titolo da quello del recente programma giornaliero.\nDal 7 settembre 2013 torna al weekend con \"Megajay\", affiancata da Rudy Zerbi fino al giugno 2015. La stagione successiva la trasmissione si sposta in fascia pomeridiana, dalle 17 alle 20.\nNella stagione 2018/2019 \u00e8 di nuovo assieme a Rudy Zerbi alla conduzione di Colazione da Deejay, in onda ogni weekend dalle 7 alle 10 su Radio Deejay.\nVita privata.\nNel 2016 diventa mamma di una bambina."}
{"id": "1537479", "revid": "775372", "url": "https://it.wikipedia.org/wiki?curid=1537479", "title": "Distretti del Malawi", "text": "I distretti del Malawi (in lingua chewa Zigawo za Malawi) sono la suddivisione territoriale di secondo livello del Paese, dopo le regioni, e sono pari a 28. Ciascuno di essi si articola a sua volta in autorit\u00e0 tradizionali (\"traditional authorities\", 137) e sottodivisioni (\"subdivisions\", 68)."}
{"id": "1537481", "revid": "775372", "url": "https://it.wikipedia.org/wiki?curid=1537481", "title": "Regioni del Malawi", "text": "Le regioni del Malawi (in lingua chewa Madera Malawi) sono la suddivisione territoriale di primo livello del Paese e sono pari a 3. Ciascuna di esse si articola ulteriormente in distretti."}
{"id": "1537482", "revid": "26891", "url": "https://it.wikipedia.org/wiki?curid=1537482", "title": "SIAI-Marchetti S-55", "text": ""}
{"id": "1537485", "revid": "19933", "url": "https://it.wikipedia.org/wiki?curid=1537485", "title": "Suddivisioni della Costa Rica", "text": ""}
{"id": "1537486", "revid": "729019", "url": "https://it.wikipedia.org/wiki?curid=1537486", "title": "Isola di Banks", "text": "L'isola di Banks \u00e8 un'isola del Canada situata nel Mare Glaciale Artico. Appartiene ai Territori del Nord-Ovest. Con i suoi 70.028\u00a0km\u00b2 \u00e8 fra le principali isole dell'arcipelago artico canadese, di cui \u00e8 l'isola pi\u00f9 occidentale. Il golfo di Amundsen a sud la separa dal continente nord-americano. Ad est lo stretto del Principe di Galles la separa dall'isola Victoria.\nPer estensione \u00e8 al 24\u00ba posto nel mondo, al 5\u00b0 nel Canada. Escludendo poco pi\u00f9 di un centinaio di persone, l'isola \u00e8 da considerarsi disabitata."}
{"id": "1537487", "revid": "3535", "url": "https://it.wikipedia.org/wiki?curid=1537487", "title": "Candidosi esofagea", "text": ""}
{"id": "1537488", "revid": "4252", "url": "https://it.wikipedia.org/wiki?curid=1537488", "title": "Esperimento di Meselson e Stahl", "text": ""}
{"id": "1537489", "revid": "1005847", "url": "https://it.wikipedia.org/wiki?curid=1537489", "title": "Suddivisioni del Malawi", "text": ""}
{"id": "1537499", "revid": "834", "url": "https://it.wikipedia.org/wiki?curid=1537499", "title": "Von", "text": ""}
{"id": "1537500", "revid": "1226", "url": "https://it.wikipedia.org/wiki?curid=1537500", "title": "Storia della Cgil", "text": ""}
{"id": "1537505", "revid": "86599", "url": "https://it.wikipedia.org/wiki?curid=1537505", "title": "Carl Alvar Wirtanen", "text": "Lavor\u00f2 presso il \"Lick Observatory\".\nScopr\u00ec la cometa periodica 46P/Wirtanen e otto asteroidi, di cui ben tre appartenenti al gruppo degli asteroidi Apollo: 1685 Toro, 1863 Antinous e (29075) 1950 DA. Quest'ultimo presenta una probabilit\u00e0 non trascurabile di impattare la Terra nell'anno 2880.\nGli \u00e8 stato dedicato l'asteroide 2044 Wirt."}
{"id": "1537507", "revid": "1606071", "url": "https://it.wikipedia.org/wiki?curid=1537507", "title": "Cantoni della Costa Rica", "text": "I cantoni della Costa Rica (in lingua spagnola: \"cantones\") sono il secondo livello di divisione amministrativa di questo paese, che \u00e8 composto da sette province (\"provincias\") suddivise a loro volta in 82 cantoni, i quali sono ulteriormente suddivisi in distretti (\"distritos\").\nUna caratteristica politicamente importante dei cantoni consiste nell'essere l'unica divisione amministrativa in Costa Rica che possieda un governo locale sotto la forma del comune (\"municipalidad\"): ognuna di esse infatti ha un proprio sindaco (\"alcalde\") e diversi rappresentanti del cantone (\"concejo municipal\"), tutti scelti attraverso elezioni comunali.\nDai 14 cantoni originali del 1848, il numero \u00e8 aumentato gradualmente, suddividendo i cantoni gi\u00e0 esistenti. La legge n. 4366 del 19 agosto 1969 sulla divisione amministrativa della Costa Rica, infatti, stabilisce la possibilit\u00e0 di creare un nuovo cantone qualora lo stesso raggiunga almeno l'uno per cento della popolazione totale della repubblica. L'ultimo cantone istituito \u00e8 quello di R\u00edo Cuarto, il 30 di marzo, 2017.\nOrganizzazione politica.\nOgni cantone \u00e8 governato da una unit\u00e0 amministrativa chiamata \"municipalidad\". Il termine riflette il fatto che i cantoni nella Costa Rica svolgono la stessa funzione dei \"municipios\" (comuni) in molti altri paesi di lingua spagnola. Il governo locale \u00e8 costituito da due organi: il consiglio comunale (\"concejo comunal\") e l'organo esecutivo rappresentato dal sindaco (\"alcalde\"/\"alcaldesa\"), titolo che \u00e8 stato introdotto nel 1998.\nIl principale compito del sindaco \u00e8 quello di fungere da collegamento tra il consiglio comunale, i consigli distrettuali e l'intera macchina amministrativa nel cantone e di approvare ed attuare le decisioni prese dal consiglio comunale. Il numero dei membri del consiglio comunale varia da un cantone all'altro e sono eletti nelle elezioni locali che si tengono ogni quattro anni.\nIl compito principale del consiglio \u00e8 quello di gestire il cantone a livello locale ed \u00e8 responsabile per la pianificazione della politica di base del cantone con l'approvazione del bilancio. In particolare il consiglio ha la responsabilit\u00e0, tra l'altro, della pianificazione e dell'organizzazione di attivit\u00e0 legate a cultura, salute, istruzione e affari urbani e agricoli. Il capo del consiglio viene chiamato presidente comunale, il quale nomina un numero di commissioni di lavoro che lavorano su tematiche specifiche.\nOrigini.\nColonizzazione.\nLa storia dell'amministrazione locale in Costa Rica risale al 1561, quando gli spagnoli colonizzatori crearono il primo consiglio (\"ayuntamiento\") nella prima citt\u00e0 fondata nel paese, Castillo de Garcimu\u00f1oz, in quello che oggi \u00e8 il cantone di Santa Ana. Questa citt\u00e0 fu poi spostata verso est con il nuovo nome di Cartago. Successivamente gli spagnoli fondarono diverse altre citt\u00e0, istituendo contestualmente i diversi consigli locali, ma non crearono alcuna suddivisione politica del paese.\nDurante il periodo coloniale, i consigli comunali erano composti soprattutto di rappresentanti dell'aristocrazia urbana e avevano un'importante responsabilit\u00e0 sociale, politica ed economica; tuttavia attraversarono diverse fasi critiche a causa della mancanza di fondi e scarsa organizzazione.\nNel 1812 venne approvata la cosiddetta Costituzione di Cadice, tuttora in vigore, che port\u00f2 alla creazione di enti locali (\"cabildo\") in tutte le principali citt\u00e0 della Costa Rica, tra cui San Jos\u00e9, Alajuela e Heredia, oltre a un certo numero di piccoli villaggi.\nIndipendenza e la creazione dei cantoni.\nLa Costa Rica \u00e8 diventata indipendente dalla Spagna il 15 settembre 1821 e divenne parte della Repubblica Federale del Centro America. Inizialmente non venne promulgata alcuna legge esplicita sulle amministrazioni locali comunali, ma nel 1825 il governo della Costa Rica decise che tutti gli insediamenti nel paese, indipendentemente dalle dimensioni, avrebbero dovuto stabilire il proprio responsabile comunale per tutti i servizi pubblici.\nSuccessivamente, la Costa Rica dichiar\u00f2 l'indipendenza anche dalla federazione nel 1837 e la costituzione, rivista lo stesso anno 1847 in cui il paese divenne una repubblica, divise il paese in province e cantoni.\nLa suddivisione aggiornate al 7 dicembre 1848, consistevano in cinque province e 14 cantoni:\nL'area intorno alla citt\u00e0 portuale di Puntarenas nel Pacifico aveva lo status di comarca ed era indipendente dalle province. Nel 1867, invece, venne creata la provincia di Puntarenas, composta dai due cantoni centrali e Esparza (quest'ultimo trasferito dalla provincia di Alajuela). Le zone abitate intorno a Golfo Dulce e i villaggi indiani Terraba e Boruca a sud-ovest del paese entrarono a far parte del cantone centrale.\nQuello che oggi \u00e8 la provincia di Lim\u00f3n, sulla costa caraibica orientale del paese, dal 1848 fu parte del cantone Para\u00edso, ma nel 1870 ha ricevuto lo status di comarca. Nel 1892 venne creata la provincia di Lim\u00f3n, con un solo cantone.\nIl primo nuovo Cantone sorto dopo il 1848 fu San Ram\u00f3n in provincia di Alajuela, che \u00e8 stato istituito nel 1856. Il cantone di Curridabat y Aserr\u00ed scomparve nel 1862, quando furono creati il cantone di Desamparados e quello di Aserr\u00ed divenne una parte di questo, mentre venne istituito a Curridabat un distretto nel cantone di San Jos\u00e9. Aserr\u00ed divenne un cantone indipendente nel 1882 e Curridabat nel 1929.\nA partire dalla fine degli anni 1860 vennero creati nuovi cantoni ad un ritmo relativamente rapido: ci\u00f2 \u00e8 continuato fino al 1980, quando venne istituito il pi\u00f9 recente cantone di Garabito, e dopo quest'ultimo non ne \u00e8 creato nessuno, fino al 2017, quando R\u00edo Cuarto diventa il cantone #16 d'Alajuela.\nElenco dei cantoni.\nLa Costa Rica \u00e8 attualmente composta dai seguenti 82 cantoni:"}
{"id": "1537510", "revid": "1494169", "url": "https://it.wikipedia.org/wiki?curid=1537510", "title": "VON", "text": ""}
{"id": "1537512", "revid": "1543377", "url": "https://it.wikipedia.org/wiki?curid=1537512", "title": "Fudbalski Klub Mogren", "text": "La Fudbalski Klub Mogren anche conosciuta come FK Mogren o pi\u00f9 semplicemente Mogren, \u00e8 una societ\u00e0 calcistica montenegrina con sede nella citt\u00e0 di Budua. Nella stagione 2012-2013 milita in Prva crnogorska fudbalska liga, massima divisione del campionato montenegrino di calcio.\nStoria.\nFondato nel 1920 come \"FK Budva\" dal 2006 gioca nella prima divisione del campionato di calcio del proprio paese che \u00e8 posto sotto l'egida della Federazione calcistica del Montenegro.\nNel 2008 ha vinto il primo trofeo della propria storia, la Coppa del Montenegro, battendo in finale il Budu\u0107nost Podgorica.\nNella stagione 2008-2009 ha vinto lo scudetto e ha ottenuto la qualificazione ai preliminari di Champions League.\nNella stagione 2009-2010 ha partecipato alla UEFA Champions League 2009-2010 partendo dal terzo turno preliminare dove ha affrontato i maltesi dell'Hibernians FC sconfiggendoli per 6-0 tra andata (2-0) e ritorno (4-0). L'eliminazione \u00e8 arrivata al secondo turno preliminare per mano del FC K\u00f8benhavn che ha vinto sia la gara di andata che quella di ritorno per 6-0.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1537513", "revid": "339392", "url": "https://it.wikipedia.org/wiki?curid=1537513", "title": "FK Mogren", "text": ""}
{"id": "1537515", "revid": "1543377", "url": "https://it.wikipedia.org/wiki?curid=1537515", "title": "Michel Peiry", "text": "Biografia.\nMichel Peiry, conosciuto anche come il \"sadico di Romont\" \u00e8 un serial killer condannato per quattro omicidi in Svizzera avvenuti tra il 1981 ed il 1987, anche se le polizie europee gli attribuiscono almeno una decina di uccisioni in totale tra Confederazione Elvetica, Francia, Italia, Croazia e Stati Uniti. Le sue vittime erano perlopi\u00f9 autostoppisti che venivano rapiti, legati e seviziati prima di essere uccisi e dati alle fiamme.\nMichel Peiry, nato in Romandia nel 1959, venne arrestato mentre svolgeva un corso di ripetizione con l'esercito a Schangnau il 1\u00ba maggio 1987. Oggi sconta l'ergastolo in un carcere del Vallese ed ha pi\u00f9 volte chiesto ai giudici, senza ottenere clemenza, la possibilit\u00e0 di beneficiare della libert\u00e0 vigilata. Proprio questo fatto ha scatenato una discussione politica a livello federale che ha portato, nel 2007, all'approvazione di una legge che prevede l'internamento a vita dei criminali violenti."}
{"id": "1537516", "revid": "161273", "url": "https://it.wikipedia.org/wiki?curid=1537516", "title": "Carl A. Wirtanen", "text": ""}
{"id": "1537518", "revid": "102370064", "url": "https://it.wikipedia.org/wiki?curid=1537518", "title": "Miniera Creighton", "text": "La miniera Creighton \u00e8 una miniera sotterranea di nickel gestita e di propriet\u00e0 della CVRD Inco che si trova nella citt\u00e0 di Greater Sudbury in Ontario nel Canada. Attualmente \u00e8 la miniera pi\u00f9 profonda del Canada.\nStoria.\nLo sfruttamento della miniera Creighton inizi\u00f2 nel 1901, e nel 2004 furono stimate risorse sfruttabili per altri 20 anni.\nProduzione.\nNel 2005 la miniera produceva una media di 3755 tonnellate al giorno su 6 giorni lavorativi.\nSNOLAB.\nLa miniera ospita Snolab, un laboratorio sotterraneo di fisica che si occupa dell'esperimento SNO, uno degli esperimenti pi\u00f9 in profondit\u00e0 nel sottosuolo."}
{"id": "1537519", "revid": "174925", "url": "https://it.wikipedia.org/wiki?curid=1537519", "title": "Plain whitet' s", "text": ""}
{"id": "1537521", "revid": "228587", "url": "https://it.wikipedia.org/wiki?curid=1537521", "title": "OTI 1998", "text": "Il ventisettesimo Festival della canzone iberoamericana si tenne a San Jos\u00e9, in Costa Rica il 13 e 14 novembre 1998 e fu vinto da Florcita Motuda che rappresentava il Cile."}
{"id": "1537522", "revid": "17815", "url": "https://it.wikipedia.org/wiki?curid=1537522", "title": "Abangares", "text": ""}
{"id": "1537530", "revid": "80339", "url": "https://it.wikipedia.org/wiki?curid=1537530", "title": "Sakhalin", "text": ""}
{"id": "1537531", "revid": "25686179", "url": "https://it.wikipedia.org/wiki?curid=1537531", "title": "Suessola", "text": ""}
{"id": "1537532", "revid": "185700", "url": "https://it.wikipedia.org/wiki?curid=1537532", "title": "Procuratrice della Repubblica", "text": ""}
{"id": "1537533", "revid": "92723", "url": "https://it.wikipedia.org/wiki?curid=1537533", "title": "Ingone", "text": "Ingone, forse gi\u00e0 suddiacono del vescovo Pietro, simoniaco e filo-imperiale, venne posto sulla sedia della diocesi di Asti dalla contessa Adelaide, alla morte del vescovo Girelmo.Per questa consacrazione, si rivolse all'arcivescovo di Milano.\nGli astigiani, insorsero, non accettando questa intrusione della contessa nelle faccende cittadine, intuendo anche, che una imposizione di Ingone, avrebbe avuto il significato di una pesante intromissione degli Arduinici nel potere cittadino.Si rivolsero a papa Alessandro II, proponendo per la candidatura un vescovo antagonista.\nNonostante l'opposizione di Roma, la contessa persever\u00f2 fino a piegare la citt\u00e0 militarmente nel 1070, conquistandola e saccheggiandola.\nA questo punto, Ingone salito di prepotenza al vescovado, divenne una figura di compromesso, tra la contessa e la citt\u00e0. Seppe destreggiarsi bene fra tradizione ed innovazione, cercando di ricucire i rapporti con le principali famiglie astigiane.Anche con la chiesa di Asti, rinsald\u00f2 sia i rapporti con i vecchi collaboratori di Girelmo, per esempio il notaio Benzone o il fidelis Stefano, sia con i personaggi di spicco del clero astigiano.Famosa \u00e8 la dedica del proprio commentario di salmi a Bruno d'Asti.\nAncora in una lettera del 1075, seppur legittimo, venne indicato dal nuovo papa Gregorio VII come \"maledictus\"."}
{"id": "1537538", "revid": "172231", "url": "https://it.wikipedia.org/wiki?curid=1537538", "title": "Battaglia di Suessola", "text": ""}
{"id": "1537541", "revid": "109127825", "url": "https://it.wikipedia.org/wiki?curid=1537541", "title": "SQL Server Integration Services", "text": "SQL Server Integration Services (SSIS) \u00e8 il componente di Microsoft SQL Server 2005 che sostituisce Data Transformation Services (DTS), parte di SQL Server dalla Versione 7.0. Diversamente da DTS, che erano disponibili in ogni versione del prodotto, SSIS \u00e8 incluso solo nelle edizioni \"Standard\", \"Professional\" ed \"Enterprise\".\nIntegration Services \u00e8 una piattaforma per costruire applicazioni di integrazione dati e di workflow, ed esegue script. Il suo campo di applicazione principale \u00e8 il data warehousing perch\u00e9 fornisce tool per l'estrazione e trasformazione dei dati. Il tool pu\u00f2 essere utilizzato anche per automatizzare la manutenzione di db SQL server."}
{"id": "1537543", "revid": "1753711", "url": "https://it.wikipedia.org/wiki?curid=1537543", "title": "Ferrari F1-87/88C", "text": ""}
{"id": "1537544", "revid": "1942768", "url": "https://it.wikipedia.org/wiki?curid=1537544", "title": "Idroscalo di Augusta", "text": "Lidroscalo di Augusta \u00e8 stato uno scalo per dirigibili e poi per idrovolanti sito ad Augusta.\nL'hangar dirigibili fu costruito in cemento armato per opera della Regia Marina tra il 1917 e il 1920, nel contesto della prima guerra mondiale, e rappresenta un'opera ingegneristica di valore storico e tecnico. \nLa base, dismessa nel 1991, \u00e8 compresa oggi in un parco che ospita l'hangar, una collina di eucalipti di quasi 30 ettari, e si trova sulla Strada Provinciale ex 193.\nStoria.\nL'hangar dirigibili.\nLa progettazione fu affidata allo studio brindisino dell'ingegnere Antonio Garboli di Milano, un pioniere delle strutture in cemento armato. Difatti la struttura rappresenta un lavoro di ingegneria avveniristico per i primi anni del XX secolo. La costruzione, intesa a difendere, nel contesto della prima guerra mondiale, la cosiddetta rada megarese dall'azione dei sommergibili U-Boot, fu iniziata nel novembre del 1917 e terminata tre anni dopo, a guerra ormai da tempo finita. Durante gli ultimi mesi della prima guerra mondiale l'aeroscalo fu alle dipendenze del 3\u00ba Gruppo dirigibili di Messina. \nL'aeroscalo di Augusta della Regia Marina, dopo la guerra, ospit\u00f2 comunque dirigibili utilizzati per fini di addestramento e ricognizione, e ci\u00f2 fino al 1925, quando l'area venne convertita in idroscalo.\nIn particolare due dirigibili, ambedue progettati da Umberto Nobile.\nIl primo, nel 1924, \u00e8 stato il dirigibile OS da 5000 metri cubi che faceva parte di un gruppo di dirigibili in servizio a Ciampino. Aveva una lunghezza di e un diametro di , era dotato di un motore della potenza di che gli permetteva di raggiungere una velocit\u00e0 massima di , poteva portare un carico utile di circa ad una quota di di altezza con un'autonomia di volo di . La navicella che poteva accogliere una mezza dozzina di uomini era collegata all'involucro tramite tiranti. Costruito nel 1922, il dirigibile OS \u00e8 stato assegnato alla Regia Marina anche se aveva a bordo un equipaggio dell'Aeronautica.\nIl secondo, nel 1925, \u00e8 stato il dirigibile N2, di nuovissima costruzione e della stessa tipologia del dirigibile N2 (il Norge) con il quale Nobile effettu\u00f2 con successo la trasvolata del Polo Nord nel Maggio del 1926. Costruito appositamente per la Marina Italiana, aveva una lunghezza di e una diametro di , con un motore di raggiungeva una velocit\u00e0 massima di e trasportava un carico utile fino ad una quota di con una autonomia di volo di .\nL'idroscalo.\nNel 1925 fu realizzato l'idroscalo, che era stato preso in carico dalla Regia Aeronautica, riadattando l'hangar dirigibili e costruendovi a fianco due hangar metallici. Inaugurato il 28 marzo 1926, lo specchio d'acqua antistante fu utilizzato per il decollo e l'ammaraggio degli idrovolanti. Il Regio idroscalo di Augusta fu titolato a Luigi Spagnolo, tenete pilota e medaglia d'argento al valor militare alla memoria. Vi fu di stanza la 184\u00aa squadriglia idrovolanti, con aerei Savoia-Marchetti S.59 e S.59bis.\nDurante la seconda guerra mondiale, nel maggio 1943 la citt\u00e0 di Augusta e la zona dell'idroscalo vennero bombardati da raid degli Alleati. Dopo lo sbarco alleato in Sicilia del luglio 1943, lo scalo divenne la sede della Royal Air Force, fino al 1946. Da quella data fino al 1950 fu utilizzato dalla societ\u00e0 inglese \"BOAC\" come scalo civile, al centro delle rotte transoceaniche dall'Inghilterra all'Australia.\nDopo essere stata per alcuni anni inutilizzata, la base ospit\u00f2 dal 1\u00ba agosto 1956 il 1\u00ba Gruppo elicotteri dell'Aviazione Navale, trasferito nel 1959 presso l'aeroporto di Catania-Fontanarossa, e una sezione aerea della Guardia di Finanza fino al 1991, quando fu trasferita a Catania.\nLa struttura rimase poi in stato di abbandono, per effetto di una inefficace gestione condivisa tra Marina Militare, Guardia di Finanza e Demanio.\nLa dismissione.\nIl 24 dicembre 1987 l'Assessorato della Regione Siciliana per i Beni Culturali dichiara l'hangar per dirigibili \"opera di alto interesse storico-monumentale per l'eccezionalit\u00e0 delle caratteristiche costruttive che lo contraddistinguono... prezioso esempio di architettura... e valida testimonianza sullo stato dell'arte delle grandi costruzioni in cemento armato dell'inizio del secolo\".\nNeppure il cosiddetto \"terremoto di Augusta\" (1990) lo abbatt\u00e9 e ci\u00f2 indusse degli ingegneri giapponesi a mandare una delegazione che ne studiasse le propriet\u00e0 antisismiche.\nNel 2004 la concessione di 6 ettari del Parco dell'Hangar torna al Comune di Augusta, che dal 27 gennaio 2006 ne affida la gestione all'associazione di volontariato Hangar Team Augusta. L'Hangar Team nasce nel 2002 su iniziativa di alcuni appassionati. Il primo Presidente fu l'avv. Raffaele Migneco, e l'amministratore il giornalista Gianni D'Anna. Dal 2007 al dicembre 2009 l'hangar \u00e8 stato oggetto di lavori di restauro finanziati dai fondi per il terremoto del 1990 e poi riaperto al pubblico e affidato alla cura dei volontari dell'associazione.\nL'Assessorato ai beni culturali della Regione Siciliana, ha dichiarato nel 2014 il complesso monumentale denominato \"Aeroscalo per Dirigibili\" di interesse culturale ai sensi dell'art. 10 del Codice dei Beni Culturali.\nIl Comune di Augusta, ritenendo di non dover continuare nella gestione del sito, nel settembre 2016 lo ha riconsegnato al Demanio. Dal 2013 il sito \u00e8 chiuso alla pubblica fruizione e dal 25 marzo 2016, con ordinanza del Sindaco, tutta l'area del Parco dell'Hangar viene interdetta per motivi di sicurezza.\nSpecifiche tecniche.\nLa costruzione ha un ingombro massimo di di lunghezza, di larghezza e di altezza. Le dimensioni dello spazio interno utile sono \u00d7 \u00d7 . La struttura portante \u00e8 costituita da quindici telai in calcestruzzo con interasse di . I tamponamenti sono in laterizio su travi di collegamento orizzontali poste a l'una dall'altra. La copertura a botte si sviluppa per tutta la lunghezza completa l'originale forma esterna, mentre all'interno, grazie alla soluzione dei telai esterni, risulta un unico spazio vuoto che doveva servire per il ricovero di dirigibili fino a ."}
{"id": "1537547", "revid": "818832", "url": "https://it.wikipedia.org/wiki?curid=1537547", "title": "OTI 1999", "text": "Il Festival della canzone iberoamericana non si tenne nel novembre 1999 perch\u00e9 fu annullato a causa di una serie di inondazioni che colpirono la regione messicana di Veracruz dove si doveva svolgere la manifestazione nella omonima citt\u00e0 di Veracruz. La ventottesima edizione si tenne quindi l'anno successivo, nel 2000.\nTra i vari cantanti, Lya Barrioz con \"Festivalera\" doveva rappresentare il Nicaragua."}
{"id": "1537548", "revid": "599013", "url": "https://it.wikipedia.org/wiki?curid=1537548", "title": "Uec", "text": ""}
{"id": "1537549", "revid": "1442080", "url": "https://it.wikipedia.org/wiki?curid=1537549", "title": "Philip Ridley", "text": "Biografia.\nGli anni della formazione.\nRidley \u00e8 nato nel sobborgo orientale di Bethnal Green, dove tuttora vive e lavora.&lt;br&gt;\nArtista precoce, crea la sua prima compagnia teatrale a sei anni e scrive il primo libro a sette. Nel frattempo dipinge e tiene la sua prima personale a 14 anni. A 17 si iscrive alla St. Martin's School, dove studia pittura producendo lavori esposti in tutta Europa e in Giappone. La sua prima performance artistica di rilievo internazionale \u00e8 la sequenza di disegni in carboncino intitolata \"The Epic of Oracle Foster\", dominata da temi oscuri ed inquietanti; uno di questi disegni, \"The Black Bird\", raffigura un uomo che eiaculando produce un uccello nero ed \u00e8 stato esposto presso l'Istituto di Arte Contemporanea (ICA) di Londra. Ridley diventa un caso e raggiunge una certa popolarit\u00e0 ancora da studente. \nLe opere letterarie.\nNel 1989 scrive \"Gli occhi di Mr. Fury\", delicato racconto dalle assonanze gotiche e parabola sulla purezza dell'amore, tradotto in diverse lingue e diventato un piccolo fenomeno di culto, pubblicato in Italia solo nel 1994.\nOltre a \"Gli occhi di Mr. Fury\", Tra le sue opere pi\u00f9 note, \"Crocodilia\" e \"Fenicotteri in Orbita\", ma anche numerose piece teatrali per adulti (tra i quali \"Leaves of Glass\", rappresentato in prima mondiale al Soho Theatre di Londra nella primavera 2007), pi\u00f9 innumerevoli racconti e piece teatrali per ragazzi. I suoi romanzi per ragazzi includono opere come \"Dakota dalle bianche dimore\" (1989), pubblicato in Italia da Salani, \"Mercedes Gelo\", edito da Mondadori, \"Narciso Forbice\", uscito in Italia per i tipi di Edizioni Corsare, \"Il Cucchiaio Meteorite\", \"Kasper nella citt\u00e0 splendente\", entrambi pubblicati da Mondadori.\nLe opere teatrali.\nRidley ha scritto numerose opere teatrali, tra queste The Pitchfork Disney (1990), The Fastest Clock in the Universe (1992) vincitori di numerosi premi, Ghost from a Perfect Place (1994), Vincent River (2000), il controverso Mercury Fur (2005), Leaves of Glass (2007), Piranha Heights (2008), Tender Napalm (2011), Shivered (2012), Dark Vanilla Jungle (2013), Radiant Vermin (2015), Tonight with Donny Stixx (2015), Karagula (2016), e The Poltergeist (2020).\nOltre al corpus delle opere teatrali pi\u00f9 conosciute, Ridley ha scritto numerose opere per ragazzi, raccolte sotto il titolo di The Storyteller Sequence. La raccolta include Karamazoo (2004), Fairytaleheart (1998), Moonfleece (2004), Sparkleshark, e Brokenville (2003).\nSi \u00e8 dedicato anche ai bambini, scrivendo Daffodil Scissors (2004), Krindlekrax (2002) - adattamento teatrale di un suo romanzo con lo stesso titolo e Feathers in the Snow (2012)\nRidley \u00e8 stato uno dei 25 scrittori contemporanei inglesi a cui \u00e8 stato chiesto di contribuire con una scena al NT25 Chain Play, per le celebrazioni dei 25 anni del Royal National Theatre di Londra.\nLe opere cinematografiche.\nNel 1987 esordisce dietro la macchina da presa, girando i due cortometraggi \"Visiting Mr. Beak\" e \"The Universe of Dermot Finn\". Quest'ultimo, interpretato tra gli altri dall'attrice britannica Sheila Hancock fu selezionato per il Festival di Cannes grazie al quale fu distribuito nelle sale cinematografiche britanniche.&lt;br&gt; L'anno successivo entra nel vero e proprio circuito della distribuzione cinematografica scrivendo la sceneggiatura di \"The Krays - I corvi\", diretto dall'anglo-ungherese Peter Medak.&lt;br&gt;\nSempre nel 1990 scrive e dirige un altro lungometraggio, \"Riflessi sulla pelle\" (titolo originale \"The Reflecting Skin\"), che lo fa conoscere a critica e pubblico cinematografico e gli vale undici fra premi e riconoscimenti internazionali, tra i quali il leopardo d'argento al Festival di Locarno.&lt;br&gt;\nNel 1995 \u00e8 la volta di \"Sinistre ossessioni\" (titolo originale \"The Passion of Darkly Noon\"), con Brendan Fraser, Ashley Judd e Viggo Mortensen (presente anche in \"Riflessi sulla pelle\"). Con Darkly Noon, l'inglese Ridley sviluppa quell'acuta poetica sull'America rurale di met\u00e0 novecento, povera, sinistra, costellata da bizzarri e a volte inquietanti personaggi, che lo ha caratterizzato, quantomeno come cineasta, gi\u00e0 da \"Riflessi sulla pelle\". Nel 2009 Philip Ridley realizza il suo terzo lungometraggio come regista, intitolato \"Heartless\" che appare per la prima volta al \u201cFilm4 FrightFest\u201d nel Regno Unito, dove il 21 maggio 2010 viene distribuito nei cinema. \"Heartless\" esce sul grande schermo anche in Grecia e negli Stati Uniti.\nFotografia, poesia e musica.\nLa sua poliedricit\u00e0 artistica si esprime infine in una florida, seppur non notissima attivit\u00e0 fotografica, attraverso la quale ha esposto a Londra alcuni ritratti degli amici fotografati nell'East End durante gli anni. e nel componimento di poesie. Ha inoltre co-scritto, con Nick Bicat, due canzoni presenti nella colonna sonora di \"Darkly Noon\" (\"Who Will Love Me Now\", cantata da PJ Harvey, e \"Look What You've Done to my Skin\", cantata da Gavin Friday).\nPremi e riconoscimenti.\nRidley \u00e8 l'unico artista ad aver ricevuto sia il premio rivelazione per il cinema britannico sia il premio rivelazione per la Drammaturgia, promossi dall'Evening Standard."}
{"id": "1537551", "revid": "15756", "url": "https://it.wikipedia.org/wiki?curid=1537551", "title": "Bagaces", "text": "Bagaces \u00e8 un distretto della Costa Rica, capoluogo del cantone omonimo, nella provincia di Guanacaste.\nSorse come conseguenza della quasi totale distruzione della citt\u00e0 di \"Esparza\" a causa dell'incursioni piratesche avvenute nel 1687, anche se di questo non esiste un formale atto di fondazione.&lt;br&gt; In quell'anno l'autorit\u00e0 ecclesiastica di Le\u00f3n autorizz\u00f2 l'edificazione di un eremo che fu completato gi\u00e0 entro l'anno seguente in un luogo che alcuni ubicano tra i fiumi Ten\u00f3rio e Conobic\u00ec, altri sulle sponde di quello che chiamano \"fiume della Villa Vieja o Aguascaliente\", vicino alla strada che oggi conduce da Bagaces a Ca\u00f1as.&lt;br&gt;\nNel 1790 per decisione del presbitero \"Nicol\u00e1s Carrillo y Aguirre\" la localit\u00e0 fu trasferita nella sua attuale collocazione a nord-ovest dell'antica.&lt;br&gt;\nBagaces fu dichiarata centro urbano il 10 novembre 1824, nel 1918 venne elevata a citt\u00e0."}
{"id": "1537558", "revid": "767487", "url": "https://it.wikipedia.org/wiki?curid=1537558", "title": "Le streghe di Eastwick", "text": "Le streghe di Eastwick (\"The Witches of Eastwick\") \u00e8 un film del 1987 diretto da George Miller, basato sull'omonimo romanzo di John Updike. Interpreti della pellicola sono Jack Nicholson, Cher, Susan Sarandon e Michelle Pfeiffer.\nTrama.\nNell'immaginaria cittadina di Eastwick, nel New England, vivono tre amiche molto diverse fra loro: la bruna Alexandra Medford, scultrice e vedova, la rossa Jane Spofford, timida insegnante di musica sterile e la bionda e dolce Sukie Ridgemont, giovane madre di sei figli e scrittrice per il quotidiano locale. Durante una serata insieme si mettono a fantasticare sul loro uomo ideale non sapendo di essere dotate di poteri magici innati, tramite i quali hanno involontariamente invocato il Diavolo.\nIl giorno seguente infatti, arriva in citt\u00e0 Daryl Van Horne, un misterioso individuo appena trasferitosi a villa Lenox, l'imponente magione settecentesca simbolo storico del piccolo centro rurale e tristemente nota per essere stata in passato il luogo in cui vennero messe al rogo delle streghe. Daryl \u00e8 il demonio in persona e ha intenzione di avere un figlio da ognuna di loro. Le azioni e i manierismi di Daryl affascinano le tre amiche ed i cittadini della piccola Eastwick, tranne la bigotta Felicia Alden, moglie del direttore del giornale, la quale fin dall'arrivo di Daryl sar\u00e0 identificata come la sua nemesi. Ci\u00f2 appare evidente quando, mentre tutti sembrano non riuscire a ricordare il nome del nuovo cittadino, al solo improvviso pronunciare \"Daryl\" da parte di Sukie un banale incidente fa precipitare Felicia dalle scale, col risultato di fratturarle una gamba.\nDaryl intanto corteggia le tre amiche, seducendole a turno e aiutandole poi a sviluppare i loro poteri. Inizialmente le donne sono gelose delle attenzioni che il nuovo arrivato riserva a turno ad una di loro, ma in seguito decidono di \"condividere\" Daryl. La convivenza delle donne con Daryl inizia a peggiorare i loro rapporti con il resto degli abitanti di Eastwick, fomentati soprattutto dalle parole di fuoco che Felicia, reale proprietaria del giornale cittadino, scaglia contro di loro, denunciando la condotta immorale e promiscua che regna a Villa Lenox, che lei riesce a percepire tramite delle visioni. In seguito alla lettura dell'articolo, con lo zampino di Daryl le tre amiche scagliano involontariamente una maledizione su Felicia che le fa vomitare incontrollabilmente semi di ciliegie. Alla vista di questa terribile scena, e gi\u00e0 convinto dalle precedenti scenate che la moglie sia ormai uscita di senno, il marito decide di ucciderla per porre fine alle sue sofferenze.\nL'annuncio della morte di Felicia sconvolge le tre streghe, che realizzano di essere la causa di quanto avvenuto e decidono di separarsi e di evitare l'essere che hanno capito essere l'incarnazione del male. Daryl per\u00f2 rifiuta di essere abbandonato e le costringe a tornare mettendole di fronte alle loro peggiori paure: fa apparire centinaia di serpenti sul letto di Alex, Jane invecchia rapidamente, mentre Sukie \u00e8 afflitta da dolori insopportabili. Dopo essere stata al capezzale di Sukie presso l'ospedale locale, Alex decide di provare a placare la furia del demone coricandosi nuovamente con lui. Il piano funziona, e viene presto raggiunta dalle due amiche che fingono anch'esse di voler tornare alla vita da \"comune\" precedentemente svolta in casa di Daryl.\nIl mattino dopo le tre donne mandano Daryl a fare delle compere e durante la sua assenza iniziano un rituale per sbarazzarsi di lui, costruendo la sua bambola \"voodoo\". Daryl viene quindi afflitto da ci\u00f2 a cui le \"streghe\" sottopongono la bambola: dapprima viene colpito dai dolori lancinanti dovuti ai classici spilloni, poi un forte vento lo spinge nella chiesa della citt\u00e0 nel bel mezzo di una funzione. Si rende quindi conto che le tre donne lo stanno tradendo e si sfoga in un discorso misogino prima di mettersi a vomitare semi di ciliegia come aveva fatto Felicia. Quando Daryl rientra alla villa, furioso, le streghe fanno accidentalmente cadere la bambola, spezzandola. Daryl assume cos\u00ec una forma mostruosa e tenta di ucciderle, ma le tre amiche riescono a sconfiggerlo gettando la bambola nel fuoco.\nUn anno e mezzo pi\u00f9 tardi Sukie, Jane e Alex vivono insieme nella villa appartenuta a Daryl e ciascuna ha avuto un figlio, dai capelli rispettivamente biondi, rossi e corvini proprio come le madri. Mentre i neonati giocano da soli, Daryl appare improvvisamente sul maxischermo della sala TV invitandoli ad avvicinarsi per dare un bacione a \"pap\u00e0\"; le tre amiche spengono per\u00f2 in tempo lo schermo con il telecomando.\nDistribuzione.\n\"Le streghe di Eastwick\" \u00e8 uscito nei cinema americani il 12 giugno 1987, mentre in quelli italiani il 22 ottobre dello stesso anno.\nLa VHS del film usc\u00ec in diverse edizioni nel corso degli anni novanta, sia standard che per la collezione \"Gli Scudi\" del 1991; usc\u00ec pure un'edizione Laser disc fra il 1991 e il 1992.\n\u00c8 comparso per la prima volta in dvd, prodotto dalla Warner Home Video, il 19 ottobre 1999 per poi venir ristampato in diverse versioni negli anni successivi. \u00c8 stato inserito nel cofanetto tre dischi Warner dedicato a Jack Nicholson insieme ai film \"Qualcuno vol\u00f2 sul nido del cuculo\" e \"Tutto pu\u00f2 succedere - Something's Gotta Give\", uscito il 6 settembre 2005, per poi venir incluso anche nel cofanetto \"Jack Nicholson Collection\", insieme a \"Shining\" e \"La promessa\", del 20 maggio 2003.\n\u00c8 uscito in Blu-Ray il 19 ottobre 2010.\nCostumi.\nGli abiti di Jack Nicholson furono disegnati dallo stilista italiano Nino Cerruti del Lanificio Fratelli Cerruti."}
{"id": "1537559", "revid": "1878557", "url": "https://it.wikipedia.org/wiki?curid=1537559", "title": "Distretti della Costa Rica", "text": "La terza divisione amministrativa della Costa Rica sono i distretti. La Costa Rica \u00e8 costituita da 488 distretti, raggruppati in 82 cantoni, che costituiscono le 7 province."}
{"id": "1537560", "revid": "1048993", "url": "https://it.wikipedia.org/wiki?curid=1537560", "title": "Vittorio Zarfati", "text": "Biografia.\nDi famiglia ebraica, agente di commercio, durante il fascismo Vittorio Zarfati sub\u00ec le persecuzioni razziali: nel 1943 perse la moglie Perla Emma Caviglia e i figli Leo, Rosa e Italia per mano dei nazisti: vennero deportati ad Auschwitz, dove morirono. A sua figlia Rosita Zarfati, uccisa a otto anni, \u00e8 intitolata una scuola a Velletri.\nVittorio Zarfati sfugg\u00ec al rastrellamento perch\u00e9 quel giorno si trovava a Velletri; verr\u00e0 a conoscenza dei dettagli della triste fine dei suoi cari solo in vecchiaia.\nZarfati fu scoperto come attore caratterista solo in vecchiaia. Riusc\u00ec comunque a girare una ventina di film, spesso diretto da molti dei registi pi\u00f9 famosi di quel periodo: Dino Risi, Mario Monicelli, Luchino Visconti, Luigi Comencini, Jean Jaques Annaud, Federico Fellini, Luigi Zampa, Alberto Sordi e Carlo Verdone. Ne \"I nuovi mostri\" interpret\u00f2 il produttore di filmini porno e in \"E la nave va\" di Federico Fellini il maestro Rubetti.\nNegli anni ottanta conobbe Carlo Verdone, che apprezzandone le doti di caratterista lo volle tra gli interpreti dei suoi film \"Bianco, rosso e Verdone\", nel 1981, e subito dopo di \"Borotalco\" (1982). In seguito recit\u00f2 in \"Il nome della rosa\" di Jean-Jacques Annaud.\nInterpret\u00f2 inoltre numerosi spot pubblicitari, sia in Italia che all'estero, tra cui quello del caff\u00e8 Lavazza con Nino Manfredi, in cui era il pretendente di Nerina Montagnani."}
{"id": "1537561", "revid": "287204", "url": "https://it.wikipedia.org/wiki?curid=1537561", "title": "NGC 2080", "text": "NGC 2080 \u00e8 una nebulosa diffusa visibile nella Grande Nube di Magellano, nella costellazione del Dorado.\nSi tratta di una nebulosa la cui forma ricorda vagamente quella della Nebulosa di Orione, in miniatura, data la grande distanza; al suo interno la formazione stellare \u00e8 vigorosa, ed avvolge alcuni ammassi in formazione. La sua posizione \u00e8 a pochi primi d'arco a sud della grande Nebulosa Tarantola. Dista dal Sole 168 000 anni-luce."}
{"id": "1537563", "revid": "1305772", "url": "https://it.wikipedia.org/wiki?curid=1537563", "title": "Wescley Pina Gon\u00e7alves", "text": "Carriera.\n\u00c8 cresciuto nelle giovanili del Vasco da Gama, con cui ha esordito in prima squadra nel 2003. Prima del suo arrivo in Israele, si riteneva che Gon\u00e7alves sarebbe potuto diventare il leader del Maccabi Haifa, in quanto era stato capitano della nazionale olimpica brasiliana. Non riusc\u00ec per\u00f2 ad adattarsi alla cultura ebraica e dopo una mediocre stagione torn\u00f2 in patria.\nNel settembre 2005 torna nel \"Brasileir\u00e3o\", per giocare con il Corinthians. Nel 2006 viene contrattualizzato dai portoghesi dell'Estrela Amadora, ma anche questa volta gioca solo una stagione fuori dal Brasile. Nel 2007 \u00e8 alla Juventude e nel gennaio 2008 il Catania Calcio lo chiama per un provino."}
{"id": "1537571", "revid": "107831", "url": "https://it.wikipedia.org/wiki?curid=1537571", "title": "Stati tedeschi", "text": ""}
{"id": "1537575", "revid": "599013", "url": "https://it.wikipedia.org/wiki?curid=1537575", "title": "Ricardo B\u00f3vio", "text": "Carriera.\n\u00c8 cresciuto nelle giovanili del Vasco da Gama, con cui ha giocato dal 1995 al 2003. Successivamente, ha giocato per una stagione nel campionato russo con il \u010cernomorec Novorossijsk. Non riuscendosi ad adattarsi al clima, \u00e8 rientrato in Brasile, al Santos.\nDal 2005 al 2007 torna in Europa. Gioca prima con il M\u00e1laga, poi si trasferisce al per 1,5 milioni di euro. Nel 2007 \u00e8 per un breve periodo al Cruzeiro, prima di essere acquistato dal , che a dicembre 2007 d\u00e0 notizia di averlo contrattualizzato per tre anni e di averlo girato in prestito al Corinthians, avendo gi\u00e0 raggiunto il tetto massimo di tesserati extracomunitari."}
{"id": "1537582", "revid": "1464106", "url": "https://it.wikipedia.org/wiki?curid=1537582", "title": "Alfonso Frankenstein", "text": ""}
{"id": "1537583", "revid": "3535", "url": "https://it.wikipedia.org/wiki?curid=1537583", "title": "Kirundi", "text": ""}
{"id": "1537584", "revid": "599013", "url": "https://it.wikipedia.org/wiki?curid=1537584", "title": "Fu\u00dfballclub Tirol Innsbruck", "text": "Il Fu\u00dfballclub Tirol Innsbruck, noto semplicemente come \"FC Tirol\", \u00e8 stata una societ\u00e0 calcistica austriaca con sede a Innsbruck, attiva dal 1993 al 2002, quando ne fu dichiarato il fallimento.\nStoria.\nL'iniziale denominazione era Fu\u00dfballclub Innsbruck/Tirol, in seguito modificata nell'attuale. La societ\u00e0 vanta la conquista di 3 titoli nazionali.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1537587", "revid": "3535", "url": "https://it.wikipedia.org/wiki?curid=1537587", "title": "Universit\u00e4t Bern", "text": ""}
{"id": "1537590", "revid": "124789969", "url": "https://it.wikipedia.org/wiki?curid=1537590", "title": "Castellarano", "text": "Castellar\u00e0no (\"Castlar\u00e2n\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nCastellarano sorge sulla sponda sinistra del fiume Secchia, ai piedi dell'Appennino reggiano, 25\u00a0km a sud-est di Reggio nell'Emilia.\nIl territorio comunale, oltre che dal capoluogo, \u00e8 formato dalle frazioni di Ca' de Fii, Ca' de Grimaldi, Ca' de Ravazzini, Cadiroggio, Case Ferri, Castello La Croce, Farneto di Sotto, Le Ville, Malee (380 altitudine), Montebabbio, Pradivia, Roteglia, San Valentino, Scuole, Telarolo, Tressano per un totale di 57,49 chilometri quadrati.\nCastellarano confina a nord con Casalgrande, ad est con i comuni modenesi di Sassuolo e Prignano sulla Secchia, a sud-ovest con Baiso e a nord-ovest con Scandiano.\nStoria.\nI primi insediamenti umani si fanno risalire al 2000 a.C.. I popoli che si stabilirono in successione furono: le Terramare, i Liguri Friniati, i Galli e i Romani. Si avvicendarono anche numerose popolazioni di barbari, con insediamenti importanti come quello dei Longobardi, i quali diedero il nome di Castrum Lariani (Castello degli Ariani) al precedente \"Castrum Gabellus\", ovvero \"Castello sul Gabellus\", antico nome del fiume Secchia.\nNumerosi reperti archeologici sono stati ritrovati fin dagli anni cinquanta ad oggi e quindi custoditi nei musei di Modena e Reggio Emilia, come i resti di cinque tombe longobarde con i relativi arredi funebri, che, insieme a molti altri, hanno fornito le prove per poter dare un quadro storico attendibile della preistoria e della storia antica del territorio di Castellarano.\nNel 1167 giur\u00f2 fedelt\u00e0 al comune di Reggio.\nMonumenti e luoghi d'interesse.\nSiti archeologici.\nNel 1997 \u00e8 stato rinvenuto nei calanchi di Rio della Rocca, presso San Valentino, lo scheletro fossile di una balena, soprannominata proprio \"Valentina\" dal nome del borgo. Il fossile risale al Pliocene, probabilmente al Piacenziano inferiore (all'incirca 3,5 milioni di anni), all'epoca in cui la zona era sommersa dalle acque del Golfo Padano. Del cetaceo sono stati ritrovate le due lunghe ossa della mandibola, diverse vertebre cervicali e parte della gabbia toracica con alcune coste. \u00c8 stato anche ritrovato l'arto sinistro (parte dell'omero, radio, ulna e due falangi) mentre il destro, cos\u00ec come il resto del cranio, \u00e8 completamente scomparso. Sono state le vertebre, saldate tra loro, a permettere l'inserimento del fossile nel genere \"Balaena\". Si presume che in vita Valentina misurasse fino a 10 metri e pesasse diverse decine di tonnellate. Il reperto \u00e8 stato recuperato tra l'autunno 1997 e l'estate 2001 ed \u00e8 attualmente esposto presso i Musei Civici di Reggio Emilia, accanto a un altro ritrovamento reggiano, il fossile di Toano.\nLa Rocchetta e Centro Storico.\nLa Rocchetta di Castellarano \u00e8 una piccola rocca eretta nell'apertura della vecchia cinta muraria che circondava il centro storico, costellato di vialetti acciottolati. Deve la sua forma attuale ad un intervento del conte Filippo Strozzi, infeudato a Castellarano dal Duca Borso d'Este nel 1470 circa. \u00c8 una costruzione articolata, circondata su tre lati da un fossato, con tre porte, quella esterna che era chiusa da ponte levatoio, al di sotto del torrione principale, da cui si accede ad una piccola corte che si apre con la porta di accesso al borgo antico e con altra alla via, chiusa tra il Canale di Reggio e le mura del Castello, al tempo unica via di transito per la montagna. Sopra la porta di accesso al borgo si nota uno stemma scolpito degli estensi, con a fianco, in piccolo, quello degli Strozzi.\nIl fulcro del vecchio borgo \u00e8 la Parrocchia di Santa Maria Assunta, antica Pieve preromanica, frequentata dai fedeli castellaranesi.\nAccanto alla Chiesa, al di l\u00e0 di un largo fossato, \u00e8 la Rocca (o Castello) struttura di epoca matildica, abitata prima da Bonifacio di Canossa (padre di Matilde), poi dagli Estensi, che la trasformarono in una residenza per le vacanze. Con Napoleone la Rocchetta venne venduta alla famiglia Casali, che tutt'oggi vi risiede dopo la ricostruzione della stessa, gravemente danneggiata da eventi bellici. Di fianco e collegata da un suggestivo passaggio coperto, c'\u00e8 l'antica torre, databile al X secolo, di verosimile origine longobarda.\nSul piazzale antistante la Rocca, al di qua del fossato, si nota la quattrocentesca Torre dell'Orologio, eretta dagli Estensi.\nLa Chiesa della Santa Croce \u00e8 oggi poco frequentata e spesso chiusa al pubblico; l\u00ec risiede l'omonima confraternita.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono , pari al 6,7% della popolazione. Le nazionalit\u00e0 pi\u00f9 rappresentate sono:\nCultura.\nArchivi e biblioteche.\nL'archivio municipale, risalente al XVI secolo, \u00e8 conservato insieme all'archivio del soppresso comune di San Valentino e di comunit\u00e0, enti di pubblica assistenza e consorzi idrici della zona presso il Centro Civico, sede inoltre della biblioteca comunale.\nScuole.\nL'istituto comprensivo di Castellarano \u00e8 costituito dall'aggregazione di tre scuole materne, tre primarie e due scuole medie, site nelle varie localit\u00e0 che formano il comune, a cui si aggiungono due scuole materne paritarie.\nEconomia.\nLe industrie fiorenti della ceramica si sviluppano all'interno del cosiddetto \"comprensorio delle ceramiche\", che, insieme ai comuni limitrofi, si posiziona tra i pi\u00f9 importanti poli industriali della regione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1537594", "revid": "767487", "url": "https://it.wikipedia.org/wiki?curid=1537594", "title": "Pa\u00e7o do Lumiar", "text": "Pa\u00e7o do Lumiar \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Aglomera\u00e7\u00e3o Urbana de S\u00e3o Lu\u00eds."}
{"id": "1537598", "revid": "287204", "url": "https://it.wikipedia.org/wiki?curid=1537598", "title": "Palmeir\u00e2ndia", "text": "Palmeir\u00e2ndia \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537601", "revid": "287204", "url": "https://it.wikipedia.org/wiki?curid=1537601", "title": "Paraibano", "text": "Paraibano \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1537602", "revid": "229617", "url": "https://it.wikipedia.org/wiki?curid=1537602", "title": "Congregazione delle Santissime Stimmate di nostro Signore Ges\u00f9 Cristo", "text": ""}
{"id": "1537607", "revid": "287204", "url": "https://it.wikipedia.org/wiki?curid=1537607", "title": "Parnarama", "text": "Parnarama \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias."}
{"id": "1537608", "revid": "287204", "url": "https://it.wikipedia.org/wiki?curid=1537608", "title": "NGC 1850", "text": "NGC 1850 \u00e8 un ammasso aperto posto nella Grande Nube di Magellano, nella costellazione del Dorado.\n\u00c8 un oggetto fortemente compatto, visibile nella parte nord-occidentale della barra della Grande Nube; appare formato da migliaia di stelle: il che farebbe pensare ad un ammasso globulare, tuttavia, la giovane et\u00e0 delle sue componenti ne farebbe l'unico ammasso globulare giovane conosciuto. Di fatto, la sua vera natura non \u00e8 conosciuta, in quanto non sono noti altri oggetti con queste caratteristiche."}
{"id": "1537609", "revid": "287204", "url": "https://it.wikipedia.org/wiki?curid=1537609", "title": "Passagem Franca", "text": "Passagem Franca \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1537610", "revid": "110157", "url": "https://it.wikipedia.org/wiki?curid=1537610", "title": "Pastos Bons", "text": "Pastos Bons \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1537611", "revid": "239447", "url": "https://it.wikipedia.org/wiki?curid=1537611", "title": "FC Tirol Innsbruck", "text": ""}
{"id": "1537612", "revid": "400694", "url": "https://it.wikipedia.org/wiki?curid=1537612", "title": "Stefania Rivi", "text": "Biografia.\nComincia la propria carriera casualmente quando, mentre frequenta l'Istituto d'Arte di Modena, viene scelta per partecipare ad un provino per il ruolo di coprotagonista del film \"A domani\" (1999), diretto da Gianni Zanasi. Successivamente continua la carriera d'attrice, lavorando anche in produzioni teatrali, radiofoniche e soprattutto televisive e cinematografiche.\nTra gli altri suoi lavori per il grande schermo, ricordiamo: \"Da zero a dieci\" (2002) di Luciano Ligabue, \"I cavalieri che fecero l'impresa\"(Pupi Avati), \"Il terzo occhio\", regia di Susanna Nicchiarelli e \"Alla fine della notte, regia di Salvatore Piscicelli\", questi ultimi due del 2003. Nel 2005 \u00e8 coprotagonista di Adriano Giannini ne \"Dolina\"dell'autore ungherese Zoltan Kamondi.\nIn televisione debutta nel 1999, interpretando il ruolo di \"Maria\" nel film tv di Canale 5 \"Amici di Ges\u00f9 - Giuseppe di Nazareth\", regia di Raffaele Mertes che la dirige anche in \"San Giovanni - L'apocalisse\" (2002), in onda su Rai Uno, a cui fanno seguito, tra gli altri, le miniserie tv \"Padri e figli\" (2004) e \"Ho sposato un calciatore\" (2005), entrambe in onda su Canale 5"}
{"id": "1537613", "revid": "287204", "url": "https://it.wikipedia.org/wiki?curid=1537613", "title": "Paulino Neves", "text": "Paulino Neves \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Len\u00e7ois Maranhenses."}
{"id": "1537614", "revid": "1543377", "url": "https://it.wikipedia.org/wiki?curid=1537614", "title": "Stylasteridae", "text": "Stylasteridae \u00e8 una famiglia di Hydrozoa.\nSecondo altri ordinamenti tassonomici la famiglia \"Stylasteridae\" viene inserita nell'ordine Filifera, superfamiglia Hydractinioidea."}
{"id": "1537619", "revid": "72396", "url": "https://it.wikipedia.org/wiki?curid=1537619", "title": "Ernesto D'Albergo", "text": "Fu insegnante negli atenei di Bologna, Ferrara, Roma, Siena e Trieste."}
{"id": "1537621", "revid": "767487", "url": "https://it.wikipedia.org/wiki?curid=1537621", "title": "Paulo Ramos", "text": "Paulo Ramos \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1537624", "revid": "36426", "url": "https://it.wikipedia.org/wiki?curid=1537624", "title": "Palazzo Rosciano", "text": "Palazzo Rosciano \u00e8 un edificio di Livorno, posto nel quartiere della Venezia Nuova. \u00c8 sede dell'Autorit\u00e0 portuale cittadina.\nStoria.\nNei primi decenni del XVII secolo le autorit\u00e0 decretarono la realizzazione di un nuovo quartiere, noto in seguito come Venezia Nuova, nell'area compresa tra la Fortezza Nuova e il Canale dei Navicelli.\nQui, nella seconda met\u00e0 del medesimo secolo, il mercante d'origine ligure Giuseppe di Pietro Rosciano (o Rossano) entr\u00f2 in possesso di un lotto di terreno sul quale edific\u00f2 un grande magazzino.\nLa presenza della vicina Fortezza Nuova (e dei vincoli militari ad essa connessi) impedirono inizialmente la costruzione di un palazzo residenziale vero e proprio; tuttavia, quando sul finire del Seicento fu deciso di ridurre l'estensione del baluardo mediceo, i lavori del palazzo furono portati a termine.\nDescrizione.\nIl Palazzo Rosciano \u00e8 stato completamente restaurato da Nencini Architetti negli anni ottanta del Novecento per essere destinato ad uffici di rappresentanza dell'Autorit\u00e0 portuale di Livorno.\nL'edificio, che rappresenta uno dei primi interventi di rilievo all'interno del quartiere, si inserisce a margine dell'antico fossato che un tempo circondava la Fortezza Nuova nella sua estensione originaria.\nLa facciata, dall'andamento leggermente convesso, si eleva per quattro piani fuori terra e presenta un apparato ornamentale assai ridotto: le aperture sono inquadrate all'interno di semplici cornici in pietra, mentre il portone principale \u00e8 affiancato da due colonne tuscaniche che sorreggono il sovrastante terrazzo.\nAl piano terra un tempo si trovavano i magazzini del palazzo ed i piani superiori erano utilizzati come residenza della famiglia e della servit\u00f9: in particolare, meritano di essere osservati la grande aula che si apre al primo piano (oggi utilizzata come sala riunioni) e il belvedere posto alla sommit\u00e0 dell'edificio, dal quale era possibile seguire le operazioni commerciali nel vicino porto."}
{"id": "1537625", "revid": "229617", "url": "https://it.wikipedia.org/wiki?curid=1537625", "title": "Meccanismo di Sviluppo Pulito", "text": ""}
{"id": "1537628", "revid": "228587", "url": "https://it.wikipedia.org/wiki?curid=1537628", "title": "Specifica tecnica", "text": "La specifica tecnica, in ingegneria, \u00e8 un documento che correda disegni, schemi e altro relativi ad un prodotto o progetto, al fine di prescriverne una specifica funzionalit\u00e0 o un determinato impiego o livelli prestazionali determinati.\nDescrizione.\nQuesta \u00e8 la definizione da art.1.1 Dir. 98/34/CEE:\n\u00ab\"Specificazione contenuta in un documento che definisce le caratteristiche richieste di un prodotto, quali i livelli di qualit\u00e0 o di propriet\u00e0 di utilizzazione, la sicurezza, le dimensioni, comprese le prescrizioni applicabili a un prodotto per quanto concerne la terminologia, i simboli, le prove e i metodi di prova, l'imballaggio, la marchiatura e l'etichettatura\"\u00bb.\nNella specifica tecnica vengono solitamente definite:\nper la progettazione esecutiva e/o la fornitura e/o la costruzione di un prodotto, di un impianto, di un sistema, di un'opera o di un servizio.\nA tal fine costituisce spesso un allegato ad un contratto o ad un ordine di acquisto.\nIl capitolato \u00e8 una particolare tipologia di specifica tecnica che stabilisce requisiti, descrivendo i procedimenti per soddisfarli (produzione, logistica, prove di qualifica, installazione, assistenza, ecc.). Ad esempio, i bandi di gara pubblici per opere, forniture e servizi prevedono per gli appaltatori numerosi capitolati, di vari livelli e tipologie.\nNell'informatica.\nNell'informatica, una specifica \u00e8 un documento che descrive un formato di salvataggio o un protocollo di comunicazione (es. l'XMPP per voce e video). \nLa specifica pu\u00f2 essere libera o proprietaria. Se \u00e8 proprietaria, l'utente pu\u00f2 aprire il lavoro salvato con un programma proprietario, e viene vincolato a una relazione monopolistica col proprietario."}
{"id": "1537629", "revid": "1543377", "url": "https://it.wikipedia.org/wiki?curid=1537629", "title": "Stylaster", "text": "Stylaster \u00e8 un genere di Hydrozoa della famiglia Stylasteridae."}
{"id": "1537642", "revid": "339392", "url": "https://it.wikipedia.org/wiki?curid=1537642", "title": "Talismani (Sailor Moon)", "text": ""}
{"id": "1537646", "revid": "834", "url": "https://it.wikipedia.org/wiki?curid=1537646", "title": "Vow", "text": ""}
{"id": "1537647", "revid": "111373", "url": "https://it.wikipedia.org/wiki?curid=1537647", "title": "Stadler Rail", "text": "Stadler Rail SA (anche Stadler Rail Group) \u00e8 una societ\u00e0 costruttrice di veicoli ferroviari, con sede a Bussnang, Svizzera.\nSi \u00e8 anche specializzata in prodotti di nicchia, ed \u00e8 in particolare una delle ultime aziende produttrici di veicoli per ferrovie a cremagliera, che ne fa di fatto il fornitore principale soprattutto per tutte le ferrovie private svizzere.\nAl 2016 Stadler conta nel mondo circa dipendenti.\nStoria.\nLa Stadler venne fondata nel 1942 da Ernst Stadler. Nel 1945 Stadler inizia a produrre locomotive ad accumulatore e diesel presso W\u00e4denswil e nel 1962 si trasferisce a Bussnang. Nel 1976 diventa societ\u00e0 anonima col nome di Stadler Stadler Fahrzeuge AG e viene acquistata nel 1989 da Peter Spuhler, attuale proprietario e presidente del consiglio d'amministrazione. Nel 2013 Stadler ha costruito il nuovo stabilimento a Fanipal' (Regione di Minsk, Bielorussia) che produce i treni FLIRT, KISS e vagoni del tram Stadler-856 Metelitsa.\nProduzione.\nGTW.\nI GTW (\"Gelenktriebwagen\", automotrice articolata) sono una famiglia veicoli ferroviari leggeri per trasporto locale che sono caratterizzati dal modulo costruttivo particolare che vede tutto il convoglio spinto da una o pi\u00f9 sezioni motrici sulle quali si appoggiano, a due a due, i moduli esterni dotati di carrelli. La societ\u00e0 classifica questi veicoli sulla base del rapporto tra il numero di assi motori e il numero totale. Il modello base con due assi motori su un totale di sei \u00e8 quindi classificato come GTW 2/6. Da quest'ultimo sono derivati il GTW 2/8 (due assi motori su otto), il GTW 4/8 (quattro assi motori su otto; questa versione non \u00e8 mai stata ordinata) e il GTW 4/12 (quattro assi motori su dodici). Queste automotrici articolate possono essere a trazione diesel o elettrica.\nFLIRT.\nIl FLIRT (\"Flinker Leichter Innovativer Regional-Triebzug\", treno regionale agile, leggero e innovativo) \u00e8 un elettrotreno composto, secondo le versioni, da due a sei casse con carrelli intermedi condivisi.\nSMILE.\nLo SMILE (\"Schneller Mehrsystemf\u00e4higer Innovative Leichter Expresszug\", treno innovativo, espresso, veloce, leggero e multi-sistema) \u00e8 un elettrotreno ad alta velocit\u00e0. Ideato come treno per la galleria del Gottardo, \u00e8 stato acquistato, nel 2014, in 29 esemplari dalle Ferrovie Federali Svizzere, che lo hanno classificato RABe 501 \"Giruno\".\nRotabili su misura.\nStadler produce anche veicoli personalizzati su richiesta del cliente. In particolare:"}
{"id": "1537648", "revid": "287204", "url": "https://it.wikipedia.org/wiki?curid=1537648", "title": "Stylaster californicus", "text": "Stylaster californicus \u00e8 un idrozoo della famiglia Stylasteridae.\nHabitat e distribuzione.\nOceano Pacifico orientale."}
{"id": "1537649", "revid": "729019", "url": "https://it.wikipedia.org/wiki?curid=1537649", "title": "Strada statale 275 di Santa Maria di Leuca", "text": "La strada statale 275 di Santa Maria di Leuca (SS 275) \u00e8 una strada statale italiana che collega Maglie con l'estremit\u00e0 meridionale del Salento.\nStoria.\nLa strada statale 275 nasce nel 1937 in seguito allo scorporo dell'ultimo tratto della Strada statale 16 Adriatica, che venne deviata verso Otranto. Originariamente fungeva come strada di collegamento intercomunale del Sud Salento, partendo dal centro di Maglie, finch\u00e9, nella seconda met\u00e0 degli anni 1980, il tronco Maglie-Nociglia sud, insieme alla neonata Strada statale 664 Mediana del Salento venne inserito in un pi\u00f9 vasto progetto che collegasse il Salento meridionale con Lecce, con la costruzione delle varianti di Nociglia e di Scorrano-Maglie, quest'ultima a quattro corsie, collegata direttamente con la ex Strada Statale 664. Tutto ci\u00f2 prima che fosse istituito il raddoppio dell'odierno tronco della Strada Statale 16 Lecce-Maglie, anch'esso originariamente a una corsia per senso di marcia e passante per i paesi.\nDopo un lungo contenzioso nel marzo 2011 \u00e8 stato sottoscritto un accordo tra la Provincia di Lecce, la Regione Puglia, il Ministero dei Trasporti e l'ANAS per la realizzazione del raddoppio assolutamente necessario, considerati anche i tanti morti che quest'arteria stradale, ormai vetusta ha purtroppo mietuto negli anni.\nA ottobre del 2019 \u00e8 stato approvato dall'ANAS e dalla Regione Puglia il progetto sull'ammodernamento dell'arteria, con la trasformazione di essa in Strada extraurbana principale, che, partendo da Maglie termini con una variante a est di Montesano Salentino, all'imbocco con la tangenziale est di Tricase. Da uno svincolo, invece partir\u00e0 un tracciato a una corsia per senso di marcia, diretto verso Leuca, aggirando in variante Lucugnano e Alessano con una serie di sensi rotatori in prossimit\u00e0 degli incroci.\nPercorso.\nLa strada ha origine come prosecuzione della strada statale 16 Adriatica all'altezza di Maglie, quando essa devia verso est per raggiungere Otranto. Dopo poche centinaia di metri si ha lo svincolo della ex strada statale 497 di Maglie e di Santa Cesarea Terme (che permette di raggiungere anche Poggiardo e Castro), con il tracciato che prosegue verso sud evitando in variante Scorrano, prevalentemente sotto forma di strada extraurbana secondaria a quattro corsie sprovvista di spartitraffico.\nA questo punto la strada prosegue a due corsie in direzione sud-est lambendo Botrugno e San Cassiano, fino a Nociglia evitata in variante, e procede oltre verso sud attraversando Montesano Salentino, superando l'innesto della ex strada statale 474 di Taurisano nei pressi di Miggiano, e toccando in sequenza Lucugnano, Alessano, Montesardo e Gagliano del Capo.\nIl tracciato incrocia quindi la strada statale 274 Salentina Meridionale non lontano da Castrignano del Capo, e prosegue fino al raggiungimento della frazione di Santa Maria di Leuca, dove incrocia la ex strada statale 173 delle Terme Salentine e termina infine nei pressi del santuario."}
{"id": "1537650", "revid": "767487", "url": "https://it.wikipedia.org/wiki?curid=1537650", "title": "S\u00f6renberg", "text": "S\u00f6renberg (toponimo tedesco) \u00e8 una frazione del comune svizzero di Fl\u00fchli, nel distretto di Entlebuch (Canton Lucerna). \u00c8 una rilevante stazione sciistica."}
{"id": "1537654", "revid": "1318658", "url": "https://it.wikipedia.org/wiki?curid=1537654", "title": "VOW", "text": ""}
{"id": "1537655", "revid": "161374", "url": "https://it.wikipedia.org/wiki?curid=1537655", "title": "SS 275", "text": ""}
{"id": "1537660", "revid": "767487", "url": "https://it.wikipedia.org/wiki?curid=1537660", "title": "Per qualche dollaro in meno", "text": "Per qualche dollaro in meno \u00e8 un film parodia del 1966 diretto da Mario Mattoli.\nParodia degli \"spaghetti western\" di Sergio Leone con l'ironia di Raimondo Vianello (nel ruolo di Lee Van Cleef), Lando Buzzanca (nel ruolo di Clint Eastwood) ed Elio Pandolfi (nel ruolo di Gian Maria Volont\u00e9). \u00c8 l'ultima pellicola girata da Mattoli nella sua lunga attivit\u00e0 di regista.\nTrama.\nUn cassiere di una banca, per coprire un buco di 100 dollari, escogita un piano macchinoso."}
{"id": "1537661", "revid": "608200", "url": "https://it.wikipedia.org/wiki?curid=1537661", "title": "Charles de Tolnay", "text": "Fu un rinomato studioso di Michelangelo.\nBiografia.\nFormatosi a Vienna e a Budapest, in un periodo in cui la scuola danubiana vantava personalit\u00e0 come Max Dvo\u0159\u00e1k, Alois Riegl, dopo la fine dell'Austria-Ungheria sent\u00ec ancor di pi\u00f9 l'esigenza di recarsi all'estero.\nTra il 1921 e il 1922 comp\u00ec il suo primo viaggio d'istruzione all'estero, visitando Bruxelles, Anversa, Lovanio, Gand, Bruges, Liegi. Nel 1923 si rec\u00f2 a Parigi, in Occitania, in Spagna, a Lisbona, a Torino, a Milano e a Venezia.\nNel 1924 soggiorn\u00f2 per cento giorni in Italia, visitando Firenze e Roma, dove si innamor\u00f2 dell'arte di Michelangelo.\nDopo gli studi all'Universit\u00e0 di Berlino (1920-1921) e a Francoforte (1922), prese il dottorato a Vienna con una tesi su Bosch nel 1925 e dopo un breve periodo all'Universit\u00e0 di Amburgo, decise di trasferirsi all'Universit\u00e0 di Roma, pianificando di passare in Italia il resto della sua vita. Ma questo proposito si sarebbe concretizzato solo molti anni dopo. Insegn\u00f2 alla Sorbonne di Parigi tra 1934 e il 1939, anno in cui si trasfer\u00ec negli Stati Uniti, paese di cui divenne cittadino nel 1945. Qui fu docente presso l' Universit\u00e0 di Princeton.\nA lui si devono fondamentali studi sulla pittura fiamminga (in particolare Bosch, Jan van Eyck e il Maestro di Fl\u00e9malle, Hugo van der Goes, Rubens, Rembrandt, Vermeer), che seppe tra i primi ricollegare alla pittura italiana.\nDal 1943 dedic\u00f2 a Michelangelo studi importantissimi, occupandosi in particolare di un corpus di disegni in 4 volumi.\nImportanti anche i suoi studi sugli artisti alla corte di Mattia Corvino, e sulle opere di Bicci di Lorenzo, Masaccio, Filippo Lippi, Ghirlandaio, Raffaello, Leonardo, Tintoretto, Pontormo, Vel\u00e1zquez, Poussin, Watteau, Delacroix, C\u00e9zanne e altri.\nNel 1964 non pot\u00e9 non accettare l'invito a diventare direttore della Casa Buonarroti di Firenze, che riorganizz\u00f2 e - tra mille difficolt\u00e0 - cerc\u00f2 di trasformare in un centro d'eccellenza per lo studio dell'opera di Michelangelo.\nGrande filologo dell'arte, Tolnay rimane apprezzato anche per la sua acuta analisi iconografica (ispirata, tra gli altri, agli studi di Panofsky), finalizzata a far emergere l'ideologia e la \"spiritualit\u00e0\" di Michelangelo."}
{"id": "1537662", "revid": "1543377", "url": "https://it.wikipedia.org/wiki?curid=1537662", "title": "NGC 1872", "text": "NGC 1872 \u00e8 un ammasso aperto posto nella Grande Nube di Magellano, nella costellazione del Dorado.\n\u00c8 visibile nella parte nord-occidentale della barra della Grande Nube; appare associato ad un notevole numero di piccole nebulose diffuse minori e diversi altri ammassi, tra cui NGC 1874 e NGC 1876. Nella foto \u00e8 l'oggetto pi\u00f9 luminoso, di colore azzurrognolo."}
{"id": "1537663", "revid": "119781913", "url": "https://it.wikipedia.org/wiki?curid=1537663", "title": "Sedus", "text": "La Sedus Stoll AG \u00e8 un'azienda tedesca che produce e distribuisce mobili per ufficio. La sede principale di Sedus Stoll \u00e8 a Waldshut, nel Baden-W\u00fcrttemberg.\nL'azienda produce a Dogern e a Geseke. Con le sue otto filiali in Europa, tra Francia (Parigi), Italia (Cadorago), Spagna (Madrid), Austria (Vienna), Gran Bretagna (Londra), Paesi Bassi (Zoetermeer), Belgio (Wetteren), Svizzera (Richenback) e a Dubai, Sedus \u00e8 uno dei pi\u00f9 grandi produttori di mobili per ufficio d'Europa. La distribuzione in oltre 60 paesi nel mondo viene realizzata attraverso societ\u00e0 partner presenti in tutti i cinque continenti.\nStoria.\nL'azienda venne fondata 150 anni fa da Albert Stoll e i suoi discendenti portarono avanti la gestione. L'ultimo componente maschile della famiglia, Christof Stoll, assegn\u00f2 la propriet\u00e0 alla Fondazione Stoll VITA, ente di pubblica utilit\u00e0 volto alla promozione di un'alimentazione sana e della protezione ambientale. Nel 1995 Sedus fu infine trasformata in societ\u00e0 per azioni (AG).\nNegli anni successivi l'azienda realizz\u00f2 varie fondazioni e acquisizioni diventando cos\u00ec un fornitore completo. Nel 1999 Sedus acquis\u00ec una partecipazione di maggioranza nella societ\u00e0 produttrice di mobili per ufficio Kl\u00f6ber GmbH (produzione principale: sedie per ufficio) con sede a Owingen. Nel 2002 l'azienda di mobili per ufficio Gesika GmbH (produzione principale: mobili per collettivit\u00e0) venne acquisita e nel 2008, in seguito ad una fusione di marchi, il nome del gruppo venne modificato in Sedus Systems GmbH.\nNel 2020 il gruppo, che oltre ad essere un produttore di arredi per l'ufficio si \u00e8 specializzato nel completare concetti completi per l'ambiente di lavoro (tra i suoi clienti Google e Axel Springer) dando vita nel 2019 nel centro di ricerche di Dorgen e con un investimento di oltre 13 milioni di euro all'innovativo \"Sedus Smart Office\", in cui ognuno pu\u00f2 sviluppare l'ufficio del futuro.\nEcologia.\nL'azienda \u00e8 da sempre impegnata nella definizione di nuovi standard nell'ergonomia; nel 1925 vengono prodotte nei suoi stabilimenti le prime sedie girevoli con ammortizzazione in Europa e nel 1930 viene concepita la prima sedia girevole con rotelle. L'azienda \u00e8 altres\u00ec riconosciuta per il proprio impegno nella ricerca di criteri produttivi escosotenibili. Nel 1991 il WWF, in associazione con la rivista \"Capital\", ha votato Christof Stoll Eco-manager dell'anno. Nel novembre 1995 Sedus diviene il primo produttore tedesco di arredi per ufficio a operare secondo un sistema certificato di gestione ambientale in conformit\u00e0 alla legge EU Eco-audit (oggi EMAS III) e nel 2001 ha ottenuto la certificazione ISO 14001, relativa agli standard internazionali sull'ambiente.\nMagazzino e Centro sviluppo.\nNel 2002 il magazzino a scaffalature verticali nella sede di Dogern \u00e8 stato ampliato e ridisegnato dagli architetti Matthias Sauerbruch e Louisa Hutton. L'edificio cubico con la sua facciata, composta da 16.000 pannelli di lamiera di diversi colori nel formato 25 per 160 centimetri, \u00e8 diventato un punto di riferimento e un tratto distintivo dell'azienda.\nAlla fine del 2011 \u00e8 stato completato il nuovo centro di sviluppo e innovazione a Dogern am Hochrhein, progettato e realizzato dagli architetti berlinesi Ludloff + Ludloff. \u00c8 qui che avviene lo sviluppo strategico del prodotto.\nRiconoscimenti.\nL'azienda partecipa a concorsi internazionali di design dal 1996 e ha vinto numerosi premi tra cui, pi\u00f9 volte, il Red Dot Design Award e l'iF Product Design Award."}
{"id": "1537673", "revid": "123402150", "url": "https://it.wikipedia.org/wiki?curid=1537673", "title": "Captain Morgan", "text": "Captain Morgan \u00e8 un brand di rum prodotto dalla multinazionale Diageo. Il suo nome deriva dal gallese Sir Henry Morgan, corsaro e bucaniere caraibico la cui morte risale al 26 agosto 1688.\nStoria.\nNel 1944, l'azienda Seagram cominci\u00f3 la produzione di rum sotto il nome di \"Captain Morgan Rum Company\". L'amministratore delegato della Seagram, Samuel Bronfman, aveva acquistato una distilleria chiamata \"Long Pond\" dal governo giamaicano. Tra i vari clienti della distilleria Long Pond c'era una farmacia di Kingston chiamata \"Levy Brothers\", la quale acquistava il rum, ci aggiungeva erbe e spezie medicinali, e dopo averlo fatto invecchiare lo imbottigliava. A Bronfman piacque a tal punto il prodotto che ne acquist\u00f2 i diritti.\nNegli anni cinquanta i governi di Stati Uniti d'America e Porto Rico svilupparono vari programmi per la creazione di posti di lavoro a Puerto Rico. Le tasse dei rum proveniente dai 48 stati limitrofi vennero rese pi\u00f9 basse rispetto alle tasse sui rum provenienti da altri paesi. In questo periodo sia la Seagram che la famiglia Bacardi costruirono nuovi siti produttivi nella zona di San Juan.\nNel 1985, la Seagram vendette la distilleria e i suoi siti produttivi situati a Camuy e Arecibo, che producevano rum sotto il nome I Puerto Rican Distillers, alla distilleria Serrall\u00e9s, un groppo Portoricano che dal 1985 produceva il brand Don Q. Parte dell'accordo era la cessione dei diritti per la produzione e la distribuzione del brand Captain Morgan a Puerto Rico e nel resto dei Caraibi, fino al 2012.\nNel 2001, la Seagram vendette il brand \"Captain Morgan\" alla Diageo.\nIl 24 giugno 2008 la Diageo annunci\u00f2 la volont\u00e0 di costruire una nuova distilleria di rum a Saint Croix nelle Isole Vergini. Questa distilleria avrebbe sostituito la distilleria Serrall\u00e9s dopo la fine del contratto nel 2012.\nNel 2010, due territori americani, Puerto Rico e le Virgin Islands, si opposero ai piani di Captain Morgan di spostare la produzione all'U.S.V.I sotto la spinta di incentivi fiscali. La questione divenne di dominio pubblico quando il piano della USVI di utilizzare benefici fiscali per convincere l'azienda a lasciare gli Stati Uniti fu dibattuto nel congresso degli Stati Uniti d'America.\nNel 2011 in Gran Bretagna, per allinearlo alla versione internazionale, il brand Morgan's Spiced divenne Captain Morgan's Spiced. Questo cambiamento fu accompagnato da una massiccia campagna mediatica e da un grandissimo numero di party organizzati in tutti i bar e i club della Gran Bretagna. Il personaggio Captain Morgan fu introdotto insieme alle \u201cMorganettes\u201d. Le sembianze del personaggio Captain Morgan vennero create dal pluripremiato artista Don Maitz.\nNel 2012 Captain Morgan Original Spiced Gold divenne il sesto brand di alcolici pi\u00f9 venduto al mondo in termini di litri.\nProcesso di Distillazione.\nIl rum Captain Morgan \u00e8 un distillato dello zucchero di canna. Quest'ultimo, sotto forma di melassa, viene unito ad acqua, malto e lievito e viene distillato in un alambicco continuo. Una volta distillata, la bevanda alcolica \u00e8 lasciata invecchiare fino a 12 mesi in botti di quercia precedentemente annerite ex bourbon. Questo processo permette al rum di assumere un colore dorato. Successivamente vengono aggiunti sapori e spezie delle isole caraibiche che donano al prodotto il suo gusto caratteristico. La ricetta per l'aggiunta di queste spezie \u00e8 segreta."}
{"id": "1537675", "revid": "41311482", "url": "https://it.wikipedia.org/wiki?curid=1537675", "title": "ISO 269", "text": ""}
{"id": "1537676", "revid": "767487", "url": "https://it.wikipedia.org/wiki?curid=1537676", "title": "La Califfa", "text": "La Califfa \u00e8 un film del 1970 diretto da Alberto Bevilacqua e tratto dal suo omonimo romanzo del 1964.\nTrama.\nIrene Corsini, detta Califfa, \u00e8 una bella operaia che vive nell'Oltretorrente, quella zona popolare a sinistra del fiume Parma che, citando il segnalibro originale, \u00abdivide simbolicamente i poveri dai ricchi\u00bb in una Parma anni sessanta. La Califfa, vedova di un operaio morto nelle proteste operaie, si ritrova a divenire amante dell'industriale pi\u00f9 potente della citt\u00e0, Annibale Doberd\u00f2, il quale proprio grazie a questo amore, in un momento cruciale della sua esistenza, dove si inizia ad avvertire l'insofferenza per quel meccanicistico e spietato mondo dell'industria, trova una nuova vita e la sua libert\u00e0.\nAnnibale Doberd\u00f2, che pure non era ignaro delle difficolt\u00e0 operaie avendo avuto anch'egli un passato da operaio, grazie alla Califfa abbandona la veste dell'imprenditore privo d'anima e tende a porre fine alle rivolte operaie ricorrendo a investimenti s\u00ec antiproduttivi ma, citando un dialogo, \u00abumanitari\u00bb ed alla socializzazione, facendo riaprire cos\u00ec una fabbrica precedentemente andata in fallimento.\nLa vita e le scelte dell'imprenditore, che di fatto con le sue decisioni ha aperto con la gestione comune, la partecipazione agli utili e la socializzazione della fabbrica una nuova via nelle relazioni industriali, spiazzano padroni e sindacati, provocandogli forti inimicizie nella cerchia dei potenti della sua stessa corte, antipatie che porteranno al finale tragico che vede l'assassinio di Doberd\u00f2.\nColonna sonora.\nLa colonna sonora di questo film \u00e8 stata composta da Ennio Morricone ed \u00e8 stata pubblicata in CD dall'etichetta GDM Music nel 2017. \u00c8 organizzata in 29 tracce.\n1 Sangue Sull'Asfalto 2.36\n2 La Pace Interiore 1.15\n3 Addio Alla Fabbrica 1.05\n4 Le Donne Al Fiume 1.08\n5 Dentro La Macchina 2.53\n6 Fari Nella Notte 0.58\n7 Finale 2.15\n8 La Califfa 2.38\n9 Gelo E Disprezzo 1.19\n10 La Donna E La Gente 2.38\n11 La Pace Interiore (#2) 1.26\n12 Le Donne E La Campagna 3.41\n13 L'Impatto 1.39\n14 Prima E Dopo L'Amore 1.57\n15 Requiem Per Un Operaio 2.26\n16 Le Donne Al Fiume (#2) 1.04\n17 La Cena 2.42\n18 Notturno 1.01\n19 Sotto La Pioggia 1.46\n20 Addio Alla Fabbrica (#2) 1.03\n21 Ricordo Di Un Amico 1.38\n22 Trittico Per Organo 3.31\n23 Le Donne Al Fiume (#3) 1.27\n24 Dentro La Macchina (#2) 1.11\n25 Notturno (#2) 1.14\n26 Sangue Sull'Asfalto (#2) 1.12\n27 Sotto La Pioggia (#2) 2.02\n28 Le Donne Al Fiume (#4) 0.48\n29 Prima E Dopo L'Amore (#2) 2.07\nProduzione.\nGirato tra Parma, Spoleto, Terni, Colleferro e Cesano (Roma).\nDoppiaggio.\nIl film venne doppiato dalla compagnia CID chiedendo alla CDC il prestito di Rita Savagnone.\nDistribuzione.\nPresentato in concorso al 24\u00ba Festival di Cannes, il film \u00e8 stato distribuito per la prima volta il 31 dicembre 1970 (di conseguenza in molte fonti viene erroneamente considerato come uscito nel 1971)."}
{"id": "1537677", "revid": "183114", "url": "https://it.wikipedia.org/wiki?curid=1537677", "title": "Alberto Elli", "text": "Professionista dal 1987 al 2002, ottenne 26 vittorie. Dal 2011 al 2013 \u00e8 direttore sportivo al Team Nippo.\nCarriera.\nCorridore da classiche e da piccole corse a tappe, pass\u00f2 professionista nel 1987 con la Remac-Fanini. Nelle stagioni seguenti vest\u00ec la divisa dei team Fanini, Ariostea, GB/MG Maglificio, Casino, Telekom e Index-Alexia Alluminio, ritirandosi dall'attivit\u00e0 al termine della stagione 2001.\nIn carriera sfior\u00f2 pi\u00f9 volte la vittoria nel campionato italiano con numerosi piazzamenti: secondo nel 1987, terzo nel 1998 e 1999, quarto nel 1997. And\u00f2 molto vicino anche alla vittoria della maglia a pois del Tour de France. Nelle grandi classiche internazionali ha collezionato un secondo posto alla Milano-Sanremo 1997, battuto in volata da Erik Zabel, e un terzo nella Freccia Vallone 1998.\nDivenne conosciuto al grande pubblico quando nel Tour de France 2000, all'et\u00e0 di 36 anni, indoss\u00f2 per quattro giorni la maglia gialla grazie alla classica fuga-bidone. In quel Tour militava nel Team Deutsche Telekom ed era gregario di Jan Ullrich; perse il simbolo del primato nella prima tappa pirenaica a favore di Lance Armstrong, che arriv\u00f2 con pi\u00f9 di trenta minuti di vantaggio su di lui.\nConcluse tutti gli undici Tour de France cui partecip\u00f2 (dal 1990 al 2000), sette volte chiuse nei primi trenta (pi\u00f9 un 33\u00ba posto) e come miglior piazzamento vanta un settimo posto nel 1994."}
{"id": "1537680", "revid": "844563", "url": "https://it.wikipedia.org/wiki?curid=1537680", "title": "Dr\u017eavno prvenstvo 1927", "text": "Il Prvenstvo Kraljevine Srba, Hrvata i Slovenaca u nogometu 1927 (\"campionato di calcio del Regno dei Serbi, Croati e Sloveni 1927\"), conosciuto anche come Dr\u017eavno prvenstvo 1927 (\"campionato nazionale 1927\"), fu la quinta edizione della massima serie del campionato jugoslavo di calcio, disputata tra il 5 giugno e il 10 luglio 1927 e conclusa con la vittoria del , al suo primo titolo.\nTurno preliminare.\n Le 6 squadre qualificate al turno preliminare, abbinate in sfide dirette, si sfidano per 3 posti nella fase finale. Grande sorpresa l'eliminazione di e , finaliste dell'edizione precedente.\nCampionato nazionale.\n Le sei squadre qualificate si sfidano in un girone all'italiana di sola andata.\nClassifica.\nLegenda:\nNote:\nClassifica marcatori.\nFonte: Gola istina: kraljevi strelaca"}
{"id": "1537681", "revid": "767487", "url": "https://it.wikipedia.org/wiki?curid=1537681", "title": "Riflessi sulla pelle", "text": "Riflessi sulla pelle (\"The Reflecting Skin\") \u00e8 un film del 1990 scritto e diretto da Philip Ridley, al suo esordio alla regia.\nTrama.\nIdaho, anni '50. Tre bambini fanno un brutto scherzo ad una vedova, Dolphin. Fanno esplodere una rana che la imbratta di sangue. Seth \u00e8 uno dei tre bimbi. Suo padre gestisce una pompa di benzina ed il suo unico svago \u00e8 leggere fumetti sui vampiri, la madre odia la propria vita, la puzza di benzina che impregna tutto e vive solo in attesa del ritorno del figlio maggiore, Cameron, in servizio nel Pacifico. Quando uno degli amichetti di Seth viene rinvenuto morto nel pozzo d'acqua della famiglia, lo sceriffo, al quale manca una mano, un occhio ed ha un orecchio mozzato, accusa il padre di Seth, precedentemente accusato di molestie nei confronti di un minore. Questi, pieno di vergogna, si suicida facendosi saltare in aria assieme alla pompa di benzina.\nSeth intanto, nella sua ingenua ignoranza, passa il suo tempo in compagnia di un feto morto, convinto che sia il suo amico morto divenuto un angelo e si convince che la vedova sia una vampira. Quando suo fratello maggiore fa ritorno dalla guerra e s'innamora di questa, cerca in tutti i modi di evitare che tra loro possa nascere una storia per evitare che anche lui muoia, vedendo il fratello deperire. In realt\u00e0 il fratello sta morendo per le radiazioni che lo hanno colpito durante i test atomici. Nel frattempo \u00e8 stato trovato il corpo esanime dell'altro compagno di giochi del piccolo Seth. Anche Dolphin morir\u00e0 per mano degli stessi assassini, una banda di balordi che scivolano sulle polverose vie della campagna su un'automobile nera. Solo quando vede la donna morta e la disperazione del fratello, Seth capisce dove si annida veramente il male.\nProduzione.\nIl film \u00e8 stato girato nell'Alberta meridionale. Per la scena dell'esplosione della rana \u00e8 stata utilizzata una replica creata dall'effettista Dave Trainor.\nDistribuzione.\nIl film \u00e8 stato presentato in anteprima il 13 maggio 1990 come film d'apertura della Settimana internazionale della critica al 43\u00ba Festival di Cannes. \u00c8 stato distribuito nelle sale cinematografiche italiane da Academy Pictures nel settembre dello stesso anno.\nAccoglienza.\nIl film \u00e8 stato accolto dalla critica con pareri \u00abdal rispettoso all'ammirato fino all'entusiasta\u00bb sin dalla sua prima proiezione al festival di Cannes (dove un critico francese lo defin\u00ec \u00ab\"d\u00e9j\u00e0 un culte\"\u00bb), accompagnati da paragoni con \"Velluto blu\" di David Lynch. In particolare, Roger Ebert, che aveva stroncato quest'ultimo, lo trov\u00f2 superiore. \"Variety\" lo defin\u00ec invece un \u00abesercizio pretenzioso di grottesco [...] le [cui] situazioni abnormali e personaggi morbosi vengono presto a noia, lasciando con poco pi\u00f9 che l'amaro in bocca\u00bb, pur lodando la fotografia di Dick Pope.\nSull'aggregatore di recensioni online Rotten Tomatoes, il film ha una percentuale di giudizi positivi pari all'88% basata su 16 recensioni da parte della critica, con una media del 6,7."}
{"id": "1537693", "revid": "767487", "url": "https://it.wikipedia.org/wiki?curid=1537693", "title": "Una prostituta al servizio del pubblico e in regola con le leggi dello stato", "text": "Una prostituta al servizio del pubblico e in regola con le leggi dello stato \u00e8 un film del 1970 diretto da Italo Zingarelli.\nTrama.\nUna donna sfrutta il proprio corpo in modo indipendente. L'ex marito l'aveva obbligata a optare per il lavoro pi\u00f9 antico del mondo. Finito il matrimonio di sfruttamento, madre di due figli, Oslavia continua a lavorare finch\u00e9 non incontra Fran\u00e7ois Coly, innamoratosi e intenzionato a sposarla. La protagonista emancipata non si fa ingannare e inizia a indagare sullo spasimante.\nDistribuzione.\nIl film, che ottenne da parte dell'allora Ministero del Turismo e dello Spettacolo il nulla osta film alla proiezione n. 57328 del 7/12/1970, come previsto dalla legge n. 161 del 21 aprile 1962, venne distribuito nelle sale cinematografiche italiane a partire dal 2 giugno 1971."}
{"id": "1537699", "revid": "11557", "url": "https://it.wikipedia.org/wiki?curid=1537699", "title": "Spianata delle moschee", "text": ""}
{"id": "1537705", "revid": "124583778", "url": "https://it.wikipedia.org/wiki?curid=1537705", "title": "Isole Marchesi", "text": "Le isole Marchesi sono un gruppo di isole vulcaniche, il pi\u00f9 settentrionale del territorio d'oltremare della Polinesia francese, di cui sono una delle 5 divisioni amministrative. Sono localizzate a sud dell'equatore nell'oceano Pacifico. Il punto pi\u00f9 alto \u00e8 il monte Oave sull'isola di Ua Pou, a m sopra il livello del mare.\nSecondo il censimento del 2012 hanno una popolazione di abitanti, disseminati su 14 isole per un territorio di 1049\u00a0km\u00b2. L'isola pi\u00f9 grande dell'arcipelago \u00e8 Nuku Hiva dove ha sede anche il capoluogo amministrativo: Taiohae.\nStoria.\nSi stima che l'uomo raggiunse le isole dell'arcipelago delle Marchesi intorno al 100 a.C., proveniente dalle isole Tonga e Samoa. Quindi la prima colonizzazione fu di ceppo polinesiano. I dialetti parlati sono le lingue marchesiane. Gli spagnoli approdarono alle Marchesi molto pi\u00f9 tardi. L'esploratore spagnolo \u00c1lvaro de Menda\u00f1a de Neira pensando d'aver raggiunto le isole Salomone sbarc\u00f2 il 21 luglio 1595. A questo gruppo di isole diede il nome di \"Marchese di Ca\u00f1ete\" in onore del vicer\u00e9 del Per\u00f9 Garc\u00eda Hurtado de Mendoza, terzo marchese di Ca\u00f1ete, che l'aiut\u00f2 a finanziare la sua impresa.\nLe isole pi\u00f9 settentrionali vennero ribattezzate isole Washington nel 1791 dal capitano Joseph Ingraham, e nel 1813 David Porter rivendic\u00f2 Nuku Hiva a nome degli Stati Uniti, ma il Congresso statunitense non ratific\u00f2 mai l'annessione. Passarono infine sotto la corona di Francia nel 1842 come \u00c9tablissements fran\u00e7ais de l'Oc\u00e9anie, ed i francesi stabilirono un insediamento sull'isola di Nuku Hiva, abbandonata in seguito nel 1859. Il controllo venne ristabilito nel 1870, quando l'arcipelago venne incorporato nel territorio della futura Polinesia francese.\nL'arcipelago, dall'arrivo dell'uomo bianco, sub\u00ec uno dei pi\u00f9 devastanti tracolli demografici della storia del Pacifico. Le malattie portate dagli europei decimarono la popolazione stimata nel XVI secolo intorno alle 100.000 persone, portandola a met\u00e0 Ottocento a meno di 20.000, per scendere ancora all'inizio del Novecento a poco pi\u00f9 di 2.000. Soltanto nel corso dell'ultimo secolo si avvert\u00ec una lieve ripresa, tanto da fissarsi ad 8.700 abitanti agli inizi del XXI secolo. Nell'arcipelago abitarono Paul Gauguin, che vi mor\u00ec, e Jacques Brel.\nArte.\nDiffuse sono le sculture antropomorfe, naturalistiche, tra le quali spiccano il \"tiki\", ossia una rappresentazione umana racchiusa in una geometria di curve. In questa zona una forma d'arte peculiare \u00e8 il tatuaggio, denominato \"moko\" che arriva a decorare tutto il corpo, compresi l'interno della bocca e i genitali.\nMolto importante anche la danza, soprattutto quella delle donne - dette \"vahin\u00e8.\"\nGeologia.\nLa massa delle Marchesi \u00e8 di tipo vulcanico, originata dal punto caldo delle Isole Marchesi sottostante alla Placca pacifica. La placca, come le isole, \u00e8 ritenuta avere meno di 5 milioni di anni, nonostante un'altra ipotesi plausibile sia che la placca (e non le isole) sia significativamente pi\u00f9 antica e abbia come immagine speculare la cintura vulcanica andina, che subduce sotto il Per\u00f9.\nAd eccezione di Motu One, tutte le isole Marchesi sono isole alte. Motu One comprende due banchi di sabbia inondati su una barriera corallina. Al contrario della maggior parte delle isole della Polinesia Francese, le Marchesi non sono circondate da barriere coralline protettive. Ad eccezione di Motu One, ed in poche baie di altre aree protette, l'unico corallo delle Marchesi si trova in un luogo inusuale, ovvero in cima all'isola di Fatu Huku. La corrente equatoriale meridionale sferza le isole impietosamente, e ci\u00f2 ha portato alla formazione di grotte marine lungo le coste. Ad eccezione di alcune valli, le isole sono note per i costoni montani, che terminano improvvisamente in scogliere sul mare. Si stima che le isole abbiano da 1,3 milioni di anni (Fatu Hiva) a 6 milioni di anni (Eiao)."}
{"id": "1537706", "revid": "844563", "url": "https://it.wikipedia.org/wiki?curid=1537706", "title": "Dr\u017eavno prvenstvo 1926", "text": "Il Prvenstvo Kraljevine Srba, Hrvata i Slovenaca u nogometu 1926 (\"campionato di calcio del Regno dei Serbi, Croati e Sloveni 1926\"), conosciuto anche come Dr\u017eavno prvenstvo 1926 (\"campionato nazionale 1926\") fu la quarta edizione della massima serie del campionato jugoslavo di calcio disputata tra l'11 luglio e il 25 luglio 1926 e conclusa con la vittoria del , al suo secondo titolo.\nCampionato nazionale.\nLe 7 squadre disputarono un torneo a eliminazione diretta con gare singole. Lo Slavija fu esentato dal disputare il primo turno.\nStatistiche.\nClassifica marcatori.\nFonte: Gola istina: kraljevi strelaca\nClassifica.\nClassifica non ufficiale, il torneo aveva il format di coppa."}
{"id": "1537707", "revid": "124004707", "url": "https://it.wikipedia.org/wiki?curid=1537707", "title": "James Hamilton, I duca di Hamilton", "text": "Biografia.\nInfanzia ed educazione.\nNacque nel 1606 da James Hamilton, II marchese di Hamilton e da Lady Ann Cunningham nella residenza di Hamilton Palace, nella regione scozzese del Lanarkshire. Tra i suoi antenati James poteva vantare la principessa Mary, figlia di Giacomo II di Scozia e di Maria di Gheldria.\nDopo la morte nel 1612 di Enrico Federico, principe di Galles, James Hamilton divenne il terzo in linea di successione al trono di Scozia, dopo Carlo, duca di Rothesay, e sua sorella Elisabetta. In seguito alla morte del prozio James Hamilton, III conte di Arran, nel 1609, insano di mente, venne designato conte di Arran.\nStudi\u00f2 al Exeter College di Oxford, dove si diplom\u00f2 il 14 dicembre 1621.\nMatrimonio.\nIl giovane conte aveva un carattere particolare e in pi\u00f9 occasioni si era mostrato con atteggiamenti di sfida nei confronti di George Villiers, I duca di Buckingham. Fu lo stesso Buckingham, quindi, a proporre al conte di Arran di sposare la nipote Mary, figlia di William Feilding, I conte di Denbigh. Hamilton, nonostante i suoi dubbi in materia, accett\u00f2 la sua proposta. Il 16 giugno 1622 il quindicenne conte di Arran spos\u00f2 Margaret Feilding, che era pi\u00f9 vecchia di lui di nove anni, alla presenza del re.\nDopo la morte dei suoi tre figli il ducato pass\u00f2 al fratello William Hamilton, conte di Lanark. Alla morte di quest'ultimo alla battaglia di Worcester, nel 1651, i titoli scozzesi andarono alla figlia maggiore del duca, Anne, che spos\u00f2 William Douglas, conte di Selkirk.\nMarchese di Hamilton.\nNel 1623 venne nominato Gentiluomo di Camera del Principe di Galles e l'anno successivo fu nominato Lord grande intendente della Casa Reale.\nNel 1625 il secondo marchese di Hamilton mor\u00ec a Whitehall. La sua morte fu attribuita alla febbre, anche se la velocit\u00e0 della sua morte e la sua giovane et\u00e0 (36 anni appena), fece nascere molti sospetti. Il re Giacomo mor\u00ec tre settimane dopo. Il giovane nuovo marchese eredit\u00f2 tutti i titoli dal padre, e anche la stessa rendita che suo padre riceveva dal tribunale, pari a \u00a3 2500 sterline. All'incoronazione del re Hamilton ebbe il diritto di portare la Spada di Stato nella processione dell'Abbazia di Westminster.\nNel 1628 venne nominato Gentiluomo di Camera del re, cavaliere dell'Ordine della Giarrettiera, consigliere privato in Inghilterra e in Scozia e ottenne l'incarico di maestro di stalla, incarico che ricopr\u00ec fino al 1644. Rappresent\u00f2 il re di Boemia al battesimo del giovane principe Carlo.\nArmata di Hamilton in Germania.\nNel 1631 Hamilton cre\u00f2 un proprio esercito personale per assistere il re Gustavo II Adolfo di Svezia nella guerra dei trent'anni in Germania. Con le sue forze riusc\u00ec a creare una forza di seimila uomini inglesi e seimila scozzesi con cui, malgrado le diatribe storiche ancora oggi in corso, giunse in Germania assieme ad altri reggimenti come quelli di sir Frederick Hamilton e di lord Alexander Forbes, poste sotto il comando del generale svedese \u00c5ke Tott.\nPur non avendo ricevuto un'adeguata formazione militare il marchese di Hamilton ottenne di essere assegnato al maggiore generale Alexander Leslie come suo mentore, dopo che altri ufficiali erano rimasti feriti nei primi scontri. La struttura del comando di questo esercito voluto da lord Hamilton era composta in gran parte da scozzesi. Il generale Alexander Leslie e Alexander Hamilton (generale di artiglieria) vennero supportati dal tenente generale Archibald Douglas.\nMalgrado la mancanza di una formazione adeguata le forze di Hamilton apportarono un grande servizio alla causa svedese nella guerra. Erano mal vestiti e male equipaggiati, persero molti uomini a causa dei disagi e delle malattie incontrate, ma quelli che sopravvissero condussero con onore il resto della guerra ponendosi di guardia al fiume Oder mentre Gustavo Adolfo era impegnato a combattere il generale Tilly nella battaglia di Breitenfeld. Successivamente l'esercito di Hamilton si ricolleg\u00f2 a quello del feldmaresciallo svedese Johan Ban\u00e9r e queste forze combinate attaccarono Magdeburgo. Ban\u00e9r era intenzionato a ritirare le proprie truppe dall'assedio della citt\u00e0 per l'approssimarsi dell'inverno e per i scarsi risultati ottenuti fino a quel momento, ma Hamilton propose invece di resistere con un'accorata lettera al generale Ban\u00e9r:\nI due eserciti successivamente si divisero, anche se molti degli uomini del marchese continuarono a combattere nella guerra dei trent'anni. Successivamente, coinvolto in una seria disputa con il re di Svezia, fu il marchese stesso a licenziarsi dai suoi incarichi il 22 ottobre 1632 e a fare ritorno in Inghilterra. Molti ufficiali dell'esercito di Hamilton rimasero in servizio alla Svezia, tra cui i generali Alexander Hamilton e Alexander Leslie, ma anche molti ufficiali minori e soldati comuni sopravvissuti.\nHamilton e la Scozia.\nAl suo ritorno in Gran Bretagna Hamilton divenne capo consigliere di Carlo I per gli affari scozzesi. Nel maggio del 1638, dopo lo scoppio di una rivolta contro il nuovo \"Prayer-Book\" introdotto nel regno, venne nominato nella commissione scozzese che si occupava di gestire questo malcontento. Descrisse in quest'occasione i Covenanti come \"posseduti dal demonio\", e, anzich\u00e9 fare tutto il possibile per sostenere la causa del re, si lasci\u00f2 invece intimorire dai loro capi. Il 27 luglio 1638, a ogni modo, Carlo I invi\u00f2 Hamilton nuovamente in Scozia con nuove proposte per l'elezione di un'assemblea e di un parlamento. Dopo alcuni scontri sulle modalit\u00e0 di elezione torn\u00f2 nuovamente dal re dal quale, il 17 settembre di quello stesso anno, venne inviato nuovamente ad Edimburgo, portando con s\u00e9 una revoca del \"prayer-book\". Il 21 novembre 1638 Hamilton presiedette il primo incontro dell'assemblea nella cattedrale di Glasgow, ma essa venne sciolta ufficialmente appena sette giorni dopo, quando lo stesso Hamilton ribad\u00ec come i vescovi locali avessero la responsabilit\u00e0 di tale assemblea. Nonostante questo i membri dell'assemblea continuarono a rimanere in seduta, noncuranti delle disposizioni governative, ed Hamilton dovette fare ritorno in Inghilterra per dare conto del fallimento della sua missione.\nLa guerra non era ancora stata decisa, ma Hamilton venne scelto per essere posto al comando di una spedizione lungo il fiume Forth per minacciare i Covenanti. Questa volta Hamilton si trov\u00f2 di fronte il suo mentore militare Alexander Leslie e lo specialista d'artiglieria Alexander Hamilton. Realizzando la forza dei suoi oppositori quando giunse a Forth il 1 maggio 1639 cap\u00ec quanto i realisti avessero sottostimato quanti gli si opponevano. Tra l'armata lui contrapposta riconobbe anche sua madre, la marchesa Anne Hamilton, la quale era in servizio come colonnello dell'esercito dei Covenanti e che aveva minacciato pubblicamente di sparare anche a suo figlio se fosse stato necessario per impedirgli di entrare in Scozia. Il piano si dimostr\u00f2 impossibile da attuare e nel giugno di quello stesso anno Hamilton venne richiamato a corte. L'8 luglio 1639, dopo un ricevimento ostile a Edimburgo, diede le proprie dimissioni da commissario. Support\u00f2 la proposta di Thomas Wentworth, conte di Strafford di convocare il Breve Parlamento, pur opponendosi strenuamente alle sue decisioni; aiut\u00f2 Henry Vane il Vecchio con il Lungo Parlamento.\nHamilton support\u00f2 quindi ora il partito parlamentare, desideroso solo dell'unione della sua nazione, e persuase Carlo nel febbraio del 1641 ad ascoltare questa voce. Alla morte del conte di Strafford (12 maggio 1641) Hamilton dovette confrontarsi con un nuovo antagonista, James Graham, V conte di Montrose, il quale detestava il marchese sia per carattere che per la politica, oltre a ripudiarne la supremazia in Scozia.\nIl 10 agosto 1641 Hamilton accompagn\u00f2 Carlo nella sua ultima visita in Scozia. La sua speranza era quella di riuscire a fare siglare un'alleanza tra il re e Archibald Campbell, VIII conte di Argyll, accettando formalmente il presbiterianesimo e ricevendo quindi l'aiuto degli scozzesi contro le forze del parlamento inglese, ma quando anche questo fall\u00ec egli decise di abbandonare definitivamente la causa regia e si schier\u00f2 con il conte di Argyll. Montrose scrisse al re di avere le prove che Hamilton era stato un traditore. Il re stesso lo defin\u00ec \"molto attivo nel cercare di salvare s\u00e9 stesso\".\nPoco dopo scoppi\u00f2 il complotto noto come \"The Incident\" tra Argyll, Hamilton e il fratello di quest'ultimo, William Hamilton, conte di Lanark, il 12 ottobre 1641 ed essi vennero costretti ad abbandonare Edimburgo. Hamilton vi torn\u00f2 poco dopo, sperando comunque di riuscire a mantenere il favore di Carlo I. Ritorn\u00f2 con lui a Londra e lo accompagn\u00f2 il 5 gennaio 1642 quando entr\u00f2 in citt\u00e0 dopo il fallimento in Scozia. Nel luglio di quello stesso anno ancora una volta Hamilton si spost\u00f2 in Scozia per cercare di scongiurare l'intervento degli scozzesi nell'imminente scoppio della guerra civile inglese, ma senza successo.\nDuca di Hamilton, sconfitta e condanna a morte.\nIl 12 aprile 1643 il marchese di Hamilton ottenne ulteriori titoli di nobilt\u00e0 come duca di Hamilton, marchese di Clydesdale, conte di Cambridge, le baronie di Aven e Innerdale, oltre ad essere stato investito nuovamente della contea di Arran. La cerimonia si svolse a Oxford, per diretta mano del re Carlo.\nGi\u00e0 in precedenza, nel febbraio del 1643, la proposta di mediazione tra Carlo e il parlamento era venuta dalla Scozia, ed Hamilton si era impegnato perch\u00e9 questa delicata fase fosse da lui diretta, ma ancora una volta essa fall\u00ec e port\u00f2 diversi voti allo schieramento del conte di Argyll. Dopo questo fallimento e l'arrivo di Hamilton a Oxford, il 16 dicembre 1643, la sua condotta gli aveva procurato non poco risentimento nei confronti del sovrano ed egli stesso venne imprigionato presso un panettiere locale chiamato Daniells con due servi a guardia della porta della casa.\nNel gennaio del 1644, ancora come prigioniero, venne trasferito al Castello di Pendennis e nel 1645 a quello di St Michael's Mount, dove venne liberato dalle truppe di Lord Fairfax il 23 aprile 1646.\nUna volta perdonato, in quello stesso 1646, il re gli confer\u00ec l'incarico di \"Keeper of Holyroodhouse\". Fu successivamente ancora impegnato in futili negoziati tra scozzesi e Carlo I a Newcastle.\nNel 1648, in conseguenza del sequestro di Carlo dall'esercito nel 1647, Hamilton ottenne una temporanea influenza e l'autorit\u00e0 del parlamento scozzese su Argyll, e port\u00f2 una grande forza in Inghilterra a sostegno del re in data 8 luglio 1648.\nSi distinse per la fedelt\u00e0 al re e comand\u00f2 valorosamente le truppe reali nella Battaglia di Preston, dove egli stesso fu fatto prigioniero il 25 agosto.\nFu processato il 6 febbraio 1649, condannato a morte il 6 marzo per decapitazione, sentenza eseguita in data 9 marzo di quello stesso anno.\nDiscendenza.\nJames e Margaret Feilding ebbero sei figli, ma solo una figlia raggiunse l'et\u00e0 adulta:"}
{"id": "1537713", "revid": "44403", "url": "https://it.wikipedia.org/wiki?curid=1537713", "title": "Epolis", "text": ""}
{"id": "1537714", "revid": "15756", "url": "https://it.wikipedia.org/wiki?curid=1537714", "title": "Cattedrale di San Feliciano", "text": "Il duomo di Foligno, ufficialmente cattedrale di San Feliciano, \u00e8 la cattedrale della diocesi di Foligno. Simbolo della citt\u00e0, e situata in piazza della Repubblica, \u00e8 dedicata a Feliciano di Foligno.\nAttualmente \u00e8 inagibile a causa dei danni provocati dal terremoto dell'Italia centrale del 2016.\nStoria.\nPrima chiesa.\nLa cattedrale, dedicata a san Feliciano di Foligno, fu eretta sul sito di un edificio sacro del IX-X secolo, dove fu sepolto il santo.\nNel 1133 fu rinnovata la prima volta, come testimonia un'iscrizione su una fascia del portale maggiore. Nel 1201 fu aggiunto il transetto sinistro e presentava tre navate con presbiterio sopraelevato, mentre coro ed abside vennero ingranditi tra il 1457 ed il 1465.\nEdificazione della cattedrale.\nUna radicale trasformazione fu diretta da Cola da Caprarola che demol\u00ec le navate laterali e diede all'edificio la forma attuale a croce latina, a navata unica con volte a crociera e una cupola all'incrocio dei bracci, disegnata da Giuliano di Baccio d'Agnolo e costruita tra il 1543 ed il 1548.\nRimaneggiamenti.\nUna nuova trasformazione radicale si ebbe dal 1772 al 1819 quando l'interno venne rifatto in stile neoclassico su progetto di Giuseppe Piermarini, che vari\u00f2 un programma originale di Luigi Vanvitelli.\nNel 1904 Vincenzo Benvenuti diresse il restauro delle due facciate esterne, ripristinando le forme romaniche iniziali.\nEpoca recente.\nRestaurata a seguito del terremoto con epicentro tra Umbria e Marche del 1997, \u00e8 stata dichiarata inagibile dopo il terremoto dell'Italia centrale del 2016 ed \u00e8 in attesa di nuovi interventi.\nIn attesa della riapertura, la funzione di procattedrale \u00e8 svolta dalla chiesa di Sant'Agostino.\nDescrizione.\nEsterno.\nLa facciata principale, precedentemente incompiuta, si presenta dopo i restauri novecenteschi con una semplice conformazione a capanna. Al disopra del portale si trova una loggetta cieca in cui si aprono varie monofore sorrette da colonnine; \u00e8 affiancata da due bifore. Pi\u00f9 su si trova il rosone romanico tra i simboli degli evangelisti, sovrastato dal mosaico \"Cristo in trono tra i santi Feliciano e Messalina\" (Carlo Botti, 1904), in cui si trova anche l'immagine di papa Leone XIII, committente dell'opera. A sinistra un lapidario ricorda i caduti delle ultime guerre.\nSu piazza della Repubblica prospetta la facciata laterale, che d\u00e0 sul transetto sinistro il quale si viene a configurare cos\u00ec come se fosse una chiesa a s\u00e9 stante. La fascia inferiore, fino al cornicione, presenta un paramento a filari in pietra bianca e rosa, su cui si aprivano tre porte che nel medioevo corrispondevano ad altrettante navate.\nIl portale centrale, opera dei maestri Rodolfo e Binello, mostra un disco solare nella lunetta, in cui si trova l'iscrizione con la data 1201, anno del completamento della facciata; nella facciata interna degli stipiti si trovano poi i rilievi con l\"Imperatore Ottone IV di Brunswick e papa Innocenzo III\", mentre il giro interno dell'arco \u00e8 decorato dai \"Simboli degli evangelisti\" e i \"Segni dello zodiaco\"; nel giro esterno una fascia di mosaici cosmateschi. Il portale ligneo intagliato \u00e8 del 1620.\nLa parte superiore fu pi\u00f9 volte rimaneggiata. La loggetta con colonne a torciglione e capitelli di recupero risale al XIII secolo, cos\u00ec come le ghiere dei due rosoni laterali, decorati a intarsi lapidei. Nella composizione architettonica, ai lati della loggetta, sono state inserite nel XIII secolo le figure dei due \"Grifoni umiliati\", in ricordo della vittoria di Foligno su Perugia in una delle battaglie fra le due citt\u00e0 antagoniste (il grifone \u00e8 infatti simbolo di Perugia). Le tre bifore sono relative invece ai lavori di soprelevazione del Quattrocento delle navate laterali, mentre il secolo successivo fu realizzata la decorazione pittorica nella loggetta e la parte finale del paramento, con l'eccezione del rosone, del timpano e dei cornicioni che risalgono al 1903-1904, su progetto di Vincenzo Benvenuti.\nInterno.\nAll'interno la cattedrale si presenta dunque a croce latina con navata unica suddivisa in due campate coperte da volta a crociera da un possente arco a tutto sesto sorretto da due semipilastri, accoglie due altari per lato:\nInoltre, sopra l'altare del transetto destro, si trova un \"Crocifisso\" quattrocentesco e un \"San Francesco orante\" di Francesco Pizzoni (1826 circa); fra la prima e la seconda campata della navata, si nota in una nicchia chiusa la statua argentea di \"San Feliciano vescovo in trono\", opera di Giovanni Battista Maini (1732-1733) su un piedistallo pi\u00f9 antico di Johann Adolf Gaap (1700); nel 1982 fu scempiata da un furto e in seguito ricomposta con copie dei pezzi trafugati.\nNel braccio sinistro si trova invece l'accesso alla cinquecentesca cappella Iacobilli, affrescata da Vespasiano Strada con due \"Storie di san Feliciano\" e, sopra l'ingresso, il \"Miracolo di san Martino\" di Baldassare Croce.\nDalla crociera, coperta da una cupola cassettonata con lanterna, si accede all'abside, che \u00e8 costituita da un corpo quadrangolare coperto da volta vela e da uno semicircolare, entrambi decorati dagli affreschi e dagli stucchi di Francesco Mancini: nella volta \"Apoteosi di san Feliciano\" (1723) e nel catino il \"Trionfo della religione\" (1722). Sul fondo dell'abside \u00e8 presente un'antica copia della Madonna di Foligno di Raffaello Sanzio.\nIl presbiterio, che occupa l'intera area absidale, \u00e8 preceduto dalla confessione, dalla quale si accede alla cripta originaria, risalente alla prima met\u00e0 dell'XI secolo: ha forma originariamente rettangolare con interventi cinque-secenteschi e pitture dell'inizio del XX secolo; le colonne, con i rozzi capitelli zoomorfi, sono per lo pi\u00f9 di recupero; il locale che la precede mostra vari reliquiari dietro una cancellata del XVII secolo.\nSubito dietro alla confessione si trova il ciborio in legno dorato di Andrea Calcioni (1698), copia in scala con qualche variante del pi\u00f9 famoso \"Baldacchino di San Pietro\" nella basilica vaticana. L'unica differenza fra i due cibori, a parte la scala, i materiali e i colori, \u00e8 la sostituzione delle tiare pontificie con le mitria vescovile. Al di sotto del catino absidale si trova il coro ligneo, al centro del quale si vede la grande cattedra, situata sopra sette gradini, in sostituzione dei cinque usuali.\nNel Museo capitolare diocesano di Foligno, allestito all'interno del Palazzo delle Canoniche, si trovano alcune opere medioevali e barocche, fra cui il \"Crocifisso con Ges\u00f9, Maria e Giovanni\", opera di Nicol\u00f2 di Liberatore, detto l'Alunno, e alcuni affreschi. I busti di \"Bartolomeo\" e di \"Diana Roscioli\" sono attribuiti a Gian Lorenzo Bernini."}
{"id": "1537715", "revid": "1992559", "url": "https://it.wikipedia.org/wiki?curid=1537715", "title": "Frederick Antal", "text": "Biografia.\nTra i maggiori studiosi dell'arte del Rinascimento fiorentino, a lui si deve l'elaborazione di un metodo di analisi nuovo, basato sul marxismo, con il quale poter collegare il fatto artistico in rapporto al contesto storico e sociale (per lui l'arte era una sovrastruttura culturale condizionata dalla struttura socio-economica). Diversamente per\u00f2 dal suo collega e connazionale Hauser, Antal concep\u00ec la struttura sociale e la sovrastruttura culturale in senso dinamico e non monolitico, con variet\u00e0 di stili, gusti, ritardi e avanzamenti.\nCome pi\u00f9 tardi il suo collega Charles de Tolnay, dopo gli studi a Vienna presso Max Dvo\u0159\u00e1k e la fine dell'Austria-Ungheria, si rec\u00f2 all'estero, dove insegn\u00f2 in varie universit\u00e0. Fino al 1933 lavor\u00f2 soprattutto in Germania.\nDal 1933 si trasfer\u00ec in Inghilterra dove non trov\u00f2 mai una collocazione fissa ma tenne corsi al Courtauld Institute.\nTra i periodi da lui maggiormente studiati, oltre al Rinascimento, troviamo il Manierismo, il Settecento, il Neoclassicismo (con un occhio particolare per David) e il Romanticismo.\nTra i suoi principali ammiratori vi fu Federico Zeri, che ebbe modo di conoscerlo a Parigi. Di Antal il grande storico dell'arte italiano ebbe a dire: \" \"Antal mi ha insegnato una cosa fondamentale, che la storia dell'arte \u00e8 solo una parte di una storia pi\u00f9 grande. \u00c8 stato di gran lunga la persona pi\u00f9 moderna in tutto l'ambiente\" \" "}
{"id": "1537716", "revid": "1013865", "url": "https://it.wikipedia.org/wiki?curid=1537716", "title": "Regione Centrale (Malawi)", "text": "La Regione Centrale (ufficialmente Central Region, in inglese) \u00e8 una delle tre regioni del Malawi. Il suo capoluogo \u00e8 Lilongwe, che \u00e8 anche la capitale del paese.\nSuddivisione amministrativa.\nLa Regione Centrale comprende 9 distretti:"}
{"id": "1537725", "revid": "729019", "url": "https://it.wikipedia.org/wiki?curid=1537725", "title": "Ua Pou", "text": "Ua Pou \u00e8 un'isola dell'Oceano Pacifico. \u00c8 per dimensione la terza dell'arcipelago delle Isole Marchesi, localizzata 50\u00a0km a Sud di Nuku Hiva.\nSi estende su una superficie di 105\u00a0km\u00b2, ed il suo punto pi\u00f9 elevato \u00e8 situato a 1.232\u00a0m sul livello del mare, rappresentando anche la cima pi\u00f9 alta di tutto l'arcipelago.\nNel 2002 possedeva una popolazione di 2.013 abitanti."}
{"id": "1537726", "revid": "729019", "url": "https://it.wikipedia.org/wiki?curid=1537726", "title": "FourCC", "text": "Il FourCC (Four Character Code) \u00e8 un codice di quattro cifre presente nei file con estensione AVI. Esso ha la funzione di indicare al lettore multimediale (es. Lettore multimediale) il codec utilizzato per la codifica del segnale video e quello da utilizzare per la decodificazione dello stesso.\nCollegamenti esterni.\nFourCC.org"}
{"id": "1537727", "revid": "767487", "url": "https://it.wikipedia.org/wiki?curid=1537727", "title": "Vii\u0219oara (Mure\u0219)", "text": "Vii\u0219oara (in ungherese \"Csat\u00f3falva\", in tedesco \"Hohndorf\") \u00e8 un comune della Romania di 1.702 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Ormeni\u0219 S\u00e2ntioana, Vii\u0219oara."}
{"id": "1537729", "revid": "844563", "url": "https://it.wikipedia.org/wiki?curid=1537729", "title": "Dr\u017eavno prvenstvo 1925", "text": "Il Prvenstvo Kraljevine Srba, Hrvata i Slovenaca u nogometu 1925 (\"campionato di calcio del Regno dei Serbi, Croati e Sloveni 1925\"), conosciuto anche come Dr\u017eavno prvenstvo 1925 (\"campionato nazionale 1925\") fu la terza edizione della massima serie del campionato jugoslavo di calcio disputata tra il 14 giugno e il 5 luglio 1925 e conclusa con la vittoria del , al suo secondo titolo.\nCampionato nazionale.\n Le 7 squadre disputarono un torneo a eliminazione diretta con gare singole. Lo Slavija fu esentato dal disputare il primo turno.\nQuarti di finale.\n I tempi supplementari della partita Jugoslavija-Hajduk sono stati disputati due giorni dopo, il 16 giugno 1925.\nStatistiche.\nClassifica marcatori.\nFonte: Gola istina: kraljevi strelaca\nClassifica.\nClassifica non ufficiale, il torneo aveva il format di coppa."}
{"id": "1537731", "revid": "729019", "url": "https://it.wikipedia.org/wiki?curid=1537731", "title": "Nuku Hiva", "text": "Nuku Hiva \u00e8 un'isola dell'Oceano Pacifico ed \u00e8 per dimensione la maggiore dell'arcipelago delle Isole Marchesi. Il principale centro abitato dell'isola \u00e8 la citt\u00e0 di Taiohae.\nStoria.\nL'isola fu scoperta dall'esploratore americano Joseph Ingraham nel 1791. L'isola fu in seguito sfruttata come porto sicuro (principalmente la Baia di Taiohae). I primi insediamenti sorsero negli anni successivi e la chiesa cattolica s'insedi\u00f2 nel 1839.\nLa crescita dell'isola ebbe un brusco arresto nel 1863 a causa di una brutta epidemia di vaiolo che caus\u00f2 il decesso di circa persone.\nNel 1904 riprende parzialmente la crescita dell'isola con il ripristino delle condizioni igienico sanitarie e istituzionali in generale. Nel 1940, Taiohae diviene capitale dell'isola e delle isole Marchesi.\nGeografia.\nNuku Hiva si estende su una superficie di 339\u00a0km\u00b2 ed il suo punto pi\u00f9 elevato \u00e8 la cima del Tekao (m), situato nel nord dell'isola. L'isola si divide in tre aree comunali: Taiohae, Hatiheu, Taipivai.\nSociet\u00e0.\nHuku Hiva ha una popolazione \u00e8 di abitanti. a Taiohae, 370 a Hatiheu, 464 a Taipivai, i rimanenti nel resto dell'isola (dati 2012).\nClima.\nL'isola ha un clima tropicale, caldo temperato con una temperatura media di 29 gradi centigradi costante per quasi l'intero periodo dell'anno. In quota, sulle cime pi\u00f9 alte, scende fino a 25 gradi centigradi. La parte sopravvento dell'isola riceve abbondanti piogge, fino a 3000 mm l'anno. La parte opposta \u00e8 molto pi\u00f9 secca e non raggiunge i 700 mm.\nEconomia.\nL'economia dell'isola si basa principalmente sulla pesca e l'agricoltura di sussistenza coltivando e raccogliendo i prodotti dell'albero del pane, il taro, il cocco, la manioca e altri svariati frutti.\nTurismo.\nStrutture.\nNella citt\u00e0 di Taiohae c'\u00e8 un albergo a tre stelle che dispone di venti bungalow che s'affacciano sulla citt\u00e0 e sulla baia. Ogni stanza \u00e8 attrezzata con tutti i comfort e la direzione organizza pi\u00f9 escursioni per consentire di apprezzare meglio l'isola.\nImmersioni.\nLe coste rocciose dell'isola sono ottimi luoghi per l'esplorazione subacquea. L\u2019assenza della barriera corallina porta all'abbondante presenza di fauna pelagica come: balene dalla testa a melone, gli squali martello, gli squali a pinna bianca, le razze, leopardo e pastinaca. Poco distante da Taiohae, nella grotta di Ekamako, c'\u00e8 una numerosa colonia di razze pastinaca e aragoste. Nella baia del Controllore si possono osservare centinaia di balene dalla testa a melone.\nSpiagge.\nAd Anaho si trova la pi\u00f9 grande spiaggia di sabbia bianca delle Isole Marchesi."}
{"id": "1537732", "revid": "1013865", "url": "https://it.wikipedia.org/wiki?curid=1537732", "title": "Regione Meridionale", "text": "La Regione Meridionale (ufficialmente Southern Region, in inglese) \u00e8 una delle tre regioni del Malawi. Il suo capoluogo \u00e8 Blantyre.\nSuddivisione amministrativa.\nLa Regione Meridionale comprende 13 distretti:"}
{"id": "1537735", "revid": "339392", "url": "https://it.wikipedia.org/wiki?curid=1537735", "title": "Il Dritto", "text": ""}
{"id": "1537736", "revid": "729019", "url": "https://it.wikipedia.org/wiki?curid=1537736", "title": "Motu Oa", "text": "Motu Oa \u00e8 un'isola dell'Oceano Pacifico. Fa parte dell'arcipelago delle Isole Marchesi.\nPosta a Sud-Est di Ua Pou, ha una superficie di 30 ettari ed \u00e8 sostanzialmente disabitata."}
{"id": "1537737", "revid": "770634", "url": "https://it.wikipedia.org/wiki?curid=1537737", "title": "Regione Settentrionale (Malawi)", "text": "La Regione Settentrionale (ufficialmente Northern Region, in inglese) \u00e8 una delle tre regioni del Malawi. Il suo capoluogo \u00e8 Mzuzu.\nSuddivisione amministrativa.\nLa Regione Settentrionale comprende 6 distretti:"}
{"id": "1537738", "revid": "844563", "url": "https://it.wikipedia.org/wiki?curid=1537738", "title": "Dr\u017eavno prvenstvo 1924", "text": "Il Prvenstvo Kraljevine Srba, Hrvata i Slovenaca u nogometu 1924 (\"campionato di calcio del Regno dei Serbi, Croati e Sloveni 1924\"), conosciuto anche come Dr\u017eavno prvenstvo 1924 (\"campionato nazionale 1924\") fu la seconda edizione della massima serie del campionato jugoslavo di calcio disputata tra il 7 settembre e il 12 ottobre 1924 e conclusa con la vittoria del , al suo primo titolo.\nCampionato nazionale.\n Le 7 squadre disputarono un torneo a eliminazione diretta con gare singole. Il Sombor fu esentato dal disputare il primo turno.\nStatistiche.\nClassifica marcatori.\nFonte: Gola istina: kraljevi strelaca\nClassifica.\nClassifica non ufficiale, il torneo aveva il format di coppa."}
{"id": "1537739", "revid": "767487", "url": "https://it.wikipedia.org/wiki?curid=1537739", "title": "Voivodeni", "text": "Voivodeni (in ungherese \"Vajdaszentiv\u00e1ny\", in tedesco \"Johannisdorf\") \u00e8 un comune della Romania di 1.832 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 2 villaggi: Toldal e Voivodeni."}
{"id": "1537742", "revid": "307923", "url": "https://it.wikipedia.org/wiki?curid=1537742", "title": "Episodi di Hope &amp; Faith (prima stagione)", "text": "La prima stagione della sitcom Hope &amp; Faith \u00e8 stata trasmessa in prima visione negli Stati Uniti d'America da ABC dal 23 settembre 2003 al 14 maggio 2004.\nIn Italia \u00e8 stata trasmessa in prima visione sul satellite da Fox Life, ed in chiaro da Canale 5 dal 5 giugno al 20 giugno 2006."}
{"id": "1537743", "revid": "844563", "url": "https://it.wikipedia.org/wiki?curid=1537743", "title": "Dr\u017eavno prvenstvo 1923", "text": "Il Prvenstvo Kraljevine Srba, Hrvata i Slovenaca u nogometu 1923 (\"campionato di calcio del Regno dei Serbi, Croati e Sloveni\"), conosciuto anche come Dr\u017eavno prvenstvo 1923 (\"campionato nazionale 1923\") fu la prima edizione della massima serie del campionato jugoslavo di calcio disputata tra il 2 settembre e il 1\u00ba ottobre 1923 e conclusa con la vittoria del Gra\u0111anski Zagabria, al suo primo titolo\nCampionato nazionale.\n Le 6 squadre disputarono un torneo a eliminazione diretta con gare singole. In semifinale era previsto che una fosse esentata (dato che le partecipanti furono 6 e non 8): per sorteggio tocc\u00f2 al Gra\u0111anski.\nStatistiche.\nClassifica marcatori.\nFonte: Gola istina: kraljevi strelaca\nClassifica.\nClassifica non ufficiale, il torneo aveva il format di coppa."}
{"id": "1537747", "revid": "767487", "url": "https://it.wikipedia.org/wiki?curid=1537747", "title": "Zag\u0103r", "text": "Zag\u0103r (in ungherese \"Z\u00e1gor\", in tedesco \"Roden\") \u00e8 un comune della Romania di 1.235 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 2 villaggi: Seleu\u0219 e Zag\u0103r.\nZag\u0103r ospita una cittadella Sassone, ricostruita attorno al 1640, di cui fa parte anche un Tempio Evangelico Luterano."}
{"id": "1537748", "revid": "174925", "url": "https://it.wikipedia.org/wiki?curid=1537748", "title": "Pozzo (Venezia)", "text": "Il pozzo veneziano \u00e8 una struttura architettonica usata nella citt\u00e0 di Venezia in epoche passate per l'approvvigionamento dell'acqua potabile.\nAttualmente, gli oltre 600 pozzi veneziani superstiti costituiscono un complemento ornamentale, ma imprescindibile dell'urbanistica veneziana, alla cui unicit\u00e0 e peculiarit\u00e0 contribuiscono in modo fondamentale.\nStoria.\nL'approvvigionamento idrico fu sempre problematica fondamentale a Venezia e nelle isole limitrofe.\nDate le particolari caratteristiche idro-geologiche della laguna, i cittadini avviarono gi\u00e0 nell'Alto Medioevo la costruzione di cisterne sotterranee, comunemente definite pozzi. Per parte sua, il Governo dell'isola incoraggi\u00f2, promosse e coordin\u00f2 la realizzazione d'impianti idrici.\nNel 1322 il Maggior Consiglio decret\u00f2 la costruzione di cinquanta pozzi. Nel 1386 venne fondata la \"Corporazione degli Acquaioli\". Nel 1424 altri trenta pozzi vennero realizzati. Nel settecento si contavano 157 pozzi pubblici, ai quali bisognava aggiungere svariate migliaia di pozzi privati, tanto che nel 1858 l'Ufficio Tecnico Comunale di Venezia stim\u00f2 la presenza nella sola citt\u00e0 di quasi 7.000 pozzi (6.046 pozzi privati e 180 pubblici, oltre 556 gi\u00e0 interrati). Durante operazioni di manutenzione sono stati portati alla luce i resti di un pozzo nella stessa Piazza San Marco ed \u00e8 stata incisa nel selciato la traccia della sua dislocazione.\nNel XIX secolo, con la costruzione dell'acquedotto cittadino, l'impiego dei pozzi come fonte di approvvigionamento idrico venne progressivamente abbandonato fino a cessare del tutto. Per motivi di sicurezza, la sommit\u00e0 dei pozzi ormai non pi\u00f9 utilizzati venne chiusa con coperture in metallo o in cemento.\nDescrizione.\nIl pozzo veneziano si differenzia dal pozzo artesiano ordinario in quanto, per le particolari caratteristiche idro-geologiche della laguna di Venezia, l'acqua non veniva ricavata accedendo a una fonte sotterranea ma esclusivamente tramite raccolta e filtraggio dell'acqua piovana, sfruttando la natura argillosa e quindi sostanzialmente impermeabile del sottosuolo veneziano.\nLa costruzione di un pozzo era alquanto complessa. Era necessario innanzitutto poter disporre di una superficie di raccolta sufficientemente ampia attorno al pozzo vero e proprio, verso la quale far convergere l'acqua piovana: per tale motivo i pozzi veneziani si trovano pressoch\u00e9 esclusivamente nei \"campi\" o nelle \"corti\" pi\u00f9 ampie.\nUna volta individuata, l'area, di pianta rettangolare o quadrata, veniva scavata per una profondit\u00e0 di cinque o sei metri, rivestita di uno spesso strato di argilla impermeabile (la \"crea\") e riempita con strati di sabbia di fiume di diversa finezza, che svolgevano la funzione di filtro. In alcuni casi, per poter raggiungere la profondit\u00e0 necessaria, si ricorse alla sopraelevazione di parte o dell'intero campo: questo tipo di soluzione si pu\u00f2 vedere molto chiaramente in Campo San Trovaso, in Campo Sant'Angelo e nella Piazzetta dei Leoncini, di fronte alla sede del Patriarcato.\nL'acqua piovana veniva raccolta tramite due o quattro tombini in pietra d'Istria, detti \"pilelle\", disposti in modo simmetrico rispetto alla canna del pozzo. Per limitare le dispersioni, sotto i tombini veniva realizzata una struttura in mattoni a forma di campana, aperta sul fondo, per convogliare quanta pi\u00f9 acqua piovana possibile direttamente verso le sabbie di filtraggio. Tutta l'area circostante i tombini veniva inoltre sopraelevata in pendenza per favorire la raccolta dell'acqua piovana.\nLa canna del pozzo, posta al centro dell'area di raccolta, poggiava su un disco di pietra d'Istria e veniva poi realizzata con mattoni speciali, detti \"pozzali\", che consentivano all'acqua piovana filtrata di entrare nella canna. La parte sporgente, rialzata e accessibile tramite uno o due gradini sempre in pietra d'Istria, veniva terminata con la cosiddetta vera da pozzo, solitamente anch'essa in pietra d'Istria rifinita con decorazioni, che fungeva sia da parapetto che da sostegno per la carrucola con cui le donne veneziane attingevano l'acqua tramite secchi. Alcune di queste \"vere\", specie nel caso dei pozzi pi\u00f9 antichi, furono ricavate da grandi capitelli provenienti da costruzioni di epoca romana.\nL'area del pozzo veniva infine ricoperta di uno strato di muratura su cui appoggiare i \"masegni\" della pavimentazione che veniva raccordata con il resto della pavimentazione del \"campo\" o della \"corte\". In alcuni casi i limiti dell'area del pozzo sono evidenziati a livello della pavimentazione pedonale da lastre in pietra d'Istria che circondano tutta la struttura.\nLa costruzione di un pozzo era economicamente molto costosa per la complessit\u00e0 del procedimento, per la quantit\u00e0 dei materiali e per le difficolt\u00e0 tecniche accessorie: uno scavo di cinque o sei metri porta a dover lavorare sotto al livello della laguna e quindi rendeva necessario il ricorso a speciali strutture di contenimento e di impermeabilizzazione. Vista l'estrema utilit\u00e0 pubblica, la donazione di un pozzo alla citt\u00e0 da parte delle famiglie nobili o pi\u00f9 abbienti era considerato un atto di grande benemerenza e quindi dava lustro ai donatori. La Repubblica incoraggiava molto questo genere di iniziative vista l'importanza notevole per la stessa sopravvivenza della popolazione. Per questo motivo le \"vere\" di moltissimi pozzi veneziani presentano iscrizioni o bassorilievi relativi alla famiglia che si era fatta carico della costruzione del pozzo."}
{"id": "1537749", "revid": "1305772", "url": "https://it.wikipedia.org/wiki?curid=1537749", "title": "Can't Repeat", "text": "Can't Repeat \u00e8 il secondo singolo estratto dall'album \"Greatest Hits\" della band punk Offspring.\nHa raggiunto la posizione #10 nella classifica Billboard Mainstream Rock Tracks.\nParlando della sua inclusione nel \"Greatest Hits\", Dexter Holland ha detto:\nSignificato.\nLa canzone narra del ricordarsi il passato con malinconia, obbligandosi a pensare che la vita va avanti, nonostante quanto si stia male adesso.\nVideo.\nIl video rappresenta semplicemente gli Offspring che eseguono il brano in una stanza abbandonata.\nVenne creata un'altra versione del video, che mostra alcune persone che guardano vecchie fotografie, riprendendo il concetto principale del brano.\nLa prima versione \u00e8 presente nel DVD \"Complete Music Video Collection\"."}
{"id": "1537750", "revid": "28592", "url": "https://it.wikipedia.org/wiki?curid=1537750", "title": "Stadio Roland Garros", "text": ""}
{"id": "1537755", "revid": "1305772", "url": "https://it.wikipedia.org/wiki?curid=1537755", "title": "Zau de C\u00e2mpie", "text": "Zau de C\u00e2mpie (in passato \"Z\u0103u\", in ungherese \"Mez\u0151z\u00e1h\", in tedesco \"Sannendorf\") \u00e8 un comune della Romania di 3.447 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 9 villaggi: B\u0103rbo\u0219i, Botei, Bujor-Hodaie, Ciretea, Gaura S\u00e2ngerului, Malea, \u0218tef\u0103neaca, T\u0103u, Zau de C\u00e2mpie."}
{"id": "1537757", "revid": "287204", "url": "https://it.wikipedia.org/wiki?curid=1537757", "title": "Zau de Campie", "text": ""}
{"id": "1537761", "revid": "287204", "url": "https://it.wikipedia.org/wiki?curid=1537761", "title": "Serie A 1972-1973 (pallavolo maschile)", "text": "La Serie A maschile FIPAV 1972-73 fu la 28\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ruini Firenze; la Gargano Genova fu ripescata all'inizio della stagione in seguito alla rinuncia di Ancona."}
{"id": "1537763", "revid": "486946", "url": "https://it.wikipedia.org/wiki?curid=1537763", "title": "Castello Svevo Angioino", "text": ""}
{"id": "1537766", "revid": "183694", "url": "https://it.wikipedia.org/wiki?curid=1537766", "title": "Hans Sedlmayr", "text": "Biografia.\nDopo gli studi di architettura al Politecnico di Vienna e di storia dell'arte all'Universit\u00e0 di Vienna (discutendo una tesi con Julius von Schlosser sull'architetto barocco Johann Bernhard Fischer von Erlach), si avvicin\u00f2 pi\u00f9 tardi alle idee di Alois Riegl, divenendo nel dopoguerra professore di storia dell'arte nelle universit\u00e0 di Monaco di Baviera e Salisburgo. Tra il 1970 e il 1973 insegn\u00f2 pure all'Istituto Ticinese di Alti Studi a Lugano.\nTra le sue opere pi\u00f9 importanti si ricordino quelle su Borromini, ancora di grande influsso.\nSi iscrisse al Partito nazionalsocialista austriaco nel 1932, ben prima dell'Anschluss, quando farne parte era addirittura illegale, senz'altra spinta che un'entusiastica adesione al suo statuto e al suo programma, scritti da Adolf Hitler, e rimase tale fin quando esplose l'attrito con la Chiesa cattolica. Nella sua opera principale in ogni caso criticher\u00e0 il concetto di \u00abpurezza\u00bb della razza."}
{"id": "1537770", "revid": "287204", "url": "https://it.wikipedia.org/wiki?curid=1537770", "title": "Pedreiras (Maranh\u00e3o)", "text": "Pedreiras \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1537773", "revid": "287204", "url": "https://it.wikipedia.org/wiki?curid=1537773", "title": "Pedro do Ros\u00e1rio", "text": "Pedro do Ros\u00e1rio \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537774", "revid": "833108", "url": "https://it.wikipedia.org/wiki?curid=1537774", "title": "Pallone d'oro 2002", "text": "L\u2019edizione 2002 del Pallone d'oro, 47\u00aa edizione del premio calcistico istituito dalla rivista francese \"France Football\", fu vinta dal brasiliano Ronaldo (Inter / ).\nI giurati che votarono furono 52, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Kazakistan, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1537779", "revid": "767487", "url": "https://it.wikipedia.org/wiki?curid=1537779", "title": "Penalva", "text": "Penalva \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537781", "revid": "287204", "url": "https://it.wikipedia.org/wiki?curid=1537781", "title": "Peri Mirim", "text": "Peri Mirim \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537782", "revid": "307923", "url": "https://it.wikipedia.org/wiki?curid=1537782", "title": "Episodi di Hope &amp; Faith (seconda stagione)", "text": "La seconda stagione della sitcom Hope &amp; Faith \u00e8 stata trasmessa in prima visione negli Stati Uniti d'America da ABC dal 24 settembre 2004 al 6 maggio 2005.\nIn Italia \u00e8 stata trasmessa in prima visione sul satellite da Fox Life, ed in chiaro da Canale 5 dal 22 giugno all'8 luglio 2006."}
{"id": "1537783", "revid": "116885198", "url": "https://it.wikipedia.org/wiki?curid=1537783", "title": "Grassi idrogenati", "text": "I grassi idrogenati sono il prodotto dell'idrogenazione catalitica di grassi insaturi.\nIl processo prende il nome di indurimento e viene generalmente utilizzato per produrre grassi concreti a partire da oli. Il prodotto principale \u00e8 la margarina. Esistono anche altri tipi di preparati come gli oli parzialmente idrogenati, utilizzati dall'industria alimentare.\nL'idrogenazione avviene a temperature comprese tra i 120 e i 210 \u00b0C e i catalizzatori sono il \nrame, il nichel o il platino.\nI grassi idrogenati hanno come vantaggio una maggiore stabilit\u00e0, conservabilit\u00e0 e un minor costo ma sono meno qualitativi. Inoltre dosando il grado di idrogenazione \u00e8 possibile ottenere grassi con diversi punti di fusione (e quindi con diversa consistenza).\nIl difetto principale \u00e8 la presenza di acidi grassi trans che si formano durante la reazione di idrogenazione.\nTecniche alternative all'idrogenazione per la produzione di grassi concreti sono la cristallizzazione frazionata e la interesterificazione."}
{"id": "1537784", "revid": "648716", "url": "https://it.wikipedia.org/wiki?curid=1537784", "title": "Jamshedji Tata", "text": "Biografia.\nJamshedji Tata nasce da Nusserwanji e Jeevanbai Tata il 3 marzo 1839 a Navsari, una cittadina nel Sud del Gujarat. Nusserwanji Tata era il primo uomo d'affari di una famiglia di sacerdoti Parsi Zoroastriani. Si trasferisce a Bombay e si dedica al commercio. Jamshedji lo segu\u00ec a Bombay, dove si iscrisse al Elphinstone College, a 14 anni. Ancora studente, sposa Hirabai Daboo. Completa i suoi studi presso il college nel 1859 e si unisce all'azienda del padre, in un periodo difficile per l'India, visto che nel 1857 la prima rivolta d'indipendenza indiana era appena stata soffocata dal governo britannico.\nJamshedji lavora nell'azienda del padre fino a 29 anni. Nel 1868 fonda una societ\u00e0 commerciale con un capitale iniziale di RS. Nel 1869 acquista un frantoio fallito a Chinchpokli e lo trasforma in un cotonificio, ribattezzandolo Alexandra Mill. Lo vende due anni dopo ricavandone un'ingente somma di denaro. Quindi fonda un cotonificio a Nagpur nel 1874 e il 1\u00ba gennaio 1877, quando la Regina Vittoria viene proclamata Imperatrice delle Indie, lo chiama Empress Mill.\nNei trent'anni successivi, fino alla morte avvenuta nel 1904, Jamshedji getta le basi per la fondazione del Tata Group come lo conosciamo oggi. Si dedica a portare a termine quattro delle sue idee chiave: realizzare una societ\u00e0 produttrice di ferro e acciaio, una scuola di fama mondiale, un albergo e un impianto idroelettrico.\nI quattro sogni.\nLe fondamenta gettate da Jamshedji e il duro lavoro dei suoi successori garantirono il successo delle quattro idee, che oggi sono soggetti importanti nei rispettivi settori:"}
{"id": "1537785", "revid": "287204", "url": "https://it.wikipedia.org/wiki?curid=1537785", "title": "Peritor\u00f3", "text": "Peritor\u00f3 \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1537789", "revid": "110157", "url": "https://it.wikipedia.org/wiki?curid=1537789", "title": "Pindar\u00e9-Mirim", "text": "Pindar\u00e9-Mirim \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1537791", "revid": "176809", "url": "https://it.wikipedia.org/wiki?curid=1537791", "title": "Sint Niklaas", "text": ""}
{"id": "1537794", "revid": "277947", "url": "https://it.wikipedia.org/wiki?curid=1537794", "title": "Pinheiro", "text": "Pinheiro \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537795", "revid": "228587", "url": "https://it.wikipedia.org/wiki?curid=1537795", "title": "Pozzo (disambigua)", "text": ""}
{"id": "1537796", "revid": "123372043", "url": "https://it.wikipedia.org/wiki?curid=1537796", "title": "Pio XII (Maranh\u00e3o)", "text": "Pio XII \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1537804", "revid": "287204", "url": "https://it.wikipedia.org/wiki?curid=1537804", "title": "Pirapemas", "text": "Pirapemas \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1537805", "revid": "28592", "url": "https://it.wikipedia.org/wiki?curid=1537805", "title": "Svjatoslav Teofilovi\u010d Rikhter", "text": ""}
{"id": "1537807", "revid": "13402490", "url": "https://it.wikipedia.org/wiki?curid=1537807", "title": "Szarvk\u0151", "text": ""}
{"id": "1537809", "revid": "307923", "url": "https://it.wikipedia.org/wiki?curid=1537809", "title": "Episodi di Hope &amp; Faith (terza stagione)", "text": "La terza stagione della sitcom Hope &amp; Faith \u00e8 stata trasmessa in prima visione negli Stati Uniti d'America da ABC dal 30 settembre 2005 al 2 maggio 2006.\nIn Italia \u00e8 stata trasmessa in prima visione sul satellite da Fox Life, ed in chiaro da Italia 1 dal 18 marzo al 23 aprile 2008."}
{"id": "1537811", "revid": "110157", "url": "https://it.wikipedia.org/wiki?curid=1537811", "title": "The Dandy Warhols Come Down", "text": "The Dandy Warhols Come Down \u00e8 il secondo album del gruppo statunitense The Dandy Warhols, pubblicato nel 1997.\nTracce.\nTutte le canzoni sono state scritte da Courtney Taylor salvo quelle segnalate."}
{"id": "1537812", "revid": "287204", "url": "https://it.wikipedia.org/wiki?curid=1537812", "title": "Po\u00e7\u00e3o de Pedras", "text": "Po\u00e7\u00e3o de Pedras \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1537813", "revid": "599013", "url": "https://it.wikipedia.org/wiki?curid=1537813", "title": "Ohv", "text": ""}
{"id": "1537815", "revid": "287204", "url": "https://it.wikipedia.org/wiki?curid=1537815", "title": "Porto Franco (Brasile)", "text": "Porto Franco \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1537819", "revid": "287204", "url": "https://it.wikipedia.org/wiki?curid=1537819", "title": "Porto Rico do Maranh\u00e3o", "text": "Porto Rico do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1537821", "revid": "599013", "url": "https://it.wikipedia.org/wiki?curid=1537821", "title": "Rcv", "text": ""}
{"id": "1537823", "revid": "2140725", "url": "https://it.wikipedia.org/wiki?curid=1537823", "title": "Presidente Dutra (Maranh\u00e3o)", "text": "Presidente Dutra \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1537824", "revid": "1793900", "url": "https://it.wikipedia.org/wiki?curid=1537824", "title": "Carl Spengler", "text": "Biografia.\nAnnoverato tra i padri dell'omeopatia, grazie ai suoi studi sulle terapie immunologiche, era figlio di Alexander Spengler, colui che lanci\u00f2 Davos come luogo di cura termale. Appassionato sportivo, finanzi\u00f2 la nascita della Coppa Spengler, il pi\u00f9 antico torneo di hockey su ghiaccio per squadre di club, che deve a lui il suo nome.\nBibliografia.\nTutte le opere indicate sono in lingua tedesca."}
{"id": "1537825", "revid": "287204", "url": "https://it.wikipedia.org/wiki?curid=1537825", "title": "Presidente Juscelino (Maranh\u00e3o)", "text": "Presidente Juscelino \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1537829", "revid": "1266208", "url": "https://it.wikipedia.org/wiki?curid=1537829", "title": "Unione Sportiva Aurora Desio 1922", "text": "L'Unione Sportiva Aurora Desio \u00e8 una societ\u00e0 di calcio di Desio (MB). Dalla stagione 2016/2017 ha avviato un progetto di riqualificazione del proprio Settore Giovanile denominato #Risplendelaurora grazie al quale la Societ\u00e0 \u00e8 diventata uno degli epicentri dell'innovazione e della formazione a livello brianzolo e regionale. Tra le peculiarit\u00e0, il coinvolgimento dei genitori e la promozione di un calcio totalmente \"senza barriere\". Ha siglato nel 2013 un gemellaggio con lo Sporting Gioiosa, prima e unica Scuola Calcio Etica d'Italia, gestita dall'Associazione Libera, che lotta contro tutte le mafie.\nStoria.\nLa seconda societ\u00e0 sportiva desiana.\n\u00c8 stata fondata nel marzo del 1922 da Mario Mariani, uno scolaro esterno al Collegio Pio XI, partecipa con le squadre di Don Corbella ai concorsi ginnici dei vari Collegi ed Istituti.\nLa squadretta dell'alunno Mariani si chiama \u00abAurora\u00bb, un nome che ritiene degno per una societ\u00e0\nsportiva, ed attorno alla quale si raggruppano alcuni coetanei.\nI colori sociali vengono scelti in blu-arancio ed abbinati al bianco e rosso dello stemma della Citt\u00e0.\nIl \u00abMario dell'Aurora\u00bb, come sar\u00e0 poi sempre chiamato, \u00e8 un dirigente sportivo nato e sin dall'inizio la Societ\u00e0 si dimostra, per riflesso, volitiva e piena di entusiasmo. Anche giovani di et\u00e0 pi\u00f9 matura dei promotori vi aderiscono con animato fervore, aggiungendo cos\u00ec linfa al sodalizio che elegge la sua prima sede nel grande cortile della Cascina Santa Caterina.\nLa famiglia si allarga.\nLa vita sociale prende consistenza. I genitori aiutano i ragazzi nelle loro attivit\u00e0 e al\nsabato sera si danno tutti da fare, pulendo il grande cortile, tirando sotto i portici gli attrezzi agricoli per permettere, alla domenica, i giochi sportivi regolamentari ai quali non mancava la preventiva segnatura delle corsie e del campo con la calce.\nIl \u00abGruppo Esploratori Everest\u00bb, con a capo Luigi Caspani, che poi prender\u00e0 il nome di \u00abGruppo Grotte Desio\u00bb, vi si inserisce diventando dell'Aurora la sezione alpinistica.\nPoi si aggiunge al gruppo la Podistica: la Desio-Bovisio e ritorno, vinta dall'aurorino Giuseppe Arosio (Pepin di Giorg) il quale batte il suo rivale di contrada, Somaschini portacolori della Societ\u00e0 Ginnastica Pro Lissone.\nArriva il calcio.\nIntanto, sulla spinta dell'Aurora, altre giovani compagini calcistiche fioriscono in Desio: la Marina, la Veloce, la Dugana e altre; l'attivit\u00e0 di queste si esplica compatibilmente con quella della societ\u00e0 capostipite della citt\u00e0: lo Sport Club Desio. Questa gestisce il \"Campo Sportivo Gavazzi-Targetti\" sul quale d\u00e0 vita a tornei di calcio per queste societ\u00e0 giovani: lo scopo principale \u00e8 quello di scoprire l'esistenza di qualche promessa da tesserare.\nPer le due compagini calcistiche esiste tuttavia il problema del campo sportivo. Essendo stati vani tutti i tentativi dell'Aurora di poterlo fruire in coabitazione con il Desio, il campo di casa diventa, per un certo periodo di tempo, quello dell'Ospedale Mombello di Limbiate (fatto nel 1926), grazie ad una concessione speciale della Deputazione Provinciale di Milano. Ci\u00f2, ovviamente, desta risentimenti da parte dello \u00abSport Club\u00bb, anche se non esiste intendimento alcuno di disconoscerne l'importante attivit\u00e0.\nLa societ\u00e0 entra in una nuova fase. Con due squadre di calcio in attivit\u00e0, Mariani si inserisce anche nel ciclismo, organizzando varie classiche che riscuotono notevoli successi tanto da diventare l'attivit\u00e0 principale dell'Aurora che crea campioni ciclistici a ripetizione e sempre in competizione con lo Sport Club Desio. Intanto nello Sport Club Desio esplode il tarlo del calcio e con il calcio i costi aumentano a dismisura mentre l'Aurora con suo modesto budget miete sempre notevoli consensi soprattutto in ambito ciclistico.\nLa fusione, inizio e fine di tutto.\nLe Autorit\u00e0 fasciste a questo punto decidono la fusione delle due societ\u00e0 (1928). L'Aurora nell'Unione Sportiva Desio va a curare le attivit\u00e0 ricreative dopolavoristiche e cio\u00e8 bocce, cicloturismo, escursionismo, sotto la Presidenza di Genesio Longhi. Questa attivit\u00e0, tutt'altro che disprezzabile, basta per salvare il nome della Societ\u00e0 nella sua primitiva forma, e spirito. La fusione delle due societ\u00e0, nata in un clima di incertezza malgrado lo spirito veramente sportivo dei suoi dirigenti e cio\u00e8 Pissavini, Arienti, Guglielmo Meda ed Ernesto Confalonieri, sembra ottima cosa fino a che \u00e8 sorretta dai risultati sportivi. Venuti questi a mancare, per un complesso di ragioni, la societ\u00e0 entra in crisi e tutto viene smantellato.\nRaggiunta la Prima Divisione Nazionale nella stagione 1930-31, la squadra desiana scompare dalla geografia del calcio italiano pi\u00f9 velocemente di come c'era arrivata. E con il calcio finisce qualsiasi altra attivit\u00e0 sportiva, tanto che il campo sportivo viene venduto dal proprietario, la \"Congregazione di Carit\u00e0 e Luoghi Pii\" di Desio, alla Societ\u00e0 Anonima Edoardo Bianchi per costruire una nuova fonderia nel 1937.\nMa l'Aurora risorge nel 1931.\nLa fusione, in effetti \u00e8 solo sulla carta, perch\u00e9 il nerbo dell'Aurora ha sempre continuato a funzionare con attivit\u00e0 cosiddetta \u00abdopolavoristica\u00bb. Il Presidente in quel particolare momento era Luigi Genesio Longhi, esponente politico ma fortemente attaccato alla societ\u00e0, che aveva capito l'opportunit\u00e0 di non disperdere le giovani energie, mantenendo intatta la struttura organizzativa. Intanto il campo sportivo dello Sport Club Desio era sparito, ceduto nel giugno 1937 alla Societ\u00e0 Anonima Edoardo Bianchi che doveva ampliare i propri spazi ad uso fonderia avendo gi\u00e0 una sua succursale (Societ\u00e0 Anonima Officine Metallurgiche) confinante con il campo sportivo, e per questo motivo il calcio a Desio latiter\u00e0 per molti anni, anzi, per giocare si dovr\u00e0 chiedere di essere ospitati a Nova o a Lissone o altrove per giocare i campionatini della Sezione Propaganda.\nIn campo ciclistico si d\u00e0 vita al settore organizzativo, riprendendo la Coppa Vigorelli assurta a classica dei dilettanti, come gara di apertura stagionale. Si incrementa con societ\u00e0 consorelle il campionato ciclistico della Brianza, che fu qualche anno prima vinto da Biassoni, che poi si ripete, e si riveler\u00e0 uno dei migliori dilettanti tanto da giungere alla soglia della maglia \u00abazzurra\u00bb in vista delle olimpiadi del 1932. A Biassoni fanno corona altri ottimi elementi, in primo piano Gino Magni per finire con Pulici, Baj, Merlini, Penati, Colombo, Boneschi, Umberto Magni ed altri minori. Gino Magni, al suo passaggio alla categoria professionisti, risulter\u00e0 il pi\u00f9 giovane partente alla Milano-Sanremo. Nel podismo, si organizza un \u00abGiro di Desio\u00bb di corsa e un \u00abDoppio Giro di Desio\u00bb per marciatori.\nIl Fascio Giovanile di Combattimento.\nIl Segretario Politico fascista raccoglie i resti dell'U.S. Desio e, utilizzando tutti i ragazzi di et\u00e0 inferiore ai 21 anni, iscrive al Comitato U.L.I.C. di Seregno la squadra del Fascio Giovanile di Combattimento di Desio. La squadra \u00e8 compatta e, dopo aver giocato un buon campionato, vince il titolo Seregnese di Prima Categoria U.L.I.C. . La squadra non verr\u00e0 schierata nuovamente alla stagione successiva n\u00e9 al campionato Seregnese n\u00e9 al campionato regionale lombardo F.I.G.C. 1932-1933.\nRitorna il calcio.\nSul finire del 1938 esplode il calcio, anche se Desio \u00e8 sempre priva del campo sportivo. Rifioriscono le \u00absquadrette\u00bb sotto i pi\u00f9 svariati nomi, tutte all'insegna della clandestinit\u00e0 federale. Tipica quella della \u00abCasbah della Bassa\u00bb che poi si trapianta con i suoi validi elementi nelle file dell'Aurora, per disputare il campionato della Sezione Propaganda. Si gioca sul campo di Nova Milanese a cui si arriva agevolmente grazie a un carrello elettrico tramviario acquisito dal presidente Attilio Lissoni e successivamente a Lissone gentilmente concesso dall'A.C. Lissone in occasione del \"Torneo delle squadre minori\" del 1943-1944 organizzato dal Direttorio 2\u00aa Zona (Lombardia) utilizzando anche giocatori di altre squadre, di stanza a Desio per motivi militari.\nIl dopo guerra.\nEd ecco dopo l'aprile 1945 che si iniziano le trattative con gli Amministratori insediatisi con la Liberazione per giungere almeno all'assegnazione di un terreno per il nuovo stadio. Va dato atto al Comune e all'Ente Comunale Assistenza, in particolare al suo presidente Geom. Bajetti, se con celerit\u00e0 il campo sportivo viene delimitato (pressappoco dove sorge l'attuale stadio). Con sacrifici notevoli da parte di tutti, si procede allo spianamento e livellamento del terreno e nel settembre dello stesso anno, l'Aurora \u00e8 in grado di disputare il Campionato di 1\u00aa Divisione Regionale.\nNel calcio si crea una impalcatura con un traguardo d'avvenire, reclutando cio\u00e8 elementi giovani.\nLa strada si rivela infatti la migliore e nei giro di poche stagioni, giocatori cresciuti nel vivaio aurorino, trovano posto in squadre di categorie superiori. \u00c8 questo il caso di Luigino Gerosa, Enrico Arienti ecc., i quali a prescindere da considerazioni di natura economica, costituiscono tuttora vanto per lo stendardo arancio-bleu.\nLa mancata promozione in Serie D.\nDopo alcuni felici campionati nella \u00ab Promozione \u00bb sembrano sorgere le premesse per il salto in \u00ab Serie D \u00bb. L'Amministrazione Comunale compie un notevole sforzo per l'assestamento dello stadio, portandolo sul piano dei migliori, non solo della zona. La squadra, vinto il titolo di campione lombardo della stagione 1959-1960, si guadagna il passaggio, dopo che per la scalata al titolo italiano assoluto della categoria \u00e8 bloccata a Trieste, dalla Ponziana. La incognita maggiore \u00e8, per\u00f2 data dal pubblico.\nI dati statistici relativi agli incassi degli ultimi campionati con la squadra sempre nelle prime posizioni per la conquista del primato nel girone, non inducono ad una positiva tranquillit\u00e0. Occorre un concorso esterno, sicuro e di una certa consistenza. Ma sondaggi e trattative non approdano ad alcun risultato pratico e tutto si limita a vaghe promesse per il futuro. In questa atmosfera, i dirigenti di allora ripiegano sulla rinuncia al passaggio in categoria superiore. Chi \u00e8 alla guida dell'Aurora ricorda bene ci\u00f2 che anni addietro era toccato allo Sport Club Desio, naufragato per avere troppo spinto in rapporto alla rispondenza dei pubblico pagante e per fiducia in un mecenatismo fantasma.\nL'abbinamento Aurora - Brollo.\n\u00c8 il 1963: ai primi approcci con la Ditta Brollo, che da poco aveva costruito in Desio un suo stabilimento e che aveva preannunciato nei programmi futuri propositi di collaborazione per il potenziamento delle attivit\u00e0 sportive locali, si arriva ad un accordo. II titolare comm. Giuseppe Brollo esamina a fondo il problema e presto si giunge all'abbinamento con la nuova denominazione \u00abUnione Sportiva Aurora - Brollo - Desio\u00bb. Dopo un euforico inizio, improntato anche a progetti superiori alle stesse previsioni, si perviene ad un rinnovamento e ampliamento del consiglio direttivo, con immissione di giovani energie. La situazione viene esaminata nella sua realt\u00e0 e un immediato contributo della Brollo permette di affrontare subito e risolvere i pi\u00f9 urgenti problemi economici. La garanzia da parte della nuova azienda desiana circa il costante aiuto finanziario, d\u00e0 inizio a quella tanto sperata fase di risollevamento morale, sportivo ed economico dell'Aurora. \u00c8 alla squadra di calcio che si pongono le prime cure, con l'innesto di validi elementi. L'abbinamento con la Brollo dura fino alla promozione in Serie D a fine campionato 1976-1977 quando cambia denomincazione in Aurora S.C. Desio.\nGli anni 1990 e 2000.\nNel 1995 rinuncia a partecipare al campionato di Promozione cedendo il titolo sportivo e riparte dalla Terza Categoria affiliandosi alla FIGC con denominazione Nuova Aurora Desio.\nNella stagione 1996-1997 si classifica 1\u00aa nel girone B della Terza Categoria under pura lombarda venendo promossa in Seconda Categoria Lombardia. Rimane in questa categoria fino alla stagione 2001-2002 quando retrocede in Terza Categoria e cambia denominazione in U.S. Aurora Desio 1922.\nLa stagione successiva torna in Seconda Categoria fino al 2005 quando si classifica 2\u00aa nel girone J della Seconda Categoria Lombardia e ai play-off supera il Cederna di Monza 1-0 fuori e 2-2 in casa e pareggiando con l'Atletico Seregno 1-1 fuori e 1-1 in casa venendo promossa in Prima Categoria Lombardia.\nGli anni 2020.\nNel 2021 la societ\u00e0 decide di non iscrivere la prima squadra al campionato di Terza Categoria e di dedicarsi al Settore Giovanile.\nGiocatori celebri.\nIn questa sezione segnaliamo i giocatori pi\u00f9 importanti che hanno militato nello S.C. Desio e nell'Aurora Desio:\nFonti non ufficiali.\nL'elenco dei giocatori tesserati per la prima squadra negli anni 1999 e 2000 si trova su (dati forniti dalla FIGC quando informacalcio.it funzionava da serbatoio dati per il sito ufficiale www.lnd-crl.it, sito ora soppresso per ordine della Lega Nazionale Dilettanti)."}
{"id": "1537831", "revid": "287204", "url": "https://it.wikipedia.org/wiki?curid=1537831", "title": "Presidente M\u00e9dici (Maranh\u00e3o)", "text": "Presidente M\u00e9dici \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1537835", "revid": "486946", "url": "https://it.wikipedia.org/wiki?curid=1537835", "title": "Olimpia Vercelli", "text": ""}
{"id": "1537837", "revid": "237256", "url": "https://it.wikipedia.org/wiki?curid=1537837", "title": "Marija Judina", "text": ""}
{"id": "1537840", "revid": "287204", "url": "https://it.wikipedia.org/wiki?curid=1537840", "title": "Presidente Sarney", "text": "Presidente Sarney \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1537841", "revid": "28592", "url": "https://it.wikipedia.org/wiki?curid=1537841", "title": "Vladimir Ashkenazy", "text": ""}
{"id": "1537845", "revid": "237256", "url": "https://it.wikipedia.org/wiki?curid=1537845", "title": "Lev Oborin", "text": ""}
{"id": "1537846", "revid": "110157", "url": "https://it.wikipedia.org/wiki?curid=1537846", "title": "Presidente Vargas", "text": "Presidente Vargas \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1537848", "revid": "110157", "url": "https://it.wikipedia.org/wiki?curid=1537848", "title": "Welcome to the Monkey House", "text": "Welcome to the Monkey House \u00e8 il quarto album dei The Dandy Warhols. \u00c8 stato prodotto da Nick Rhodes dei Duran Duran.\nTracce.\nTutte le canzoni sono state scritte da Courtney Taylor-Taylor tranne dove segnalato diversamente.\n\"I Am a Scientist\" contiene un campionamento del brano \"Fashion\" di David Bowie."}
{"id": "1537851", "revid": "287204", "url": "https://it.wikipedia.org/wiki?curid=1537851", "title": "Primeira Cruz", "text": "Primeira Cruz \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Len\u00e7ois Maranhenses."}
{"id": "1537853", "revid": "287204", "url": "https://it.wikipedia.org/wiki?curid=1537853", "title": "Economia dell'isola di Man", "text": "Banche offshore, industrie manifatturiere e turismo sono i settori chiave delleconomia dell'Isola di Man. La politica di governo indirizzata verso l'offerta di incentivi alle societ\u00e0 produttrici di alta tecnologia e finanziarie per investimenti sul territorio, ha aumentato le opportunit\u00e0 occupazionali nelle industrie ad alto reddito. L'isola \u00e8 considerato un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio.\nDi conseguenza, la pesca e l'agricoltura, un tempo i punti di forza dell'economia, hanno visto ridurre le loro percentuali di PIL. Banche ed altri servizi contribuiscono oggi alla crescita del prodotto interno lordo. Gli scambi commerciali interessano soprattutto il Regno Unito, anche se \u00e8 previsto l'accesso ad altri mercati dell'UE.\nDal 1999, l'isola di Man ricava l'energia elettrica dal pi\u00f9 grande cavo sottomarino del mondo, l'Isle of Man to England Interconnector."}
{"id": "1537854", "revid": "88333335", "url": "https://it.wikipedia.org/wiki?curid=1537854", "title": "Dilatometro piatto", "text": "Il dilatometro piatto (DMT) \u00e8 uno strumento utilizzato per la misura delle caratteristiche meccaniche dei terreni.\nLo strumento \u00e8 formato da una lama piatta d'acciaio, su una faccia della quale \u00e8 presente una sottile membrana circolare d'acciaio che viene deformata per mezzo di aria compressa. La lama viene conficcata verticalmente nel terreno con la spinta di una forza statica. Alla profondit\u00e0 prefissata la membrana viene dilatata orizzontalmente. La prova di carico \u00e8 quindi orizzontale e la resistenza del terreno viene dedotta dalla misura della pressione d'aria introdotta all'interno dello strumento per ottenere la dilatazione predeterminata della membrana. Dalla resistenza orizzontale del terreno si riesce a risalire ad una serie di parametri geotecnici.\nDilatometro tipo Marchetti.\nLa lama dilatometrica tipo Marchetti ha dimensioni 95 x 200 x 15\u00a0mm. Viene spinta all'interno del terreno con un penetrometro statico e ad ogni 20\u00a0cm di profondit\u00e0 viene eseguita la prova.\nLa metodologia \u00e8 stata sviluppata in Italia dal prof. Silvano Marchetti, docente di Geotecnica nella Facolt\u00e0 di ingegneria presso l'Universit\u00e0 degli Studi dell'Aquila.\nUtilizzata dal 1980 in Nord America e in Europa \u00e8 oggi utilizzata in pi\u00f9 di 40 nazioni.\nIl prof. Marchetti descrisse il metodo di prova e le correlazioni nella pubblicazione \"In Situ Tests by Flat Dilatometer\", ASCE Jnl GED, Vol. 106, No. GT3, 1980. In seguito la prova DMT \u00e8 stata utilizzata e calibrata in depositi di terreno con diverse caratteristiche in varie parti del mondo.\nParametri ricavabili dalla prova.\nFrequentemente le prove DMT vengono utilizzate per la determinazione dei parametri geotecnici di uso corrente, utili per la progettazione. Tra questi, quelli ritenuti pi\u00f9 affidabili e utili sono:\nDa questa prova \u00e8 possibile dedurre il valore del coefficiente di spinta a riposo del terreno. Misurando il valore della pressione del gas all'interno della membrana nell'istante in cui essa inizia a dilatare nel terreno(formula_1), la pressione neutra propria dell'acqua contenuta nel terreno (formula_2) e lo sforzo efficace verticale cui \u00e8 sottoposto il terreno (formula_3), si definisce un indice formula_4 pari a:\nformula_5\ncorrelato al coefficiente di spinta a riposo dalla relazione:\nformula_6\ndove formula_7 \u00e8 un coefficiente funzione del tipo di terreno."}
{"id": "1537856", "revid": "28592", "url": "https://it.wikipedia.org/wiki?curid=1537856", "title": "Conservatorio \u010cajkovskij di Mosca", "text": ""}
{"id": "1537858", "revid": "133248", "url": "https://it.wikipedia.org/wiki?curid=1537858", "title": "P\u00e2nce\u0219ti", "text": "Il toponimo P\u00e2nce\u0219ti pu\u00f2 riferirsi a diverse localit\u00e0 della Romania:"}
{"id": "1537859", "revid": "599013", "url": "https://it.wikipedia.org/wiki?curid=1537859", "title": "Antonio Bellavista", "text": "Carriera.\nClub.\nInizia la carriera nel nel 1995 in Serie A, ma non colleziona presenze e viene mandato a giocare in Serie C1 nella .\nA novembre 1996 ritorna al , (nel frattempo in Serie B), colleziona appena due presenze e viene ancora ceduto in prestito.\nNel 1997 ritorna in Serie C1 per giocare nel collezionando 31 presenze e un gol. Nell'anno successivo ritorna in Serie B con la maglia del collezionando 24 presenze e un gol.\nNel 1999 l'esordio in Serie A con la maglia del . Gioca con i pugliesi nella massima serie fino al 2001 totalizzando in tutto 42 presenze ed una rete.\nResta con il anche dopo la retrocessione in Serie B dei biancorossi. Nella sessione del mercato invernale 2008, senza giocare alcuna partita, viene ceduto all'Hellas Verona in Serie C1. Alla fine della stagione 2008-2009 il suo contratto scade e il Verona decide di non rinnovarlo.\nIl 6 agosto 2009 firma per l'Andria BAT, nello stesso girone degli scaligeri, ma rescinde consensualmente il contratto che lo lega alla societ\u00e0 pugliese dopo solo 7 giornate di campionato.\nVicende giudiziarie.\nIl 1\u00ba giugno 2011, Bellavista viene coinvolto, insieme ad altri calciatori, in una vasta inchiesta su partite pilotate e calcioscommesse, e lo stesso viene condotto nel carcere di Cremona, con l'accusa di traffico di sostanze dopanti nel mondo del calcio e scommesse.\nIl 16 giugno, dal carcere viene mandato agli arresti domiciliari.\nIl 9 agosto, con la sentenza di primo grado della Commissione Disciplinare della FIGC, viene squalificato per 5 anni pi\u00f9 preclusione.\nIl 26 luglio 2012 viene deferito dal procuratore federale Stefano Palazzi per illecito sportivo, divieto scommesse e violazione art.1 (lealt\u00e0 sportiva) per Cesena-Bari del 2010-11. \nIl 3 agosto Palazzi richiede per lui una squalifica pari a 9 mesi in continuit\u00e0 con la squalifica di 5 anni del primo processo ma il 10 agosto in primo grado la Commissione Disciplinare lo condanna a 4 anni di squalifica.\nIl 22 agosto la squalifica gli viene confermata in secondo grado per un totale di 9 anni di squalifica.\nNello stesso mese viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad altre partite del Bari truccate in passato.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "1537866", "revid": "729019", "url": "https://it.wikipedia.org/wiki?curid=1537866", "title": "Ua Huka", "text": "Ua Huka \u00e8 un'isola dell'Oceano Pacifico facente parte dell'arcipelago delle Isole Marchesi.\nSostanzialmente arida, si estende su una superficie di 83,4\u00a0km\u00b2; il punto pi\u00f9 alto dell'isola \u00e8 l'Hitikau, a 857 metri sul livello del mare.\nNel 2002 possedeva una popolazione di 584 abitanti."}
{"id": "1537875", "revid": "2110845", "url": "https://it.wikipedia.org/wiki?curid=1537875", "title": "Salvatore Aversa", "text": "Biografia.\nSvolse numerose indagini sulle attivit\u00e0 delle cosche della 'ndrangheta lametina. Venne ucciso il 4 gennaio 1992 insieme alla moglie Lucia Precenzano, nella centralissima Via dei Campioni (in seguito intitolata ai coniugi) di Lamezia Terme, in un agguato eseguito dai tarantini Salvatore Chirico e Stefano Speciale, in seguito rei confessi che sono stati ingaggiati per il delitto dalle 'ndrine di Lamezia Terme.\nLe indagini iniziali portarono all'arresto dei giovani Renato Molinaro e Giuseppe Rizzardi, indicati come esecutori materiali da una presunta testimone oculare, Rosetta Cerminara, e in seguito scagionati. Le tombe dei due coniugi, poste nel cimitero di Castrolibero, vennero in seguito profanate da ignoti, probabilmente legati alla malavita organizzata. La vicenda drammatica dell'omicidio, \u00e8 raccontata nel libro del giornalista e scrittore lametino, Antonio Cannone, \"Il Caso Aversa tra rivelazioni e misteri\" (Falco Editore-2017). Finalista al \"Premio Piersanti Mattarella\" 2018."}
{"id": "1537877", "revid": "159873", "url": "https://it.wikipedia.org/wiki?curid=1537877", "title": "Lucia Provenzano", "text": ""}
{"id": "1537878", "revid": "110157", "url": "https://it.wikipedia.org/wiki?curid=1537878", "title": "The Black Album (The Dandy Warhols)", "text": "The Black Album \u00e8 un album studio del gruppo statunitense The Dandy Warhols. Era stato originariamente registrato nel 1997, e doveva essere pubblicato subito dopo il loro album di debutto, ma venne rifiutato dall'etichetta della band, la Capitol Records. Le canzoni \"Good Morning\", \"Minnesoter\" e \"Boys\" (ribattezzata \"Boys Better\") furono comunque inserite in \"The Dandy Warhols Come Down\"'.\nTracce.\nL'album \u00e8 composto da due CD; il primo \u00e8 appunto \"The Black Album\", il secondo invece, \"Come On Feel The Dandy Warhols\", \u00e8 una compilation dei Lato B dei loro singoli."}
{"id": "1537880", "revid": "6923", "url": "https://it.wikipedia.org/wiki?curid=1537880", "title": "Mikl\u00f3s Boskovits", "text": "Fu tra i pi\u00f9 importanti studiosi dell'arte medievale italiana e, in particolare, toscana.\nBiografia.\nStudi\u00f2 a Budapest, ma ostacolato dal regime comunista nei suoi spostamenti di studio, appena pot\u00e9, nel 1968, lasci\u00f2 il suo paese e si rec\u00f2 in Italia, senza un soldo. All'inizio venne aiutato da Carlo Volpe. Avvicinatosi a Roberto Longhi, nel 1977 divenne professore all'Universit\u00e0 della Calabria.\nDal 1980 insegn\u00f2 all'Universit\u00e0 Cattolica del Sacro Cuore di Milano, ove rimase fino al 1995, quando venne chiamato a prendere il posto di Mina Gregori all'Universit\u00e0 degli Studi di Firenze.\nL'opera sua pi\u00f9 importante \u00e8 il \"Corpus of Florentine painting\", iniziato nel 1930 dall'americano Richard Offner, che vi lavor\u00f2 fino al 1965. Il lavoro fu portato avanti da Klara Steinweg, ma alla morte di questa il progetto rischi\u00f2 di fermarsi. Fu quindi Boskovits nel 1984 a riprendere il lavoro, su incarico di Mina Gregori (i 30 volumi sono oggi editi da Sergio Giunti).\nFu l'estensore del catalogo delle opere d'arte del Museo Cristiano di Esztergom, unitamente al Museo delle Belle Arti (Sz\u00e9pm\u00fcv\u00e9szeti M\u00fazeum) di Budapest.\nIn seguito, cur\u00f2 il censimento dei dipinti dei italiani nei musei norvegesi (\"Fr\u00fche italianische Tafelbilder\"), della Gem\u00e4ldegalerie di Berlino (scritta fra il 1977 e il 1980, e pubblicata nell' '88), della collezione del Museo Thyssen-Bornemisza (nel '90), seguita dalla collezione italiana della Galleria d'Arte Nazionale statunitense.\nCur\u00f2 i cataloghi per importanti mostre e per musei quali quelli della Galleria di Berlino (nel 1987) e della Collezione Thyssen Bornemisza (nel 1990).\nFu membro del comitato scientifico di numerose istituzioni (tra le quali il Kunsthistorisches Institut di Firenze, la Fondazione Roberto Longhi), e della redazione di riviste (quali \"Arte Cristiana\", \"Paragone\") e fece parte di giurie di premi (come il Premio \"Lorenzo e Jacopo Salimbeni\" per la storia e la critica dell'arte).\nDal 1998 fu membro esterno dell'Accademia ungherese delle scienze di Budapest.\nMor\u00ec nel 2011 all'et\u00e0 di 76 anni."}
{"id": "1537882", "revid": "12245", "url": "https://it.wikipedia.org/wiki?curid=1537882", "title": "\u0110or\u0111e Petrovi\u0107", "text": ""}
{"id": "1537889", "revid": "110157", "url": "https://it.wikipedia.org/wiki?curid=1537889", "title": "Odditorium or Warlords of Mars", "text": "Odditorium or Warlords of Mars \u00e8 il quinto album dei The Dandy Warhols. Il presentatore televisivo statunitense Bill Kurtis legge la parte introduttiva dell'album.\nTracce.\nTutte le canzoni sono state scritte da Courtney Taylor-Taylor tranne dove segnalato diversamente."}
{"id": "1537895", "revid": "110157", "url": "https://it.wikipedia.org/wiki?curid=1537895", "title": "Stupino", "text": "Stupino \u00e8 una cittadina della Russia europea centrale, compresa nell'oblast' di Mosca e situata 110 km a sud della capitale, sul fiume Oka; \u00e8 il capoluogo amministrativo del distretto omonimo.\nNel 1507 \u00e8 attestato un villaggio di nome Stupinskij; nel 1934 questo insediamento riceve \"status\" di insediamento di tipo urbano e viene rinominato \u0116lektrovoz (\u042d\u043b\u0435\u043a\u0442\u0440\u043e\u0432\u043e\u0437). Quattro anni dopo viene concesso lo status di citt\u00e0, contestuale ad una nuova denominazione che la porta all'attuale nome.\nL'economia di Stupino \u00e8 oggi prevalentemente industriale, vista la presenza di stabilimenti metallurgici, chimici e meccanici (macchine da costruzione).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1537896", "revid": "697352", "url": "https://it.wikipedia.org/wiki?curid=1537896", "title": "Bara (disambigua)", "text": ""}
{"id": "1537901", "revid": "14691", "url": "https://it.wikipedia.org/wiki?curid=1537901", "title": "Regione di Kagera", "text": ""}
{"id": "1537905", "revid": "287204", "url": "https://it.wikipedia.org/wiki?curid=1537905", "title": "Borca", "text": ""}
{"id": "1537909", "revid": "599013", "url": "https://it.wikipedia.org/wiki?curid=1537909", "title": "Massimo Ganci", "text": "Carriera.\nInizia la sua carriera nel , con cui esordisce nella Serie B 1999-2000. Nelle due stagioni successive viene impiegato con regolarit\u00e0, mettendo a segno un massimo di 9 reti nella Serie C1 2001-2002. Acquistato dal , conquista la promozione in Serie B e si mette in luce nella stagione 2003/04, nella quale realizza 15 reti; nelle due stagioni nella Marca totalizza 58 presenze e 21 gol.\nNel 2004 passa alla , con la quale esordisce in Serie A, collezionando 10 presenze senza reti. A causa dello scarso utilizzo da parte di Walter Mazzarri, nel gennaio 2005 viene ceduto al : in Emilia ritrova continuit\u00e0 di impiego ma non ritorna sui livelli di Treviso, mettendo a segno 5 reti in 40 partite fino al gennaio 2006, quando viene ceduto al . Rimane in Puglia per due stagioni e mezzo, collezionando 66 presenze e 9 reti, e nel settembre 2008 si trasferisce al Cittadella, con il quale disputa la prima parte della stagione 2008-2009.\nIl 5 gennaio 2009 si trasferisce alla . Con la maglia granata mette a segno 6 reti in 18 partite, contribuendo alla salvezza dei campani, ottenuta solo all'ultima giornata. A fine stagione, tuttavia, si svincola e passa al Pescara, militante in Lega Pro Prima Divisione. Con gli abruzzesi conquista la promozione in Serie B, contribuendo con 8 reti in campionato e 3 nei playoff, tra cui quella decisiva nella finale contro l'Hellas Verona. Riconfermato per la stagione successiva nella serie cadetta, trova meno spazio, disputando 22 partite con 2 reti.\nIl 29 agosto 2011 passa ufficialmente al Frosinone con cui firma un contratto biennale. Con la formazione ciociara disputa due campionati di Lega Pro Prima Divisione.\nScontata la squalifica firma un contratto annuale con la Maceratese con cui disputer\u00e0 la Lega Pro nella stagione 2015-2016. Torna al gol, dopo 2 anni, il 6 dicembre, segnando su punizione nella partita vinta 4-1 contro la .\nRescinde il contratto con i biancorossi il 22 dicembre 2015 e firma un accordo con il Castelfidardo, in Serie D. Il 26 luglio 2016 viene tesserato dall'Aquila in Serie D.\ndove disputa 11 gare e andando in gol in due occasioni con la maglia rossobl\u00f9. \nNel capoluogo abruzzese ci rimane per poco tempo trasferendosi comunque non tanto distante, a Pineto dove gioca 15 partite e segna due gol con la maglia biancobl\u00fa contribuendo alla salvezza dei teramani nel girone F della Serie D.\nIl 13 settembre 2017 viene ingaggiato dal militante sempre in D.\nComincia la stagione 2018/2019 nella massima serie maltese, nelle file del \u0126amrun Spartans Football Club, per poi passare, nel dicembre del 2018 al Associazione Calcio Crema 1908, militante in Serie D italiana.\nIl 18 settembre 2019 si trasferisce al Barletta, in Eccellenza.\nIl 29 luglio 2020 si trasferisce in Umbria alla Polisportiva C4 ASD, societ\u00e0 emergente di Foligno (PG) artefice di una doppia promozione dalla Seconda Categoria alla Promozione. Con la compagine folignate colleziona 2 presenze ed 1 gol nella Coppa Italia Regionale prima dello stop definitivo della stagione dovuto alla pandemia.\nCalcioscommesse.\nNel mese di agosto 2012 viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato: Bari-Treviso 0-1 del 2007-2008 e Salernitana-Bari 3-2 del 2008-2009. Nel primo caso, insieme ad altri 7 compagni, avrebbe intascato soldi per perdere la partita mentre nel secondo caso da giocatore campano insieme a Luca Fusco avrebbe offerto 150.000 euro a 14 calciatori del Bari, 7.000 euro a testa.\nIl 16 luglio 2013, nell'ambito dell'inchiesta sul calcioscommesse relativa al , la Commissione Disciplinare Nazionale della FIGC gli commina 4 anni di squalifica per illecito sportivo, pena confermata, poi, anche in appello il 27 luglio.\nSuccessivamente il TAS gli riduce la pena a 24 mesi di squalifica.\nAl processo penale di Bari vengono chiesti per lui 16 mesi di reclusione e 14.000 euro di multa con pena sospesa ma il 30 maggio 2016 viene assolto \u00abper non aver commesso il fatto\u00bb.\nStatistiche.\nPresenze e reti nei club.\n\"Statistiche aggiornate al 17 febbraio 2019.\""}
{"id": "1537912", "revid": "34928", "url": "https://it.wikipedia.org/wiki?curid=1537912", "title": "Daguesseau", "text": ""}
{"id": "1537914", "revid": "230277", "url": "https://it.wikipedia.org/wiki?curid=1537914", "title": "Scavo scientifico", "text": ""}
{"id": "1537916", "revid": "264902", "url": "https://it.wikipedia.org/wiki?curid=1537916", "title": "Principe Lazar", "text": ""}
{"id": "1537917", "revid": "268111", "url": "https://it.wikipedia.org/wiki?curid=1537917", "title": "Bozieni", "text": ""}
{"id": "1537937", "revid": "123584421", "url": "https://it.wikipedia.org/wiki?curid=1537937", "title": "Bleeding Love", "text": "Bleeding Love \u00e8 un singolo della cantautrice britannica Leona Lewis, pubblicato il 19 ottobre 2007 come primo estratto dal primo album in studio \"Spirit\".\nIl singolo ha raggiunto la vetta di 34 paesi, tra cui Regno Unito, Stati Uniti, Australia e Giappone. \u00c8 ad oggi il brano pi\u00f9 celebre dell'interprete britannica, risultando persino il singolo pi\u00f9 venduto a livello mondiale del 2008.\nIn Italia nel 2008 \u00e8 stato il 4\u00b0 brano pi\u00f9 venduto, il primo per quanto concerne gli artisti stranieri, essendosi posizionato dietro \"A te\" di Jovanotti e \"Non ti scordar mai di me\" e \"Novembre\" di Giusy Ferreri.\nDescrizione.\n\u00c8 una ballad pop scritta da Ryan Tedder e Jesse McCartney. Nel brano la cantante fa uso dell'Auto-Tune.\nMcCartney scrisse il testo del brano con in mente la sua fidanzata. In seguito dichiar\u00f2: \"Continuavo a pensare di essere innamorato tanto da star male. Erano quattro mesi che non vedevo la mia ragazza, allora volevo mollare tutto sul serio e tornare a casa da lei. La amavo tanto da star male. Era come sanguinare, una ferita aperta.\" Nel testo della canzone, la protagonista dichiara di essere completamente accecata dall'amore. I suoi amici la mettono in guardia e cercano di dissuaderla dall'innamorarsi cos\u00ec perdutamente, ma lei continua a soffrire per la persona che ama accettando il dolore, rappresentato metaforicamente da una ferita aperta che \"sanguina amore\".\nIl singolo \u00e8 stato pubblicato il 19 ottobre 2007 in Regno Unito e Irlanda ed \u00e8 diventato il singolo pi\u00f9 venduto dell'anno in Inghilterra. \u00c8 stato pubblicato nel resto del mondo nei primi mesi del 2008.\nRecensioni.\n\"Bleeding Love\" fu acclamata da parte della critica. \"Showbiz Spy\" la descrisse come una canzone \"alimentata da emozioni\", e aggiunse: \"questa traccia mette in mostra magistralmente le straordinarie doti vocali di Leona e dal primo momento in cui apre bocca non ci si pu\u00f2 dimenticare pi\u00f9 la sua bellissima voce, capace di intensit\u00e0 da infarto e di un approccio pi\u00f9 leggero e spensierato.\" Digital Spy scrisse che \"certamente il miglior singolo pubblicato da una star di \"X Factor\"\" e la defin\u00ec \"un pezzo pop molto brillante, in grado di offrire il tipo di ballata romantica che i fan della Lewis di \"X Factor\" senza dubbio aspettavano con ansia, suggerendo inoltre un che di \"street credibility\" sotto forma di beat corposi e piuttosto alla moda\".\nTuttavia un critico di BBC America comment\u00f2 che \"anche l'originale parte di percussione non pu\u00f2 impedire che 'Bleeding Love' suoni datata, come un pezzo dimenticato di qualche album di fine anni '90 di Mariah Carey. Uno di quei brani mid-tempo \u2013 troppo lenti per ballare, troppo veloci per il foxtrot. In realt\u00e0, con quel suo beat di percussioni da marcia, assomiglia a 'Hollaback Girl' di Gwen Stefani pi\u00f9 di qualunque altra ballata. [...] La Lewis imbriglia intelligentemente la voce, senza mai sfociare in quei tratti melismatici che hanno caratterizzato notoriamente Christina Aguilera.\" \"Billboard\"'s per primo recens\u00ec il singolo negli Stati Uniti, scrivendo \"un debutto colossale e immortale [...] non solo un pezzo da novanta che resta dopo al primo ascolto, ma \u00e8 anche hip hop, soulful, farcito di beat e presenta una prova vocale notevole.\" \"The Village Voice\" scrisse che \"Bleeding Love\" era una \"macchina emo-pop perfettamente concepita... la Mariah di un tempo ne \u00e8 gi\u00e0 invidiosa\".\nVideo musicale.\nIl videoclip, diretto da Melina Matsoukas, \u00e8 stato girato in un appartamento costruito negli studi di Los Angeles e segue le storie di sei coppie diverse. Il video \u00e8 andato in onda per la prima volta il 17 ottobre 2007 ed \u00e8 diventato in breve tempo uno dei video pi\u00f9 visti nel web.\n\u00c8 stato girato anche un secondo videoclip per la promozione americana del singolo, diretto da Jesse Terrero e girato a New York.\nVendite.\nIl giorno della pubblicazione nel Regno Unito, il singolo ha venduto 66,000 copie, mentre alla fine dell'anno, a dieci settimane dalla pubblicazione ha venduto 788,000 copie. Per questo, il singolo \u00e8 stato certificato disco di platino in Gran Bretagna. Con grande airplay radiofonico si \u00e8 espansa anche nel resto del mondo, a partire dall'ultimo trimestre del 2007 a gran parte del 2008, ha fatto addirittura meglio nel resto del mondo, occupando la quasi totalit\u00e0 delle vette delle classifiche, vendendo milioni di copie digitali.\nClassifiche.\nNel giorno della pubblicazione, il singolo ha raggiunto la vetta della classifica dei download legali da iTunes in Irlanda e Regno Unito, mentre \u00e8 entrato nella classifica dei singoli ufficiale britannica il 28 ottobre alla numero 1, restandoci per sette settimane consecutive, aggiudicandosi cos\u00ec il record di artista femminile con un singolo alla numero 1 per maggior numero di settimane. Il singolo stato il pi\u00f9 venduto in Irlanda per otto settimane consecutive, mentre ha debuttato alla numero 9 in Nuova Zelanda. Ha raggiunto la numerosi paesi tra cui la Croazia, la Slovenia, il Lussemburgo, l'Ungheria, l'Estonia e la Lettonia. In Giappone \u00e8 diventata la prima canzone non nipponica a raggiungere la vetta della classifica.\nVersione di Jesse McCartney.\nBleeding Love inoltre, \u00e8 una bonus track dell'ultimo album di Jesse McCartney, Departure. La canzone \u00e8 una ballata R&amp;B scritta dallo stesso cantante e da Ryan Tedder."}
{"id": "1537938", "revid": "287204", "url": "https://it.wikipedia.org/wiki?curid=1537938", "title": "Mozajsk", "text": ""}
{"id": "1537939", "revid": "80339", "url": "https://it.wikipedia.org/wiki?curid=1537939", "title": "Mozhajsk", "text": ""}
{"id": "1537942", "revid": "2211549", "url": "https://it.wikipedia.org/wiki?curid=1537942", "title": "Omen (gruppo musicale)", "text": "Gli Omen sono una band epic metal californiana.\nBiografia.\n1983-1988.\nLa band \u00e8 stata fondata nel 1983 dal chitarrista statunitense di origine greca Kenny Powell (in precedenza chitarrista dei Savage Grace) a Los Angeles e scoperta e lanciata poco pi\u00f9 tardi da un \"tape trader\", cio\u00e8 un distributore di demo, che, diventato il loro manager, li ha portati a firmare un contratto senza essersi mai esibiti in concerto. Il gruppo, fin dal disco d'esordio, ha sempre proposto un heavy metal dai marcati toni epici diventando uno dei nomi di punta di questo genere (insieme ai connazionali Manilla Road e Manowar) e mantenendo, nel primo periodo, alti ritmi di produzione, tali da pubblicare quattro album, una raccolta e un EP in sei anni.\n1996: la reunion.\nDopo \"Escape to Nowhere\", uscito nel 1988 e registrato con in cantante Coburn Pharr, la band si \u00e8 sciolta per poi riformarsi nel 1996. L'anno successivo \u00e8 stato pubblicato \"Reopening the Gates\" a cui \u00e8 seguito un nuovo periodo di silenzio durato fino a dicembre del 2001, quando il gruppo, con il nuovo cantante Kevin Goocher, ha dato inizio alla fase di registrazione di \"Eternal Black Dawn\", prevedendo di pubblicarlo per la tarda primavera del 2002. L'uscita del disco \u00e8 slittata quando il chitarrista e leader Kenny Powell, annunciando il ritorno nella band del batterista Rick Murray, ne ha fissato il nuovo termine all'inizio dell'imminente estate.\nLa lavorazione dell'album per\u00f2 \u00e8 stata ultimata solamente a dicembre e per conoscere la data della pubblicazione si \u00e8 dovuto attendere fino all'aprile successivo, quando \u00e8 avvenuta la stipula dell'accordo con la Mausoleum Records per la distribuzione del disco in Europa e in Nord America.\nCos\u00ec, a settembre del 2003, nel giro di una settimana, sono usciti nei negozi l'atteso sesto album della band e il cofanetto intitolato \"Omen\". Il 3 ottobre dello stesso anno scompare, a causa del cancro, il primo cantante della band J.D. Kimball.\nDopo un periodo di pausa, nel 2008, \u00e8 uscito il primo album live dal titolo \"Into the Arena - 20 Years Live\" e, due anni dopo, il gruppo ha visto un nuovo cambio dietro il microfono con l'annuncio dell'ingresso di Matt Story. In seguito la band si \u00e8 messa al lavoro sul nuovo album intitolato \"Hammer Damage\", la cui pubblicazione prevista per il 2012 \u00e8 stata posticipata a data da destinarsi. L'album in precedenza doveva essere distribuito in digitale attraverso la DSN Music\nNel 2014 \u00e8 rientrato a far parte della band il cantante Kevin Goocher. Nel 2016 \u00e8 stato pubblicato \"Hammer Damage\".\n2017: cambio di formazione. Volti nuovi e una voce che ricorda il passato.\nNel 2017 nuovo cambio di formazione, Kenny Powell chiama nel gruppo il bassista Roger Sisson, il batterista Reece Stanley ed il cantante greco Nikos Migus A. che ha una voce incredibilmente simile al compianto J.D. Kimball."}
{"id": "1537950", "revid": "20304093", "url": "https://it.wikipedia.org/wiki?curid=1537950", "title": "Donna Detective", "text": ""}
{"id": "1537954", "revid": "1078002", "url": "https://it.wikipedia.org/wiki?curid=1537954", "title": "Zona convettiva", "text": "La zona convettiva \u00e8 uno strato interno del Sole e delle stelle, in cui l'energia termica, attraverso i moti convettivi, viene portata negli strati pi\u00f9 esterni del corpo celeste, ossia in superficie.\nI moti convettivi stellari consistono in movimenti del plasma all'interno della stella, che di solito formano correnti circolari di convezione che riscalda il plasma in discesa, il quale, dopo essere risalito, cede energia all'esterno, raffreddandosi, raddensandosi e riprecipitando verso l'interno. Nel Sole, la zona convettiva occupa il 30% del raggio, e si trova nella parte esterna, a contatto con la superficie. Una volta che il gas incandescente \u00e8 giunto alla fotosfera, emette fotoni nello spazio.\nStelle con temperature pi\u00f9 basse del Sole, come le nane rosse, possiedono una zona convettiva che occupa per intero lo strato tra il nucleo e la superficie; stelle di grandezza media, come il Sole, hanno una zona convettiva a contatto con la superficie, mentre lo strato superiore al nucleo \u00e8 in equilibrio radiativo. In entrambi tipi di stelle non vi \u00e8 mescolanza tra il nucleo e i prodotti di fusione accumulati. Le stelle con massa superiore a 1,1 masse solari sfruttano un processo nucleare differente nel loro nucleo, chiamato ciclo CNO (Carbonio-Azoto-Ossigeno); questo processo \u00e8 molto sensibile alla temperatura, cos\u00ec il nucleo forma una zona di convezione che rimescola il \"combustibile\" con i prodotti di reazione. La zona convettiva in queste stelle \u00e8 sovrastata dalla zona radiativa, che invece \u00e8 in equilibrio termico, e nessun movimento di materia si pu\u00f2 verificare."}
{"id": "1537955", "revid": "767487", "url": "https://it.wikipedia.org/wiki?curid=1537955", "title": "Giuseppe Ingrosso", "text": "Carriera.\nClub.\nInizia la carriera professionistica nel 2000 nelle file del , esordendo in Serie A il 20 maggio 2001 in Bari-Roma 1-4. Rimane in Puglia quattro anni, collezionando 67 presenze e nessun gol. Nel 2004 veste la casacca bianconera del in Serie B giocando 28 gare senza segnare gol.\nL'anno successivo \u00e8 in Serie C1 con la maglia della , per la quale totalizza 32 presenze e zero gol. Nel 2006 \u00e8 ancora in Serie C1 ma con la maglia del Foggia, 25 presenze e un gol. Nel 2007 ritorna al . A gennaio 2008 passa al esordendo nella partita persa per 5-0 dai romagnoli con l'.\nIl 1\u00ba settembre 2008 passa alla Paganese, squadra di Lega Pro Prima Divisione. Il 18 gennaio 2009 rescinde il contratto con la Paganese e si accasa al , squadra di Lega Pro Seconda Divisione.\nNella stagione 2009-2010 ha firmato un contratto con la squadra pugliese del Liberty Molfetta e l'anno successivo con il Bisceglie, militanti in Eccellenza Puglia.\nPer la stagione 2012-2013 non viene riconfermato al Bisceglie, rimanendo svincolato. Successivamente si accasa al Cerignola.\nNella stagione 2013-2014 passa all'Unione Calcio Bisceglie, giocando per una sola annata, a fine stagione si ritira dal calcio giocato.\nNazionale.\nNel 2000 ha partecipato con l'Under 18 ai campionati europei di categoria giocando il 7 ottobre nella gara Italia-Isole Far Oer, il 9 nella gara Italia-Andorra e l'11 in Italia-Inghilterra. L'anno successivo ha partecipato a diverse gare sia con l'Under 18 (2) che con l'Under 20 (6).\nDirigente sportivo.\nIl 29 giugno 2015 viene nominato dall'assemblea dei soci dell'A.S. Bisceglie 1913 presidente del club nerazzurro stellato, per sopperire alle dimissioni del predecessore Nicola Canonico.\nFinito il campionato 2015-2016 si dimette dal ruolo di presidente."}
{"id": "1537956", "revid": "628767", "url": "https://it.wikipedia.org/wiki?curid=1537956", "title": "Roxolani", "text": "I Roxolani (o Rossolani) erano una trib\u00f9 sarmata, derivante probabilmente dagli Alani e \"cugina\" dei vicini Iazigi. Il primo luogo in cui \u00e8 ricordata la loro presenza \u00e8 tra i fiumi Don e Dnepr, nelle odierne Ucraina e Russia. Verso la fine del I secolo d.C. migrarono attraversando il Danubio, stanziandosi nella pianura di B\u0103r\u0103gan, attuale Romania.\nStoria.\nPrimo secolo a.C..\nLo storico greco-romano Strabone (vissuto tra la fine del I secolo a.C. e l'inizio del I secolo) li descrive come nomadi. Attorno al 100 a.C. i Roxolani invasero la Crimea guidati dal loro re Tasio per dare ausilio al re scita Palaco, ma vennero sconfitti da Diofanto, generale di Mitridate VI.\nRoma ed il I secolo d.C..\nNella seconda met\u00e0 del I secolo i Roxolani iniziarono a fare delle incursioni oltre il Danubio, penetrando nel territorio romano. Tra il 68 e il 69 9.000 cavalieri Rossolani, rassicurati anche dalla vittoria contro due coorti nell'inverno precedente, fecero arditamente irruzione in Mesia. Furono quindi attaccati all'improvviso dalla \"Legio III Gallica\" e sconfitti, essendo questi dispersi nel depredare i territori, impreparati ad una battaglia, aggravati dal peso dei fardelli, ed impossibilitati a sfruttare la cavalleria a causa delle vie sdrucciolevoli. Erano infatti incapaci nel combattere a piedi ed avrebbero potuto affrontare i Romani solo attaccando a squadroni uniti su un buon terreno. A cagione del terreno umido primaverile i cavalli stramazzarono e le loro lunghe lance e spade che reggevano con ambo le mani non furono utili. I cavalieri che cadevano sotto l'urto nemico non potevano rialzarsi per il peso delle corazze, inghiottiti dalla neve. Non avendo costoro uno scudo, i soldati romani, agili nei movimenti, non avevano difficolt\u00e0 ad ucciderli: i pochi che sopravvissero, si nascosero nelle paludi, dove l'inverno e le ferite li finirono. M. Aponio Saturnino, che reggeva la Mesia, ricevette la statua trionfale, ed i luogotenenti delle legioni ornamenti consolari.\nContemporaneamente alla rivolta batava (del 69-70) si verific\u00f2 un'invasione da parte delle popolazioni sarmatiche dei Roxolani (nel 70). Essi passarono a sud del Danubio e, giunti inaspettatamente con grande violenza sulla vicina provincia romana di Mesia, sterminarono un gran numero dei soldati disposti a difesa del confine. Lo stesso \"legatus Augusti pro praetore\", Gaio Fonteio Agrippa, che si era fatto loro incontro attaccandoli con grande coraggio, venne ucciso. Devastarono, quindi, l'intero territorio che gli si apriva davanti, saccheggiando ovunque giungessero. Vespasiano allora, informato dell'accaduto e di quanto fosse stata devastata la Mesia, invi\u00f2 a punire i Sarmati, Rubrio Gallo, il quale poco dopo li affront\u00f2 in battaglia ottenendo una vittoria schiacciante e costringendo i superstiti a ritirarsi nei loro territori. Terminata l'invasione, Gallo provvide a fortificare nuovamente le frontiere provinciali, disponendo in quel settore di \"limes\" nuove guarnigioni pi\u00f9 numerose e meglio fortificate \u00ab\"s\u00ec che passare il fiume era per i barbari del tutto impossibile\"\u00bb.\nI Roxolani (o pi\u00f9 probabilmente gli Iazigi, anch'essi di stirpe sarmata) si vendicarono delle sconfitte di due decenni precedenti, nel 92, quando si unirono ai Daci nella distruzione della Legio XXI Rapax.\nDalla conquista della Dacia (101-106) al IV secolo.\nDurante le campagne in Dacia di Traiano, i Roxolani di un certo Susago, si allearono con i Daci fornendo loro la forte cavalleria, ma vennero sconfitti durante la prima campagna, tra il 101 e il 102. Nella seconda fase invece la trib\u00f9 si mantenne lontana dagli scontri, che terminarono nel 105-106 con la distruzione del regno dei Daci. La sottomissione della Dacia e la sua annessione come provincia dell'Impero Romano fecero s\u00ec che i Roxolani si stanziassero sul confine. L'imperatore Adriano, per prevenire nuove guerre, rinforz\u00f2 preesistenti fortificazioni e ne cre\u00f2 di nuove sulle rive del Danubio per limitare le scorribande della trib\u00f9.\nSuccessivamente una campagna contro i Roxolani venne intrapresa da Marco Aurelio, sempre sulle rive dei Danubio. \u00c8 noto inoltre che i Roxolani attaccarono la provincia romana della Pannonia nel 260. Poco dopo alcuni contingenti della trib\u00f9 vennero arruolati nell'esercito romano.\nComunemente alle altre popolazioni sarmate, i Roxolani vennero conquistati dagli Unni durante la met\u00e0 del IV secolo.\nOrganizzazione militare.\nI guerrieri e l'esercito.\nLo storico Publio Cornelio Tacito afferma che l'armatura dei loro capi e dei nobili pi\u00f9 importanti era intrecciata di lamine di ferro o di cuoio durissimo, che rendeva il peso di questa elevato.\nLo storico Ammiano Marcellino li descrive nel IV secolo in modo molto simile a ci\u00f2 che ancora \u00e8 visibile sulla Colonna Traiana degli inizi del II secolo:"}
{"id": "1537957", "revid": "287204", "url": "https://it.wikipedia.org/wiki?curid=1537957", "title": "Negresti", "text": ""}
{"id": "1537958", "revid": "287204", "url": "https://it.wikipedia.org/wiki?curid=1537958", "title": "Henri Francois d'Aguesseau", "text": ""}
{"id": "1537959", "revid": "729019", "url": "https://it.wikipedia.org/wiki?curid=1537959", "title": "Tasio", "text": "Tasio (vissuto nel I secolo a.C.) \u00e8 il nome dato da Strabone al re degli Roxolani che invasero la Crimea verso il 100 a.C. insieme al re della Scitia Palaco. Venne sconfitto durante la seconda campagna di Diofanto insieme al suo alleato."}
{"id": "1537960", "revid": "183976", "url": "https://it.wikipedia.org/wiki?curid=1537960", "title": "Terra Santa", "text": ""}
{"id": "1537961", "revid": "287204", "url": "https://it.wikipedia.org/wiki?curid=1537961", "title": "Negre\u0219ti", "text": "Il toponimo Negre\u0219ti pu\u00f2 riferirsi a diverse localit\u00e0:"}
{"id": "1537973", "revid": "767487", "url": "https://it.wikipedia.org/wiki?curid=1537973", "title": "Santiago Ladino", "text": "Carriera.\nInizia la carriera nel Velez Sarsfield fino al 2006 collezionando 90 presenze. Nel 2006 si trasferisce in Spagna al Lorca, squadra di seconda divisione, collezionando 6 presenze. Nel 2007 supera il provino sottoposto dal e viene aggregato alla prima squadra. Dopo aver disputato con la formazione biancorossa 13 incontri, il club pugliese non rinnova il suo contratto. Il 23 gennaio 2009 torna in Argentina al , che dopo avergli fatto disputare altre 14 gare lo gira in prestito al quotato team del fino a fine stagione. Il 13 dicembre 2009 vince con il \"taladro\" il massimo campionato argentino, poi rimanendo in squadra altri tre anni.\nCalcioscommesse.\nIl 6 giugno 2013, il calciatore viene deferito per omessa denuncia nell'ambito dell'inchiesta sul calcioscommesse relativo al filone Bari-bis.\nIl 16 luglio, Ladino viene condannato dalla Commissione Disciplinare Nazionale della FIGC a 6 mesi di squalifica, pena confermata, poi, anche in appello."}
{"id": "1537980", "revid": "133248", "url": "https://it.wikipedia.org/wiki?curid=1537980", "title": "Piatra", "text": "Il toponimo Piatra pu\u00f2 riferirsi a diverse localit\u00e0:"}
{"id": "1537984", "revid": "446353", "url": "https://it.wikipedia.org/wiki?curid=1537984", "title": "Cabotaggio", "text": "Cabotaggio, nel lessico marinaresco, indica un viaggio per mare generalmente non lontano dalle coste.\nEtimologia.\nLa parola secondo alcuni deriverebbe dal navigatore italiano Giovanni Caboto famoso per aver continuato l'opera di Cristoforo Colombo iniziando la serie di grandi viaggi di scoperta verso il nord-ovest.\nSecondo altri linguisti invece l'etimologia della parola risalirebbe al termine spagnolo \"cabo\", \"capo\", per cui cabotaggio significherebbe la navigazione \"da capo a capo\", da porto a porto. Il cabotaggio quindi si riferisce a una navigazione che di solito avviene generalmente sottocosta meno rischiosa quindi rispetto ad esempio alla traversata in mare aperto.\nSignificati.\nSi intende generalmente per \"piccolo cabotaggio\" un trasporto marittimo tra porti vicini, per cui bastano alla navigazione imbarcazioni di piccola o media dimensione. La stessa espressione si usa, in senso figurato, per indicare un'attivit\u00e0 di poco rischio e poco prestigio.\nUna definizione pi\u00f9 tecnica di \"cabotaggio\" \u00e8 stata data, ad esempio, dal prof. Vincenzo Leuzzi, Direttore dell'Istituto dei Trasporti della Sapienza: \nTipologie.\nUna tipologia specifica di nave, il \"feeder\", trasporta i container dai porti minori ai maggiori o viceversa.\nAnalogo trasporto su minore scala viene fatto da \"bettoline\" che trasportano liquidi in piccoli porti non raggiunti da grandi petroliere o navi cisterna come le gasiere.\n\u00c8 definito cabotaggio anche il trasporto di veicoli (auto, camion, rimorchi, treni) su navi traghetto.\nAlcune navi traghetto, i \"cruise ferry\", effettuano talvolta viaggi crociera che si distinguono dai viaggi cabotaggio per completezza e presenza di servizi tipici delle tradizionali crociere.\nAlla promozione del cabotaggio si riferisce l'espressione \"Autostrade del Mare\", programma europeo che riguarda i paesi che si affacciano sul Mediterraneo, che \u00e8 una derivazione del \"Progetto 21 Motorways of the Sea\", approvato dal Consiglio Europeo nell'ambito delle Reti Transeuropee TEN-T, che ha l'obiettivo di collegare i vari porti del Mediterraneo sostituendo al trasporto su gomma, particolarmente costoso e inquinante, il trasporto di merci per mare adottando proprio la navigazione a cabotaggio, molto adatta per esempio per la penisola italiana con le sue estese coste e porti."}
{"id": "1537987", "revid": "125918620", "url": "https://it.wikipedia.org/wiki?curid=1537987", "title": "Stazione di Bitetto-Palo del Colle", "text": "La stazione di Bitetto-Palo del Colle \u00e8 una stazione ferroviaria a servizio della citt\u00e0 di Bitetto ubicata lungo la linea Bari\u2013Taranto.\nStrutture e impianti.\nIl fabbricato viaggiatori ospita una sala d'attesa e la dirigenza del movimento. \u00c8 presente una bigliettera self service e due obliteratrici.\nIl fascio dei binari \u00e8 composto da tre binari passanti per il servizio passeggeri ed \u00e8 munito di due banchine, collegate tra loro tramite un sottopassaggio. Sono presenti anche vari binari tronchi in passato usati per il servizio merci.\nMovimento.\nLa stazione di Bitetto conta un traffico giornaliero di circa 2.500 viaggiatori, per un totale di circa 650.000 utenti serviti annualmente.\nProgetti in corso.\nLa stazione \u00e8 stata in parte integrante della variante di tracciato che ha interessato la linea nel tratto che va da Bitetto alla ex-stazione di Bari Sant'Andrea. Con il nuovo percorso, i treni proseguono verso Bari da un nuovo fascio di binari, gi\u00e0 predisposto nei lavori di ammodernamento nel 1994, che permette alla linea di bypassare i numerosi passaggi a livello tra Bitetto e Modugno e consente una maggiore rapidit\u00e0 e quantit\u00e0 dei trasporti grazie al raddoppio dei binari, con il vecchio fascio che \u00e8 stato smantellato in tutta la tratta, fatta eccezione per la stazione di Bitetto dove i binari del vecchio fascio sono diventati dei binari tronchi.\nNel progetto \u00e8 inoltre previsto un adeguamento della stazione.\nServizi.\nLa stazione, che RFI classifica nella categoria \"silver\", dispone di:"}
{"id": "1537991", "revid": "729019", "url": "https://it.wikipedia.org/wiki?curid=1537991", "title": "Isole Vestmann", "text": "Le Isole Vestmann, in lingua islandese Vestmannaeyjar, sono un piccolo arcipelago al largo della costa meridionale dell'Islanda. Solo la maggiore, Heimaey, \u00e8 abitabile e abitata.\nStoria.\nNonostante le isolette siano una trascurabile entit\u00e0 geografica esse sono al centro del racconto, registrato nel \"Landn\u00e1mab\u00f3k\", della prima colonizzazione stabile dell'Islanda. Narra infatti il Landnam\u00e1bok che il primo colonizzatore scandinavo, Ing\u00f3lfur Arnarson, mentre ricercava un punto adatto per insediarsi, intorno all'anno 840, ritrov\u00f2 invece il cadavere di suo fratello Hj\u00f6rleifur, che si era nel frattempo insediato sulla costa sud ed era stato ucciso dai suoi schiavi irlandesi, da lui crudelmente maltrattati. Gli irlandesi, abitatori dell'isola pi\u00f9 occidentale nota agli scandinavi, erano detti \"Vestmannya\" (uomini dell'ovest). In cerca dei fuggiaschi, Ing\u00f3lfur li raggiunse e uccise ad uno ad uno nelle isole che da loro trassero il nome. Anche alcuni toponimi minori dell'isola sarebbero originati dai nomi degli irlandesi che vi furono uccisi, come ad esempio \"Duf\u00feekja\", sul monte Heimaklettur, la massima \"cima\" dell'isola Heimaey (283\u00a0m), deve il suo nome dallo schiavo Duf\u00feakur. \nNel 1627 l'isola fu severamente colpita da una incursione di pirati barbareschi, che razziarono beni e presero molti prigionieri da vendere schiavi nei mercati del mediterraneo. Celebre l'avventura di Gu\u00f0r\u00ed\u00f0ur S\u00edmonard\u00f3ttir, che venduta schiava in Algeria riusc\u00ec a farsi strada attraverso Tunisia, Italia, sino in Danimarca (l'Islanda era allora territorio danese).\nL'ultimo evento di rilievo nella storia delle isole fu l'eruzione del 1973 del monte Eldfell. L'isola dovette essere evacuata e si dovette gettare acqua di mare sulla colata lavica per deviare il suo corso, che avrebbe potuto distruggere il porto peschereccio, unica ragione di vita per l'arcipelago. Il porto fu salvato ma la maggior parte delle abitazioni and\u00f2 distrutta."}
{"id": "1537994", "revid": "119143808", "url": "https://it.wikipedia.org/wiki?curid=1537994", "title": "Bandiera del Nuovo Galles del Sud", "text": "L'attuale bandiera del Nuovo Galles del Sud \u00e8 stata adottata ufficialmente dal governatore del Nuovo Galles del Sud, Hercules Robinson il 30 novembre 1876.\nLa bandiera \u00e8 una Blue Ensign con a destra lo stemma dello stato.\nLo stemma ha forma circolare, \u00e8 di colore bianco con la croce di San Giorgio e al centro di esso \u00e8 presente un leone araldico dorato. In ogni braccio della croce c'\u00e8 una stella dorata a otto punte.\nLo stemma \u00e8 stato disegnato dall'architetto coloniale James Barnet e dal Capitano a riposo della Marina Reale Francis Hixson.\nBandiere precedenti.\nLa prima bandiera del Nuovo Galles del Sud fu adottata nel 1867. Era la Blue Ensign con a destra le lettere \"NSW\" (abbreviazione di New South Wales - Nuovo Galles del Sud) in bianco.\nSecondo il British Colonial Naval Defence Act del 1865 tutte le bandiere delle colonie britanniche dovevano essere una Blue Ensign con a destra lo stemma della colonia.\nPer tale motivo il Nuovo Galles del Sud adott\u00f2 una seconda bandiera nel 1870.\nLa bandiera era una Blue Ensign con a destra una raffigurazione della croce del sud con sopra una corona imperiale. La bandiera risult\u00f2 troppo simile a quella del Victoria, infatti le uniche differenze consistevano nel colore delle stelle (bianche in quella del Victoria e dorate in quella del Nuovo Galles del Sud) e nel numero di punte delle stelle (da cinque a otto in quella del Victoria e da cinque a nove in quella del Nuovo Galles del Sud).\nCollegamenti esterni.\nhttp://www.ausflag.com.au/new_south_wales.asp"}
{"id": "1538002", "revid": "17654", "url": "https://it.wikipedia.org/wiki?curid=1538002", "title": "Open Reading Frame", "text": ""}
{"id": "1538004", "revid": "1493472", "url": "https://it.wikipedia.org/wiki?curid=1538004", "title": "Societ\u00e0 tedesca di sociologia", "text": "La Societ\u00e0 tedesca di sociologia (\"Deutsche Gesellschaft f\u00fcr Soziologie\" \u2013 DGS) \u00e8 una associazione scientifica per la promozione della ricerca sociologica e del suo insegnamento. \u00c8 una organizzazione non a scopo di lucro che si prefigge come obiettivo il \"discutere problemi sociali, la comunicazione scientifica tra i membri e la promozione della diffusione di conoscenze e di approfondimento sociologico nella societ\u00e0\".\nStoria della DGS.\nLa Societ\u00e0 tedesca di sociologia fu fondata il 3 gennaio 1909 da un gruppo di trentanove scienziati di Berlino, nessuno di loro strettamente da considerare come \"sociologo\". Tra gli altri Rudolf Goldscheid (fondatore) (1870-1931), Ferdinand T\u00f6nnies (primo presidente), Max Weber, Georg Simmel, ed altri. Viene considerata la seconda societ\u00e0 sociologica del suo genere nel mondo. Il primo Presidente Ferdinand T\u00f6nnies la guid\u00f2 fino al 1933, ma a causa della sua opposizione al regime nazista fu costretto nel 1934 a lasciare Il suo paese. La societ\u00e0 rimase silente e inattiva del 1934 al 1946, quando Leopold von Wiese ne prese la presidenza. \nIn essa confluivano nel periodo post bellico le tre principali scuole tedesche di sociologia:\nNel 2008 la societ\u00e0 aveva oltre 1600 iscritti.\nLa rivista della Societ\u00e0 si intitola \"Forum der Deutschen Gesellschaft f\u00fcr Soziologie\" (Forum della Societ\u00e0 tedesca di sociologia)."}
{"id": "1538009", "revid": "93556", "url": "https://it.wikipedia.org/wiki?curid=1538009", "title": "Sport in Italia", "text": "La tradizione sportiva italiana \u00e8 lunga quasi quanto la sua storia: in quasi tutti gli sport, sia individuali che di squadra, l'Italia pu\u00f2 vantare molti successi. Tuttavia, quasi tutte le vittorie negli sport di squadra restano una prerogativa maschile, eccezione fatta per la pallavolo, la pallanuoto e la scherma.\nIl contesto sociale dello sport in Italia.\nLo sport in Italia.\nLo sport in Italia \u00e8 molto popolare: ci sono ben tre quotidiani nazionali che trattano esclusivamente di sport (La Gazzetta dello Sport - facilmente riconoscibile perch\u00e9 stampata su carta rosa - Il Corriere dello Sport-Stadio e Tuttosport) e molte rubriche televisive e radiofoniche, quotidiane o settimanali, sono dedicate a soggetti sportivi (la trasmissione pi\u00f9 seguita \u00e8 La Domenica Sportiva).\nOltre al calcio, molto seguito \u00e8 il ciclismo, che ha la sua pi\u00f9 famosa manifestazione nel Giro d'Italia, una corsa a tappe che attraversa tutta la penisola e che si tiene ogni anno tra la fine di maggio ed i primi giorni di giugno. A questa competizione partecipano non solo atleti italiani, ma anche ciclisti da tutto il mondo.\nUn'altra passione degli italiani \u00e8 l'automobilismo. \u00c8 molto seguito, infatti, di solito in diretta televisiva, il campionato mondiale di Formula 1. In questo campionato corrono le Ferrari, dette le \"rosse\" di Maranello (una piccola citt\u00e0 in provincia di Modena, in cui queste famose macchine da corsa vengono costruite). Popolari come il ciclismo e l'automobilismo sono divenuti, recentemente, lo sci, la pallacanestro, la pallavolo o il tennis, che riscuotono grande favore soprattutto tra i giovani. Meno seguiti di questi sono altri sport, come la pallanuoto, la scherma, l'atletica leggera, l'equitazione, il canottaggio e il tiro al piattello, anche se gli atleti italiani, gli Azzurri, conseguono notevoli risultati in campo internazionale proprio in queste discipline, specie in occasione delle Olimpiadi.\nI dati ISTAT sulla pratica sportiva in Italia.\nNel 2015, sono stimate in oltre 20 milioni le persone di tre anni e pi\u00f9 che dichiarano di praticare uno o pi\u00f9 sport con continuit\u00e0 (24,4%) o saltuariamente (9,8%). L\u2019incidenza dei praticanti sulla popolazione di 3 anni e pi\u00f9 \u00e8 pari al 34,3%.\nTra gli uomini il 29,5% pratica sport con continuit\u00e0 e l\u201911,7% saltuariamente. Per le donne le percentuali sono pi\u00f9 basse, rispettivamente 19,6% e 8,1%. La pratica sportiva continuativa cresce nel tempo per entrambi i generi e in tutte le et\u00e0: dal 15,9% del 1995 al 22,4% nel 2010 fino al 24,5% nel 2015.\nLa pratica dello sport \u00e8 massima tra i ragazzi di 11-14 anni (70,3%, di cui 61% in modo continuativo e 9,3% in modo saltuario) e tende a decrescere con l\u2019et\u00e0.\nSignificative le differenze rispetto al livello di istruzione: pratica sport il 51,4% dei laureati, il 36,8% dei diplomati, il 21,2% di chi ha un diploma di scuola media inferiore e solo il 7,3% di chi ha conseguito la licenza elementare o non ha titoli di studio.\nFra gli sport pi\u00f9 praticati sono da segnalare ginnastica, aerobica, fitness e cultura fisica (25,2% degli sportivi, pari a 5.097.000 persone), il calcio (23%, 4.642.000 persone) e gli sport acquatici (21,1%, 4.265.000 persone). Il nuoto \u00e8 lo sport pi\u00f9 diffuso tra i bambini fino a 10 anni (43,1%), il calcio tra gli under 35 (33,6%), ginnastica, aerobica, fitness e cultura fisica tra gli adulti fino a 59 anni e sopra i 60 anni (27,4%).\nLa categoria delle escursioni e delle passeggiate di almeno di 2\u00a0km, rilevata in maniera esplicita per la prima volta nel 2015, \u00e8 praticata da pi\u00f9 di 1.173.000 persone.\nIl 26,5% della popolazione non pratica uno sport ma svolge attivit\u00e0 fisica, come fare lunghe passeggiate a piedi o in bicicletta, giardinaggio ecc. (15.640.000 persone).\nI sedentari, ossia coloro che dichiarano di non praticare alcuno sport o attivit\u00e0 fisica nel tempo libero, sono oltre 23 milioni (39,1% della popolazione) e aumentano con l\u2019et\u00e0 fino ad arrivare a quasi la met\u00e0 della popolazione di 65 anni e pi\u00f9.\nDiscipline sportive.\nCalcio.\nIl calcio al primo posto in Italia per seguito di tifosi e per appassionati.\nLa nazionale di calcio italiana \u00e8 tra le pi\u00f9 titolate al mondo, seconda solo a quella brasiliana e a pari livello di quella tedesca, avendo vinto 4 Campionati mondiali nel 1934, 1938, 1982 e 2006, due Campionati Europei nel 1968 e 2020, una medaglia d'oro alle Olimpiadi di Berlino 1936 e due di bronzo (con le sue compagini giovanili), alle Olimpiadi di Amsterdam del 1928 e alle Olimpiadi di Atene 2004. Anche le nazionali giovanili sono pluridecorate: La nazionale Under-21 detiene il maggior di successi, 5 a pari merito con la Spagna, dell'Europeo di categoria avvenuti nel 1992, 1994, 1996, 2000 e 2004. La nazionale Under-19, invece, vanta solo un trionfo nell'Europeo di categoria accaduto nel 2003.\nVarie squadre di calcio italiane hanno conquistato numerosi trofei a livello confederale e interconfederale, dando al calcio italiano visibilit\u00e0 internazionale. Si tratta per lo pi\u00f9 del Milan, della Juventus \u2013 il club pi\u00f9 blasonato del Paese\u00a0\u2013 e dell'Inter che, all'ottobre del 2018, hanno conquistato insieme 38 titoli internazionali complessivi (rispettivamente 18, 11 e 9) e che sono considerate dall'IFFHS, organizzazione statistica riconosciuta dalla FIFA, tra i dieci migliori club europei del XX secolo.\nIl campionato italiano dallo scorso anno manda in Champions ben 4 squadre e 3 squadre in Europa (compresa la vincitrice della Coppa Italia).\nL'attuale capocannoniere della Nazionale di calcio italiana \u00e8 Gigi Riva, con 35 reti. Tra i calciatori italiani di fama internazionale ricordiamo: Roberto Baggio, Franco Baresi, Giuseppe Bergomi, Gianluigi Buffon, Antonio Cabrini, Fabio Cannavaro, Alessandro Del Piero, Giacinto Facchetti, Claudio Gentile, Paolo Maldini, Sandro Mazzola, Valentino Mazzola, Alessandro Nesta, Andrea Pirlo, Gianni Rivera, Paolo Rossi, Gaetano Scirea, Marco Tardelli, Francesco Totti e Dino Zoff.\nTra gli allenatori di fama internazionale: Carlo Ancelotti, Fabio Capello, Marcello Lippi, Vittorio Pozzo, Claudio Ranieri, Nereo Rocco, Arrigo Sacchi e Giovanni Trapattoni.\nSport motoristici.\nL'Italia vanta ottime tradizioni negli sport del motore. Celebri nel mondo sono gli autodromi di Monza e di Imola (dedicato ad Enzo Ferrari ed al suo primogenito Dino), il circuito del Mugello e di Misano Adriatico (dedicato al pilota motociclistico Marco Simoncelli).\nAutomobilismo.\nNell'automobilismo, il secondo sport nel Paese per numero di appassionati, altrettanto importante \u00e8 il palmar\u00e8s delle marche e dei piloti italiani, dalla Formula 1 alle corse di durata ai rally. Nella velocit\u00e0, dalle prime corse del '900, Fiat, Alfa Romeo, Maserati (unica casa italiana a vincere, per due volte, la 500 miglia di Indianapolis), Ferrari, Abarth e Lancia, hanno vinto nelle gare pi\u00f9 importanti (Targa Florio, Rally d'Italia, Mille Miglia, 24 Ore di Le Mans, N\u00fcrburgring, Carrera Panamericana) e conquistato titoli mondiali e continentali in tutte le categorie.\nIn Formula 1, la Scuderia Ferrari detiene il record di titoli per piloti e costruttori, di vittorie per singole gare e di presenza ininterrotta dalla istituzione del campionato del mondo, nel 1950. Dalle origini, i piloti pi\u00f9 rappresentativi sono: Nazzaro, Cagno, Lancia, Antonio Ascari, Campari, Brilli-Peri, Borzacchini, Fagioli, Bordino, Masetti, Materazzi, Nuvolari, Varzi, Biondetti, Alberto Ascari, Villoresi, Taruffi, Musso, Castellotti, Baghetti, Bandini, Scarfiotti, Luciano Bianchi, Merzario, Alboreto, Patrese, Baldi, Trulli, Fisichella, Pirro, Capelli e Rinaldo Capello (quest'ultimo nelle gare di endurance)\nNelle corse su strada, la Targa Florio, la Mille Miglia, la Coppa Acerbo e il Giro di Sicilia sono tra le pi\u00f9 antiche e celebri corse della storia. Nei rally, Lancia (con le indimenticabili Fulvia HF, Stratos, 037 e Delta) e Fiat (124 spyder, 131-Abarth), vantano numerosi titoli mondiali, costruttori e piloti (Munari, Biasion, Alessandro Fiorio, Alessandro Fassina), e titoli continentali (Pinto, Munari, Verini, Carello, Vudafieri, \"Tony\" Fassina, Biasion, Capone, Tabaton, Cerrato, Liatti, Bertone, Navarra, Andreucci, Travaglia e Basso, campione 2006 con la Fiat Grande Punto).\nMotociclismo.\nNel motociclismo, i grandi campioni del passato, come Arcangeli, Masetti, Ubbiali, Provini e Giacomo Agostini, il pilota pi\u00f9 titolato della storia del Motomondiale, (15 volte iridato nelle classi 350 e 500 c.c. con 10 vittorie al Tourist Trophy) sono degnamente seguiti dai campioni del presente, Max Biaggi, Loris Capirossi e Valentino Rossi, ben nove volte campione del mondo nelle varie classi.\nI marchi Bianchi, Aprilia, Beta Motor, Cagiva, Gilera, Guzzi, MV Agusta, TM Racing, Benelli e Ducati hanno vinto le corse pi\u00f9 prestigiose e conquistato campionati mondiali in tutte le categorie.\nTony Cairoli \u00e8 l'italiano pi\u00f9 titolato nel Motocross, mentre nella categoria femminile (WMX) Kiara Fontanesi \u00e8 la pi\u00f9 titolata al mondo, con 6 campionati vinti di cui 4 consecutivi.\nMotonautica.\nLa motonautica ha una lunga storia legata al paese Italiano. Con la fondazione della Federazione Italiana Motonautica nel 1923 il cui presidente era Ferdinando di Savoia, questo sport ha da subito attirato personaggi di spicco dell'epoca con frequentatori dei primi eventi di spicco tra i quali Guglielmo Marconi, Benito Mussolini, D'Annunzio. Lo sport in Italia \u00e8 cresciuto in particolare dagli anni 70 in avanti ed annovera tra i presidenti della propria federazione Angelo Moratti e successivamente Massimo Moratti. Nel 1929 nacque il Raid Pavia-Venezia, la gara motonautica pi\u00f9 lunga al mondo per l'epoca. Negli anni 30 Gabbriele D\u2019Annunzio, mise in palio per le gare di Gardone, la Coppa dell\u2019Oltranza. I principali centri della Motonautica Italiana si stabilirono nell'area Lombarda ed in particolare a Como, Milano.\nTra i pi\u00f9 grandi della motonautica italiana \u00e8 certamente Renato Molinari, pilota dalle doti eccezionali, pluricampione mondiale in Formula 1 e in molte altre categorie internazionali. Pi\u00f9 recentemente un campione sfornato dalla motonautica azzurra \u00e8 Guido Cappellini che nella classe internazionale pi\u00f9 importante, la Formula 1, ha vinto pi\u00f9 mondiali di chiunque altro nella storia. Nella motonautica moderna tra gli azzurri di spicco corrono ancora oggi Alex Carella (quattro volte campione del mondo) e Francesco Cantando. Oltre alla Formula 1 motonautica, il Campionato del Mondo Aquabike (moto d'acqua) \u00e8 stato disputato nelle acque di Piemonte Lombardia Puglia e Sardegna.\nBaseball.\nIn Italia il baseball \u00e8 praticato dal 1887, ma solo nel 1948 in Italia si former\u00e0 la prima federazione. La nazionale italiana vanta un ruolo di tutto rispetto in ambito europeo, infatti vanta agli Europei ben 10 ori, 16 argenti e 3 bronzi, che ne fanno la seconda potenza del continente (dietro solo ai Paesi Bassi). Ha ospitato 7 volte il campionato europeo (l'ultima volta nel 1999). Non ha mai ottenuto una medaglia n\u00e9 alle Olimpiadi n\u00e9 ai Mondiali, il miglior risultato \u00e8, rispettivamente, 6\u00b0 (alle Olimpiadi di Sidney e alle Olimpiadi di Atlanta) e 4\u00ba posto (ai Mondiali del 1998). Ha ospitato ben 4 volte il campionato mondiale (nel 1978, 1988, 1998 e insieme ad altre nazioni europee nel 2009). Nel campionato italiano\nla squadra pi\u00f9 titolata \u00e8 il Nettuno con 17 scudetti. In Coppa Europa le squadre italiane hanno quasi sempre brillato. La squadra italiana, nonch\u00e9 la squadra europea, che ha vinto pi\u00f9 Coppe, \u00e8 il Parma (con 13 vittorie). Altre squadre italiane che hanno vinto l'European Cup sono il gi\u00e0 citato Nettuno (con 5 vittorie), il Rimini (con 4), la Fortitudo Bologna (con 4), il Milano (con 3) e il Grosseto (con una sola vittoria).\nPallacanestro.\nLa pallacanestro (o basket), in Italia, \u00e8 il secondo sport di squadra, per seguito di tifosi e per tesserati, dopo il calcio (1.252.454 spettatori nei palazzetti nella stagione 2005/06 della Lega A). Questa disciplina \u00e8 sempre stata avara di trofei mondiali, visto il monopolio statunitense, sovietico e jugoslavo, ma negli anni '90 anche la Nazionale, cos\u00ec come i club, ha attraversato un buon momento, grazie ad una generazione di campioni senza precedenti.\nIl bilancio maschile italiano nei Campionati Europei (ospitati 3 volte: 1969, 1979 e 1991) \u00e8 di 10 trofei, nel dettaglio: 2 ori (1983, 1999), 4 argenti (1937, 1946, 1991, 1997) e 4 bronzi (1971, 1975, 1985, 2003). L'Italia non ha ancora vinto un Campionato Mondiale, manifestazione mai ospitata. Alle Olimpiadi, la nazionale si \u00e8 aggiudicata due medaglie d'argento, a Mosca nel 1980 e ad Atene, nel 2004. Dopo quest'ultimo successo, gli azzurri non hanno pi\u00f9 brillato.\nLa pallacanestro femminile, monopolio della Russia (22 vittorie in 30 edizioni), ha riservato negli Europei un oro (1938), un argento (1995) e un bronzo (1974), mentre \u00e8 anch'essa sempre rimasta a secco ai Mondiali.\nPallavolo.\nLa pallavolo ha un'ottima tradizione in Italia. La nazionale maschile vanta nei campionati europei (ospitati nel 1948 e nel 2005 a Roma e nel 1971 a Milano) 7 ori (1989, 1993, 1995, 1999, 2003, 2005 e 2021), 2 argenti (1991, 2001) e 2 bronzi (1948, 1997); ai Mondiali, invece, il bilancio diminuisce, ma rimane di altissimo livello: 3 ori consecutivi (1990, 1994, 1998) ed il quarto sfuggito proprio quando si giocavano a Roma (1978): sconfitti dai russi, gli azzurri ottennero anche l'unica medaglia d'argento mondiale (1978). Curiosamente mancano i bronzi mondiali. Nel 2010, tuttavia, torneranno i mondiali a Roma. L'Italia si \u00e8 anche aggiudicata una medaglia d'oro al torneo di Coppa del Mondo (da non confondere con i Mondiali), una medaglia d'argento ed una di bronzo. La Nazionale Italiana inoltre venne riconosciuta e premiata dalla Federazione Internazionale della Pallavolo (FIVB), come la squadra del XX secolo, e tra i giocatori a ricevere l'alloro di pallavolista del secolo fu Lorenzo Bernardi.\nNella pallavolo femminile invece, ai Mondiali, le azzurre hanno conquistato il primo oro nell'edizione in terra tedesca (2002) dopo una straordinaria gara con gli USA. In campo Europeo, storicamente dominato prima dall'Unione Sovietica e poi dalla Russia (13 ori in 26 edizioni), gli ori arrivano nel 2007, nel 2009 e nel 2021 e si aggiungono ai 2 argenti (2001, 2005) ed ai 2 bronzi (1989, 1999) a cui si aggiunge anche una Coppa del Mondo vinta nel novembre 2007.\nRugby a 15.\nGiunto in Italia negli anni dieci del XX secolo dalla Francia, i principali centri furono all'epoca Torino e Milano, teatri dei primi incontri dimostrativi. Dopo la prima guerra mondiale Stefano Bellandi, che gi\u00e0 si era speso per diffondere il rugby prima del conflitto, intraprese varie attivit\u00e0 di propaganda fino a riuscire a convincere i vari club a formare nel 1927 un comitato promotore, nel 1928 la Federazione Italiana Rugby e, nel 1929, la Nazionale e il primo campionato. Negli anni cinquanta si fecero conoscere all'estero giocatori come Sergio Lanfranchi, Mario Battaglini e Paolo Rosi e le varie squadre di club italiane effettuarono \"tourn\u00e9e\" in Francia e in Inghilterra.\nNel 1987, la Nazionale italiana prese parte alla prima Coppa del Mondo e disput\u00f2 l'incontro inaugurale del torneo subendo una netta sconfitta contro la Nuova Zelanda; la prima vittoria contro la , avvenuta nella finale di Coppa Europa del 1997, e quelle successive nei test match contro e favorirono l'ammissione dell'Italia nel Cinque Nazioni, che cos\u00ec divenne Sei Nazioni a partire dal 2000. Dal 2010 la Federazione italiana ha due club-franchigia (Benetton e Zebre) militanti in un campionato transnazionale, lo United Rugby Championship, che comprende anche squadre provenienti da Galles, Scozia, Irlanda e Sud Africa.\nCiclismo.\n\u00c8 praticato soprattutto su strada, mentre la versione su pista ha segnato il passo negli ultimi anni. Le maggiori competizioni italiane sono il Giro d'Italia, tra le corse a tappe, che rappresenta una delle tre competizioni ciclistiche del Grande Giro, e la Milano-Sanremo, la Strade Bianche e il Giro di Lombardia tra le corse di un giorno. Inoltre si corre anche la Tirreno-Adriatico un'importante corsa a tappe di breve durata ad inizio stagione. Il ciclismo \u00e8 stato lo sport pi\u00f9 seguito in Italia dalla fine dell'Ottocento e per tutta la prima met\u00e0 del novecento. Le strade del Giro d'Italia erano piene di gente, come del resto ai nostri giorni, e il ciclismo era il primo sport nazionale. I nomi dei grandi ciclisti italiani dell'epoca sono quelli di Girardengo, Brunero, Binda, Bottecchia, Guerra, Coppi e Bartali.\nDagli anni sessanta in poi, nonostante fosse ancora uno sport molto seguito, a causa della diffusione dell'automobile il ciclismo ha subito una grave crisi, lasciando pian piano al calcio i riflettori di sport pi\u00f9 amato dagli italiani. Negli ultimi anni inoltre, gli scandali a ripetizione legati al doping hanno ulteriormente ridotto l'interesse dei tifosi verso questo sport. Ciononostante il Giro d'Italia \u00e8 ancora molto seguito e nei venti giorni in cui si corre, il numero di appassionati che segue questa competizione per le strade o in televisione \u00e8 ancora molto alto.\nGrandi campioni Italiani di ciclismo dell'\"epoca moderna\" sono: Gastone Nencini, Felice Gimondi, Franco Bitossi, Vittorio Adorni, Francesco Moser, Giuseppe Saronni, Moreno Argentin, Maurizio Fondriest, Gianni Bugno, Claudio Chiappucci, Franco Chioccioli, Mario Cipollini, Paolo Savoldelli, Ivan Gotti, Stefano Garzelli, Gilberto Simoni, Alessandro Petacchi, Paolo Bettini, Damiano Cunego, Ivan Basso, Alessandro Ballan e Vincenzo Nibali. Un discorso a parte merita il \"Pirata\" Marco Pantani, che con le sue imprese in salita ha riacceso la passione degli italiani per il ciclismo come ai tempi eroici. \u00c8 ricordato soprattutto per aver vinto nel 1998 Giro d'Italia e Tour de France, la corsa ciclistica pi\u00f9 importante al mondo, restituendo la vittoria nella \"grande Boucle\" ai colori italiani a 33 anni dal trionfo di Felice Gimondi. Pantani \u00e8 tragicamente scomparso il 14 febbraio 2004.\nLacrosse.\nIl lacrosse in Italia \u00e8 uno sport ancora molto giovane e viene praticato da alcune societ\u00e0 con sede in varie citt\u00e0. Il primo campionato si \u00e8 svolto nel 2009-2010 e la squadra pi\u00f9 titolata sono i Pellicani Bocconi di Milano. La nazionale italiana \u00e8 molto giovane ed ai Mondiali del 2010 \u00e8 arrivata 19\u00aa su 30 nazioni partecipanti.\nPallamano.\nLe nazionali non hanno mai brillato, ma il campionato gode comunque di un buon seguito nelle zone dove \u00e8 praticato.\nPallanuoto.\nNella pallanuoto, l'Italia vanta un'ottima tradizione. La nazionale maschile (detta \"Settebello\") ha vinto l'oro olimpico in tre occasioni Londra 1948 (XIV Olimpiade), Roma 1960 (XVII Olimpiade) e Barcellona 1992 (XXV Olimpiade). Ha inoltre vinto 4 titoli mondiali (1978, 1994 , 2011 e 2019), 3 titoli europei (1947, 1993 e 1995) e 1 coppa del mondo (1993). La Nazionale femminile (detta \"Setterosa\") ha vinto l'oro alle Olimpiadi di Atene del 2004, oltre a 2 titoli mondiali e 4 titoli europei.\nHockey.\nHockey su ghiaccio.\nL'hockey su ghiaccio italiano nasce ufficialmente a Milano nel 1924, e nei primi anni domina in campionato l'Hockey Club Milano, che per ordine del governo fascista nel 1937 si fonde con l'altra milanese dei Diavoli Rossoneri e prosegue a primeggiare. Dopo la seconda guerra mondiale l'hockey italiano esce dalla Federazione Italiana Sport Invernali e viene fondata la Federazione Italiana Hockey Ghiaccio, che nel 1952 viene sostituita dalla FISG. Dopo il conflitto tornano a separarsi le due squadre di Milano, e l'HC Milano vince la maggior parte degli scudetti. Problemi economici portano le due milanesi a riunirsi nel 1957 e due anni dopo ha momentaneamente fine il primato in Italia della citt\u00e0 meneghina.\nIl nuovo dominatore diventa il Cortina, che tra la fine degli anni cinquanta e la met\u00e0 degli anni settanta vince 14 scudetti. Negli anni successivi si contendono lo scudetto l'Hockey Club Bolzano e l'Hockey Club Gardena fino alla fine degli anni ottanta, quando per alcuni anni tornano a vincere squadre lombarde, le milanesi Saima e Devils in particolare, e le squadre italiane in generale cominciano a ben figurare nelle competizioni europee per club. Nella seconda met\u00e0 degli anni novanta l'hockey italiano entra in crisi e torna a primeggiare il Bolzano con 5 scudetti. Negli anni successivi nel duello tra Milano e Bolzano si inserisce l'Asiago, che tra il 2001 e il 2015 vince 5 titoli. Nel 2014 vince il primo titolo il Ritten Sport di Renon, che si ripeter\u00e0 negli anni successivi. Nel 2016 scompare la massima serie del campionato italiano e le migliori otto squadre partecipano invece alla Alps Hockey League con squadre slovene e austriache; il titolo nazionale viene assegnato calcolando gli incontri della \"league\" tra squadre italiane.\nNuoto.\nNel 1899 viene fondata la Federazione Italiana Rari Nantes (FIRN), dalle cui ceneri nasce nel 1930 la Federazione Italiana Nuoto (FIN). I primi nuotatori italiani a partecipare alle Olimpiadi furono Paolo Bussetti e Fabio Mainoni ai Giochi di Parigi 1900, mentre la prima squadra azzurra ufficiale fu quella che prese parte all'edizione di Londra 1908. Dai campionati Europei giunse la prima medaglia internazionale grazie a Giuseppe Perentin nell'edizione di Bologna 1927, argento nei 1500 metri stile libero, mentre il primo successo fu quello di Paolo Pucci, vincitore nel 1958 dei 100 s.l. In quel periodo il CONI fa costruire i primi Centri di Addestramento al Nuoto. Nel gennaio 1966 vi fu la tragedia di Brema, incidente aereo nel quale persero la vita, tra gli altri, i nuotatori della Nazionale Bruno Bianchi, Amedeo Chimisso, Sergio De Gregorio, Dino Rora, Carmen Longo, Luciana Massenzi, Daniela Samuele, l'allenatore Paolo Costoli e il telecronista Nico Sapio, che si stavano recando a un meeting internazionale.\nI primi grandi successi internazionali arrivano negli anni settanta con Novella Calligaris, che si aggiudica una medaglia d'argento e due di bronzo alle Olimpiadi di Monaco del 1972, e diventa campionessa e primatista mondiale dei 1500 stile libero alla prima edizione dei Mondiali, Belgrado 1973. La staffetta 4x100 s.l. conquista la prima medaglia italiana ai campionati del mondo nel nuoto maschile aggiudicandosi il bronzo nell'edizione di Cali 1975. Qualche anno dopo si affermano talenti come Stefano Battistelli, bronzo alle Olimpiadi nei 400 misti nel 1988 e nei 200 dorso nel 1992, Giorgio Lamberti, campione e primatista mondiale nei 200 stile libero nel 1991, e Luca Sacchi, bronzo olimpico nei 400 misti a Barcellona 1992. Negli anni successivi il movimento nazionale cresce e ai Giochi di Sydney 2000 arriva la prima medaglia d'oro olimpica italiana nel nuoto per merito di Domenico Fioravanti, che trionfa nei 100 rana, ripetendosi qualche giorno dopo nei 200. Nella stessa rassegna esplode anche Massimiliano Rosolino, oro nei 200 misti, argento nei 400 stile libero e bronzo nei 200 stile libero. Alle Olimpiadi di Atene 2004 emerge Federica Pellegrini con la medaglia d'argento nei 200 stile libero. Tra i grandi risultati che l'atleta veneta otterr\u00e0 in seguito vi sono la medaglia d'oro alle Olimpiadi di Pechino 2008, sempre nei 200 stile libero, 6 medaglie d'oro ai Mondiali (l'ultima nei 200 s.l. nell'edizione del 2019) e 7 agli Europei in vasca lunga, oltre a stabilire 9 record del mondo in vasca lunga e 2 in vasca corta.\nAlle Olimpiadi di Pechino arriva anche l'argento di Alessia Filippi negli 800 stile libero, che nella stessa specialit\u00e0 vince l'oro ai Mondiali di Roma 2009. Tra il 2005 e il 2008, l'Italia conquista 18 medaglie ai campionati mondiali, di rilievo i due ori di Filippo Magnini nei 100 s.l., e 42 medaglie europee. Nel 2008, i quasi sei milioni di italiani che praticano il nuoto testimoniano i progressi della disciplina nel Paese. Ai Mondiali romani del 2009, oltre a 2 ori della Pellegrini e a quello della Filippi, arriva anche la prima medaglia d'oro nel nuoto in acque libere per mano di Valerio Cleri, che vince la gara sui 25\u00a0km. Sulla stessa distanza vince l'oro ai Mondiali di Barcellona 2013 Martina Grimaldi, che era stata l'unica atleta italiana tra maschile e femminile ad andare sul podio alle Olimpiadi di Londra 2012, conquistando il bronzo nella 10\u00a0km. Agli Europei del 2014 e del 2016, il nuoto azzurro raccoglie un totale di 16 ori, 16 argenti e 22 bronzi. Ai Mondiali del 2015 a Kazan gli azzurri si aggiudicano 14 medaglie tra le quali spicca quella d'oro nei 1500 s.l. di Gregorio Paltrinieri, che ripete l'impresa alle Olimpiadi di Rio del 2016 e ai Mondiali del 2017. A Rio Gabriele Detti si aggiudica due bronzi nei 400 e nei 1500 stile libero, mentre trionfa negli 800 s.l. ai Mondiali del 2017.\nSlittino.\nIn Italia lo slittino \u00e8 diffuso quasi esclusivamente nella zona del Trentino-Alto Adige e tutti i pi\u00f9 grandi campioni italiani provengono da quella regione. L'unico tracciato artificiale omologato per prove di livello internazionale \u00e8 il Cesana Pariol, costruito per i XX Giochi olimpici invernali di Torino. A causa degli elevati costi di gestione questa pista, che ha ospitato anche alcune tappe di Coppa del Mondo, una edizione dei campionati europei e una rassegna iridata, \u00e8 di fatto inattiva dal 2011. L'unico altro tracciato italiano in cui in passato si sono disputate gare internazionali \u00e8 quello di Valdaora, una pista naturale che ora non risponde pi\u00f9 ai criteri imposti dalla FIL per le gare su pista artificiale, ma in cui si corrono ancora gare su pista naturale. L'unico altro impianto in Italia ad aver ospitato eventi internazionali \u00e8 la \"pista Eugenio Monti\" di Cortina d'Ampezzo, che ospit\u00f2 nel 1953 la rassegna continentale di slittino e le gare di bob dei VII Giochi olimpici invernali, ma dopo gli europei del 1953 non si disput\u00f2 pi\u00f9 alcuna gara di slittino, non rientrando nei parametri voluti dalla FIL, ma esclusivamente di bob e skeleton.\nL'Italia \u00e8 seconda come numero di ori nel medagliere olimpico dietro alla Germania ed \u00e8 terza a livello di campionati europei, mondiali e Coppe del Mondo dopo Germania e Austria. Il migliore azzurro \u00e8 stato Armin Z\u00f6ggeler con due ori, un argento e tre bronzi olimpici nel singolo (unico atleta nella storia delle Olimpiadi a salire sul podio in sei edizioni consecutive nella stessa disciplina individuale), oltre a sei titoli iridati, quattro europei e dieci Coppe del Mondo. Altri grandi slittinisti sono stati Paul Hildgartner, l'unico in grado di conquistare l'oro sia nel singolo che nel doppio a Olimpiadi, europei e mondiali e vincitore di tre Coppe del Mondo nel singolo, Erika Lechner, prima azzurra ad aggiudicarsi un oro in una olimpiade invernale, e Gerda Weissensteiner, che dopo aver vinto tutto nello slittino conquist\u00f2 una medaglia olimpica anche nel bob, divenendo l'unica italiana a salire sul podio dei Giochi in due diversi sport. Di rilievo anche le carriere di Walter Au\u00dfendorfer, Sigisfredo Mair, Walter Plaikner, Karl Brunner, Peter Gschnitzer, Ernst Haspinger, Marie-Luise Rainer, Hansj\u00f6rg Raffl, Veronika Oberhuber, Kurt Brugger, Gerhard Plankensteiner, Oswald Haselrieder, Christian Oberstolz, Patrick Gruber, che, insieme ai fratelli Arnold, Norbert e Wilfried Huber (oltre a G\u00fcnther che gareggiava nel bob), hanno conquistato tutte le altre medaglie olimpiche, gli ori mondiali e le Coppe del Mondo per l'Italia.\nTennis.\nLa Federazione Italiana Lawn Tennis (tennis su prato) fu fondata il 18 maggio 1910 a Firenze, e prese l'odierno nome Federazione Italiana Tennis nel 1946. La prima partecipazione dell'Italia alla Coppa Davis si ebbe nel 1922. Nel 1930 venne disputata a Milano la prima edizione degli Internazionali d'Italia. Dopo la seconda guerra mondiale si affermarono a livello internazionale grandi tennisti come Gianni Cucelli, i fratelli Marcello e Rolando Del Bello, Fausto Gardini, Beppe Merlo e in seguito Orlando Sirola e Nicola Pietrangeli. Quest'ultimo fu il primo tennista italiano a vincere un torneo del Grand Slam, il Roland Garros, dove trionf\u00f2 due volte in singolare nel 1959 e 1960, una in doppio e una nel doppio misto. Vinse inoltre due edizioni degli Internazionali d'Italia e fu il n\u00ba 3 del mondo in singolare nel 1959 e nel 1960.\nL'Italia \u00e8 una delle poche nazioni che hanno preso parte a tutte le edizioni della Fed Cup, la cui prima edizione fu disputata nel 1963. Negli anni '70 sorge il Centro Tecnico Nazionale di Formia, affidato a Mario Belardinelli, che vede la crescita di grandi giocatori come Adriano Panatta, Corrado Barazzutti, Paolo Bertolucci e Tonino Zugarelli. Son questi quattro giocatori a far parte nel 1976 della squadra italiana che conquista la Coppa Davis in Cile. Quello stesso anno Panatta diventa il secondo italiano a vincere un torneo del Grande Slam trionfando a Parigi, contribuendo alla diffusione dello sport nel Paese. Altre finali di Davis furono perse dall'Italia nel 1977, nel 1979, nel 1980 e nel 1998, unica finale disputata in Italia.\nNegli anni 2000 e 2010 il tennis femminile italiano raggiunse grandi traguardi con atlete come Flavia Pennetta, Francesca Schiavone, Roberta Vinci e Sara Errani, tutte entrate nella top 10 della classifica mondiale. La Schiavone \u00e8 la prima italiana a vincere un torneo del Grande Slam, con il trionfo al Roland Garros nel 2010. La Pennetta \u00e8 la prima tra tennis italiano maschile e femminile a vincere gli US Open, dove nel 2015 sconfisse in finale la Vinci che in semifinale riusc\u00ec nell'impresa di superare la padrona di casa e n\u00ba 1 del mondo Serena Williams. La Errani \u00e8 stata la pi\u00f9 costante e la pi\u00f9 vincente di sempre, chiudendo per due anni consecutivi in Top Ten con il ranking pi\u00f9 alto. Grazie a queste atlete, la squadra italiana vinse la Fed Cup nel 2006, 2009, 2010 e 2013.\nVela.\nNella seconda domenica di ottobre nel Golfo di Trieste si disputa la Barcolana: istituita nel 1969, \u00e8 oggi la regata pi\u00f9 grande del mondo.\nTra le pi\u00f9 note veliste ricordiamo, tra gli altri, Alessandra Sensini.\nGinnastica.\nIl 17 marzo 1844 venne istituita la Reale Societ\u00e0 Ginnastica di Torino, la societ\u00e0 sportiva pi\u00f9 antica d'Italia, da parte del ginnasta svizzero Rodolfo Obermann, chiamato in Italia da re Carlo Alberto di Savoia. Il 15 marzo 1869 venne fondata invece a Venezia la Federazione Ginnastica d'Italia, la prima federazione sportiva della storia d'Italia. Per quanto concerne i risultati, nella ginnastica ritmica, le atlete azzurre hanno vinto un argento olimpico ad Atene nel 2004 e la medaglia d'oro ai mondiali di Baku nel 2005 superando le squadre dell'est, specialmente la Russia, che da sempre detengono il monopolio in questo sport. Dal 2009 al 2011 hanno ottenuto per 3 anni di fila il titolo mondiale e nel 2012 hanno vinto l'argento nelle Olimpiadi a Londra. Vanessa Ferrari \u00e8 stata pluricampionessa mondiale ed europea di ginnastica artistica\nAltri sport.\nGrandi successi sono stati raccolti nello sci e nella scherma. Il 27 gennaio 2007, inoltre, la gardenese Carolina Kostner ha conquistato la prima medaglia d'oro italiana nel pattinaggio di figura femminile vincendo gli Europei che si sono svolti a Varsavia. Nello sci alpino ricordiamo la figura di Zeno Col\u00f2, primo oro olimpico nello sci.\nWalk of Fame dello sport italiano.\nIl 7 maggio 2015 \u00e8 stata inaugurata nel Parco olimpico del Foro Italico a Roma la Walk of Fame dello sport italiano, un percorso stradale lastricato con targhe dedicate ad ex atleti dello sport italiano che si sono particolarmente distinti a livello internazionale. Durante la cerimonia sono state scoperte 100 targhe recanti i nomi di ex atleti scelti dalla Commissione atleti del CONI e il presidente del CONI Giovanni Malag\u00f2 ha annunciato che negli anni successivi sarebbero state aggiunte nuove targhe con i nomi di altri ex-atleti italiani di rilevanza internazionale. A tutto il maggio 2018 erano 117 gli ex atleti che avevano ricevuto questo riconoscimento."}
{"id": "1538012", "revid": "124420426", "url": "https://it.wikipedia.org/wiki?curid=1538012", "title": "Acido ricinoleico", "text": "L'acido ricinoleico \u00e8 un acido grasso che in natura si trova esterificato (trigliceride) nei semi del ricino.\n\u00c8 un acido carbossilico alifatico insaturo a 18 atomi di carbonio. Si tratta di un liquido oleoso, solubile in alcol ed etere, stabile all'aria. \u00c8 destrogiro.\nImpieghi.\nIn passato il trigliceride dell'acido ricinoleico (ricinoleina) veniva utilizzato come lassativo; oggi il suo utilizzo \u00e8 prevalentemente industriale."}
{"id": "1538015", "revid": "102408078", "url": "https://it.wikipedia.org/wiki?curid=1538015", "title": "Carla Tozzi", "text": "Biografia.\nDiplomata ISEF, vinse 3 Campionati Nazionali Universitari Primaverili consecutivi, nel 1976, 1977 e 1978 a Rieti. Realizz\u00f2 2 record italiani nell'atletica leggera nella staffetta 4x400 m (1975) e nella staffetta 4x200 m (1975). Ha gareggiato per il CUS Torino, per il FIAT Torino e per il FIAT OM Brescia. Attualmente \u00e8 docente di Educazione fisica nella scuola secondaria di secondo grado Europa Unita (Chivasso, TO)."}
{"id": "1538016", "revid": "599013", "url": "https://it.wikipedia.org/wiki?curid=1538016", "title": "Sagna", "text": ""}
{"id": "1538017", "revid": "30300", "url": "https://it.wikipedia.org/wiki?curid=1538017", "title": "Nazionale di baseball italiana", "text": ""}
{"id": "1538019", "revid": "1342360", "url": "https://it.wikipedia.org/wiki?curid=1538019", "title": "Pallone d'oro 1961", "text": "L\u2019edizione 1961 del Pallone d'oro, 6\u00aa edizione del premio calcistico istituito dalla rivista francese \"France Football\", fu vinta dall'italo-argentino Omar S\u00edvori (Juventus), primo calciatore militante del campionato italiano di Serie A ad aggiudicarne il trofeo.\nI giurati che votarono furono 19, provenienti da Austria, Belgio, Bulgaria, Cecoslovacchia, Francia, Germania Ovest, Grecia, Inghilterra, Italia, Jugoslavia, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica."}
{"id": "1538021", "revid": "339392", "url": "https://it.wikipedia.org/wiki?curid=1538021", "title": "Yugoslav New Wave", "text": ""}
{"id": "1538037", "revid": "3732", "url": "https://it.wikipedia.org/wiki?curid=1538037", "title": "Claudio Costa (medico)", "text": "Biografia.\nFiglio di Francesco Costa (detto Checco), organizzatore di gare motociclistiche internazionali sul Circuito di Imola, di cui fu uno degli ideatori, Claudio Costa \u00e8 fratello di Carlo, per anni \"speaker\" dell'autodromo.\nLa passione per le azioni di salvataggio nei confronti dei piloti motociclisti ebbe inizio proprio sul Circuito di Imola: il 22 aprile 1957 Claudio Costa soccorse Geoffrey Duke dopo una rovinosa caduta alla curva delle Acque minerali con la sua Gilera, mentre gareggiava nella classe 500 della Coppa d'Oro Shell, competizione organizzata dal padre. In quell'occasione Costa trascin\u00f2 Duke fuori dalla pista, oltre a spostare la moto dalla traiettoria degli altri concorrenti.\nIl 3 marzo 1967 si laurea in medicina. Successivamente consegue tre specializzazioni: nel 1971 in Clinica ortopedica e traumatologica, nel 1973 in Fisio-chinesiterapia ortopedica e nel 1980 in Medicina dello sport.\nIn occasione della prima edizione della 200 miglia di Imola, nel 1972, Costa, insieme ad alcuni colleghi suoi amici appassionati di motociclismo, fornisce assistenza sanitaria ai piloti in caso di caduta con l'aiuto del \"life-jacket\", uno speciale giubbotto contenente il necessario per il primo soccorso, messo a punto da Costa l'anno precedente. I piloti del \"circus\", che apprezzarono molto il servizio, cercarono di convincere Costa e il suo team a seguirli su tutte le piste del motomondiale. Per ammissione dello stesso Costa, lui e la sua \u00e9quipe si lasciarono convincere \"senza troppa fatica\", data la loro passione. Nel 1974 Giacomo Agostini, molto sensibile sui temi della sicurezza dei piloti, volle Costa al suo fianco in occasione del suo debutto oltreoceano, alla 200 miglia di Daytona, da lui vinta.\nPer i primi anni il servizio venne espletato raggiungendo in automobile i vari circuiti con borsa medica al seguito, ma nel 1976 il dottor Costa immagin\u00f2 di poter disporre d'un automezzo appositamente attrezzato per interventi di primo soccorso anche complessi, adatti per fronteggiare le crisi post-traumatiche iniziali e consentire un pi\u00f9 sicuro trasporto in ospedale. L'idea venne sottoposta all'amico del padre Gino Amisano, che finanzi\u00f2 interamente l'iniziativa: nacque cos\u00ec la Clinica Mobile.\nNel 1988 una nuova clinica mobile, molto simile a quella attuale, \u00e8 stata inaugurata all'Autodromo di Imola alla presenza di Giacomo Agostini e Kenny Roberts.\nPer oltre tre decenni Claudio Costa \u00e8 stato la figura medica di riferimento dei piloti motociclisti, divenendo molto conosciuto ed apprezzato anche dagli appassionati di questo sport. Dice addio alle corse ed alla clinica mobile il 17 marzo 2014. Designa come proprio successore il dottor Michele Zasa (classe 1979), medico parmigiano. Con la nuova direzione \u00e8 cambiata anche la sede della clinica mobile, che \u00e8 stata trasferita a Parma."}
{"id": "1538039", "revid": "2124998", "url": "https://it.wikipedia.org/wiki?curid=1538039", "title": "Mary Stuart Masterson", "text": "Carriera.\nMary Stuart Masterson nasce a New York dal regista e produttore cinematografico Peter Masterson e l'attrice Carlin Glynn, nota al pubblico per l'interpretazione di Brenda Baker, madre di \"Sam\" (Molly Ringwald), in \"Sixteen Candles - Un compleanno da ricordare\" (1984). Inizia i suoi studi nei teatri di New York con Robert Downey Jr. e Jon Cryer.\nLa Masterson fa la sua prima apparizione nel cinema nel film del \"La fabbrica delle mogli\" (1975). In seguito recita accanto a Sean Penn in \"A distanza ravvicinata\" (1986), mentre l'anno successivo \u00e8 tra i protagonisti del film di John Hughes \"Un meraviglioso batticuore\" (1987), diventando uno dei personaggi cinematografici che vengono associati al fenomeno anni '80 chiamato Brat Pack.\nAltri film di cui \u00e8 stata protagonista e che ne hanno fatto aumentare la popolarit\u00e0 sono \"Pomodori verdi fritti alla fermata del treno\" (1991) e \"The Sisters\" (2005). Nel 2003 ha recitato e cantato nel musical \"Nine\", \"performance\" per la quale ha ottenuto una candidatura al Tony Award alla miglior attrice non protagonista in un musical.\nVita privata.\nMasterson \u00e8 stata sposata con George Carl Francisco dal 1990 al 1992; risposatasi nel 2000 con il produttore Damon Santostefano, si \u00e8 separata da lui nel 2004. Nel 2006 ha sposato l'attore Jeremy Davidson (nato Jeremy Michael Greenberg), che ha conosciuto nel 2004 sul set del film \"La gatta sul tetto che scotta\". Masterson ha avuto il suo primo figlio, Phineas Bee Greenberg, l'11 ottobre 2009. Nell'agosto 2011 ha partorito due gemelli, il maschio Wilder Greenberg e la femmina Clio Greenberg."}
{"id": "1538045", "revid": "1272592", "url": "https://it.wikipedia.org/wiki?curid=1538045", "title": "Tasca (disambigua)", "text": ""}
{"id": "1538050", "revid": "287204", "url": "https://it.wikipedia.org/wiki?curid=1538050", "title": "Tazlau", "text": ""}
{"id": "1538052", "revid": "697352", "url": "https://it.wikipedia.org/wiki?curid=1538052", "title": "Tazl\u0103u", "text": ""}
{"id": "1538053", "revid": "287204", "url": "https://it.wikipedia.org/wiki?curid=1538053", "title": "Maratona di Chicago", "text": "La maratona di Chicago \u00e8 una competizione di atletica leggera che si tiene ogni anno nella Contea di Cook, Illinois, Stati Uniti. Assieme alla maratona di Boston, New York, Londra, Berlino e Tokyo, \u00e8 una delle sei World Marathon Majors.\nLa prima edizione venne corsa il 25 settembre 1977 sotto il nome di \"Mayor Daley Marathon\" con un campo partecipanti di 4200 atleti. Ha un gruppo di partecipanti fra i pi\u00f9 numerosi al mondo grazie ad un percorso largo e piatto che facilita il raggiungimento di record personali e mondiali."}
{"id": "1538055", "revid": "682087", "url": "https://it.wikipedia.org/wiki?curid=1538055", "title": "Gojim", "text": ""}
{"id": "1538057", "revid": "682087", "url": "https://it.wikipedia.org/wiki?curid=1538057", "title": "Goym", "text": ""}
{"id": "1538060", "revid": "599013", "url": "https://it.wikipedia.org/wiki?curid=1538060", "title": "Oumar Dieng", "text": "Carriera.\nCresce nelle giovanili della squadra senegalese ASC Jeanne d'Arc, poi, all'et\u00e0 di soli diciassette anni, viene acquistato dal Lille. Con i \"Mastifs\" il 28 ottobre 1989 esordisce nel massimo campionato di calcio francese nella partita Metz-Lille terminata 1-1.\nDopo un prestito al Louhans-Cuiseaux, la sua carriera \u00e8 proseguita fra Paris Saint-Germain, Sampdoria (che lo acquista per 4 miliardi di lire), Auxerre ed un ulteriore prestito, questa volta al Sedan.\nNel 2000 emigra in Turchia, vestendo le maglie del \u00c7aykur Rizespor per un biennio, del Trabzonspor per un altro biennio, e concludendo l'esperienza turca con il Konyaspor.\nDebutta nel campionato greco nel 2005, quando gioca le sue ultime due stagioni da professionista nell'Akratitos e nel Kavala."}
{"id": "1538061", "revid": "1632387", "url": "https://it.wikipedia.org/wiki?curid=1538061", "title": "The Shadows' Madame", "text": "The Shadows' Madame \u00e8 l'album studio d'esordio dei Cadaveria. \u00c8 stato registrato e mixato presso i Capt. Woofer Studios di Vercelli, mentre la masterizzazione \u00e8 stata curata da Alberto Cutolo presso i Massive Arts Studios di Milano. Da questo album sono stati tratti i video clip dei brani \"Spell\" e \"Circle of Eternal Becoming\".\nIl disco \u00e8 stato ristampato nel 2004 dall'etichetta inglese Triple Silence / Salvation Films, con una copertina diversa solo per il mercato del Regno Unito."}
{"id": "1538064", "revid": "87107", "url": "https://it.wikipedia.org/wiki?curid=1538064", "title": "Margi", "text": ""}
{"id": "1538077", "revid": "10836", "url": "https://it.wikipedia.org/wiki?curid=1538077", "title": "Ordine professionale dei giornalisti", "text": ""}
{"id": "1538081", "revid": "1714743", "url": "https://it.wikipedia.org/wiki?curid=1538081", "title": "Costanza del Portogallo", "text": "Biografia.\nEra la figlia primogenita del re del Portogallo e dell'Algarve, Dionigi, figlio di Alfonso III del Portogallo e di Beatrice di Castiglia e Guzm\u00e1n, e di sua moglie Isabella di Aragona, detta \"la Santa\", figlia di Pietro III di Aragona e di Costanza di Hohenstaufen, figlia del re di Sicilia Manfredi (quindi nipote dell'imperatore Federico II di Svevia) e di Beatrice di Savoia. Costanza era sorella del re del Portogallo, Alfonso IV l'Ardito.\nCostanza ed il fratello Alfonso (\"D. Alonso, D. Constan\u00e7a\") sono citati nel Nobiliario del fratellastro, Pietro, conte di Barcelos come figli del re Dionigi (\"D. Dionis\u2026Rey de Portugal\") e della moglie, Isabella di Aragona (\"D. Isabel\").\nRegina consorte di Castiglia e Le\u00f3n.\nNel 1291, suo padre firm\u00f2, in accordo con Sancho IV di Castiglia, il suo fidanzamento con il futuro Ferdinando IV, figlio dello stesso Sancho IV, che aveva 20 mesi.\nNel 1295 la regina Maria di Molina, madre di Ferdinando IV, e Enrico di Castiglia, tutore del re durante la sua minore et\u00e0, si incontrarono a Ciudad Rodrigo con il re Dionigi, al quale consegn\u00f2 diverse fortezze in segno di pace tra i due regni. Durante questo incontro si conferm\u00f2 il matrimonio tra Ferdinando e Costanza, con l'aggiunta di un altro matrimonio quello tra l'Infanta Beatrice di Castiglia con l'Infante Alfonso, erede al trono portoghese.\nIl 23 gennaio, a Valladolid, Costanza spos\u00f2 il re di Castiglia, Ferdinando IV. Il matrimonio \u00e8 riportato nel \"Chronicon Domini Joannis Emmanuelis\" (\"Rex Dns Fernandus in Valleoleti cum Regina Dna Constantia, filia Regis Portugali\u00e6\").\nNel mese di aprile 1311, essendo a Palencia, Fernando IV ammal\u00f2 e dovette essere trasferito a Valladolid, nonostante l'opposizione di Costanza. Mentre il re era a Toro, Costanza partor\u00ec a Salamanca un figlio, il futuro Alfonso XI di Castiglia. Il principe Alfonso, fu battezzato nella Cattedrale vecchia di Salamanca, e nonostante i desideri del re che voleva affidare l'educazione del bambino alla nonna, la regina Maria de Molina, dovette accettare la volont\u00e0 prevalente della regina Costanza che voleva, contando con l'appoggio di Juan N\u00fa\u00f1ez de Lara e di Lope D\u00edaz de Haro, che la tutela del bambino fosse affidato a Pietro di Castiglia, fratello di Fernando IV. \nNell'autunno del 1311 venne sventata una cospirazione che avrebbe deposto Fernando IV per mettere sul trono Pietro di Castiglia. \nMorte.\nIl 7 settembre 1312 Fernando IV mor\u00ec. Costanza, unitamente alla suocera, Maria di Molina, assunse la tutela del figlio, Alfonso, che sar\u00e0 detto \"il Giusto\" e coadiuv\u00f2 la suocera nel governo del regno.\nMa solo un anno dopo (1313), il 18 novembre, Costanza mor\u00ec a Sahag\u00fan. La morte di Costanza a Sahag\u00fan (\"Regina Dna Constantia in Sancto Facundo\") \u00e8 riportata nel \"Chronicon Domini Joannis Emmanuelis\". Fu tumulata nella cattedrale di Valladolid.\nDiscendenza.\nCostanza e Ferdinando ebbero tre figli:"}
{"id": "1538084", "revid": "174925", "url": "https://it.wikipedia.org/wiki?curid=1538084", "title": "Val Gottardo", "text": ""}
{"id": "1538085", "revid": "287204", "url": "https://it.wikipedia.org/wiki?curid=1538085", "title": "Francisco Ramon Lojacono", "text": ""}
{"id": "1538089", "revid": "1226", "url": "https://it.wikipedia.org/wiki?curid=1538089", "title": "Uomo dei miracoli", "text": ""}
{"id": "1538097", "revid": "767487", "url": "https://it.wikipedia.org/wiki?curid=1538097", "title": "Bandiera del Victoria", "text": "L'attuale bandiera del Victoria (Australia) \u00e8 una Blue Ensign con a destra lo stemma dello Stato.\nLo stemma raffigura la costellazione della Croce del Sud con sopra la corona imperiale di Sant'Edoardo.\nLe stelle della croce del sud sono bianche ed hanno dalle cinque alle otto punte e ogni stella ha una punta rivolta verso l'alto.\nLa bandiera \u00e8 stata ufficialmente adottata nel 1877 ed ha subito piccole modifiche e l'ultima risale al 1953\nBandiere precedenti.\nLa prima bandiera \u00e8 stata adottata nel 1870. Era molto simile all'attuale, ma le stelle della croce del sud avevano tutte una punta rivolta verso il basso.\nDal 1877 in poi ha subito qualche variazione lo stile della corona seguendo le mode dell'araldica del periodo o i desideri dei monarchi regnanti.\nL'ultima variazione alla corona \u00e8 stata richiesta nel 1953 dalla regina Elisabetta II"}
{"id": "1538098", "revid": "68105", "url": "https://it.wikipedia.org/wiki?curid=1538098", "title": "Edmund Percival Hillary", "text": ""}
{"id": "1538101", "revid": "1632387", "url": "https://it.wikipedia.org/wiki?curid=1538101", "title": "Far Away from Conformity", "text": "Far Away from Conformity \u00e8 il secondo album studio dei Cadaveria pubblicato nel 2004. \u00c8 stato registrato e mixato presso i Capt. Woofer Studios di Vercelli. Da questo album \u00e8 stato tratto il video clip del brano \"Blood and confusion\"."}
{"id": "1538108", "revid": "133248", "url": "https://it.wikipedia.org/wiki?curid=1538108", "title": "Ormai a disagio", "text": "Ormai a disagio (\"No Longer at Ease\") un romanzo del 1960, il terzo romanzo dello scrittore nigeriano Chinua Achebe, considerato fra i padri della letteratura africana. Il romanzo \u00e8 il terzo di un ciclo di tre opere iniziato con \"Il crollo\" e \"La freccia di Dio\", in cui si narra la transizione della Nigeria dall'epoca coloniale ai primi anni dell'indipendenza, attraverso le vicende di una famiglia. \"Ormai a disagio\" \u00e8 ambientato nella Nigeria indipendente, e ha per tema principale il dilagare della corruzione nelle istituzioni. \nIl romanzo \u00e8 stato pubblicato in Italia per la prima volta da Jaca Book, in un volume unico con gli altri due del ciclo, col titolo \"Dove batte la pioggia\". In seguito, tutte e tre le opere sono state ripubblicate separatamente da Jaca Book in collaborazione con il Dipartimento di Linguistica e Letterature Comparate dell'Universit\u00e0 di Bergamo."}
{"id": "1538109", "revid": "1305772", "url": "https://it.wikipedia.org/wiki?curid=1538109", "title": "Navicolare", "text": ""}
{"id": "1538110", "revid": "122084730", "url": "https://it.wikipedia.org/wiki?curid=1538110", "title": "Tessera elettorale", "text": "La tessera elettorale \u00e8 un documento ufficiale tramite il quale i cittadini dello Stato italiano possono partecipare al diritto del voto.\nLa tessera elettorale personale, prevista dall'art. 13 della legge 30 aprile 1999 n. 120, e istituita con D.P.R. n. 299 dell'8 settembre 2000, sostituisce integralmente il vecchio certificato elettorale, \u00e8 il documento che permette l'esercizio del diritto di voto, e che attesta la regolare iscrizione del cittadino nelle liste elettorali del comune di residenza.\nCaratteristiche.\n\u00c8 un documento permanente che dovr\u00e0 essere conservato con cura per poter esercitare il diritto di voto in occasione di ogni elezione non regionale o di referendum statali e potr\u00e0 svolgere la stessa funzione per diciotto consultazioni elettorali o referendarie. \u00c8 contrassegnata da una serie e da un numero e contiene:\nRilascio.\nLa tessera elettorale viene rilasciata, su apposito modello, dall'ufficio elettorale del comune di residenza ovvero dal comune nelle cui liste elettorali risulta essere iscritto l'elettore.\nIn occasione di tutte le consultazioni elettorali allo scopo di rilasciare le tessere elettorali non consegnate o gli eventuali duplicati, l'ufficio elettorale comunale e le delegazioni anagrafiche decentrate osservano degli orari prolungati per tutta la durata delle operazioni elettorali.\nValidit\u00e0.\nLa tessera \u00e8 valida fino all'esaurimento degli appositi spazi (diciotto), per la certificazione dell'avvenuta partecipazione alla votazione, che viene effettuata mediante apposizione, da parte di uno scrutatore, della data della elezione e del bollo della sezione.\nConsegna agli elettori.\nLa consegna \u00e8 eseguita a cura del Comune (Polizia Municipale), in busta chiusa, all'indirizzo del titolare, ed \u00e8 constatata mediante ricevuta firmata dall'intestatario o da persona con lui convivente.\n(\u00c8 altres\u00ec possibile ritirare la tessera elettorale dei propri familiari presentandosi all'Ufficio competente muniti di: - proprio documento di identit\u00e0 - di quello degli interessati, o fotocopia - di una delega scritta e firmata da ciascuno degli interessati).\nGli elettori residenti all'estero potranno ritirare la TE presso l'ufficio elettorale comunale in occasione della prima consultazione o comunque potranno eseguire tale operazione - se non ancora in possesso della TE - in ogni consultazione elettorale, fermo restando l'invio della cartolina-avviso da parte del Comune stesso.\nI giovani iscritti che raggiungeranno la maggiore et\u00e0 (18\u00ba anno) entro il giorno fissato per le elezioni riceveranno a domicilio la TE.\nQualora il titolare risulti irreperibile, la tessera elettorale \u00e8 restituita all'ufficio elettorale comunale.\nUtilizzo ed esercizio del voto.\nIn occasione di ogni consultazione elettorale o referendaria, per poter esercitare il diritto di voto l'elettore deve presentare al seggio di appartenenza la propria tessera elettorale unitamente ad un documento di identificazione.\nL'avvenuta partecipazione al voto viene attestata dalla apposizione della data della votazione e del bollo della sezione sulla TE, nelle apposite caselle e mediante annotazione del numero della TE sul registro previsto per le operazioni dei seggi.\nLa tessera elettorale inoltre \u00e8 indispensabile per ottenere le agevolazioni sul costo dei biglietti di viaggio che vengono concesse agli interessati, anche se provenienti dall'estero, in occasione delle votazioni.\nAggiornamento dei dati.\nIn caso di variazione dei dati o delle indicazioni contenute nella tessera dovuti a: rettifica delle generalit\u00e0, trasferimento di residenza, cambio di indirizzo, variazioni d'ufficio relative a chiusure o spostamenti di sedi di seggio, occorre aggiornare la TE.\nRettifica delle generalit\u00e0.\nLe rettifiche dei dati personali causati da errori materiali oppure giuridici sono necessarie per correggere le difformit\u00e0 che risultano negli Atti di Stato Civile in relazione a: nascita, matrimonio, morte, cittadinanza; oppure in quelli di Anagrafe (Registro della Popolazione residente) inerenti a: residenza, professione o titolo di studio o in altri documenti amministrativi in merito all'esatta indicazione delle generalit\u00e0; vengono effettuate al ricevimento della documentazione dalle Istituzioni o dalle Amministrazioni pubbliche che hanno registrato l'evento oppure nel momento in cui si verifica la necessit\u00e0 di apportare la variazione.\nLa rettifica delle generalit\u00e0 sulle liste elettorali invece viene effettuata in sede di revisione ordinaria o straordinaria, mediante una cancellazione (relativamente alle generalit\u00e0 errate) e contemporanea iscrizione (con le generalit\u00e0 corrette/modificate).\nIn base alle risultanze in Atti, ne consegue che, a seguito di rettifiche, e quindi alla re-iscrizione, dovute a: variazioni di sesso, cognome e/o (primo) nome, luogo/data di nascita, viene rilasciata una nuova tessera elettorale che verr\u00e0 consegnata, dal messo della Polizia Municipale, al domicilio dell'elettore e contestualmente ritirata la tessera elettorale di precedente emissione.\nTrasferimento di residenza.\nIn caso di trasferimento di residenza di un elettore da un comune a un altro il Comune di nuova iscrizione provvede a consegnare - al domicilio dell'elettore - una nuova tessera elettorale e verr\u00e0 ritirata contestualmente quella rilasciata dal Comune di precedente residenza.\nNel caso in cui l'elettore non sia in possesso di detto documento, al momento della consegna della nuova tessera, dovr\u00e0 dichiarare il motivo della mancata consegna al messo della Polizia Municipale incaricato della consegna.\nCambio di indirizzo.\nLa variazione dei dati, conseguenti al trasferimento di indirizzo (cambio via e/o numero civico nell'ambito del territorio comunale) che comporti anche il cambio della sezione elettorale, rende indispensabile l'aggiornamento della TE.\nCon la prima emissione utile, l'ufficio elettorale comunale provvede a trasmettere per posta ordinaria, all'indirizzo del titolare, un tagliando di convalida adesivo riportante i relativi aggiornamenti che il titolare stesso avr\u00e0 cura di applicare, all'interno della tessera elettorale, nell'apposito spazio; analogamente si procede in caso di variazione d'Ufficio dei dati relativi al Collegio o Circoscrizione amministrativa nei quali l'elettore pu\u00f2 esprimere il voto.\nSe la variazione di indirizzo rimane nell'ambito della circoscrizione della sezione di appartenenza, non si procede alla sostituzione della tessera in quanto, ai fini dell'esercizio del voto, i parametri elettorali riportati sulla tessera rimangono invariati.\nDeterioramento - Smarrimento - Furto.\nIn caso di deterioramento della tessera, con conseguente inutilizzabilit\u00e0, l'elettore potr\u00e0 richiedere il duplicato presso l'ufficio elettorale comunale previa compilazione di una apposita dichiarazione su moduli predisposti dall'ufficio e restituzione dell'originale deteriorato.\nIn caso di smarrimento, l'elettore potr\u00e0 richiedere il duplicato presso l'ufficio elettorale comunale, previa domanda corredata da una dichiarazione di smarrimento, o da denuncia all'Autorit\u00e0 di Pubblica Sicurezza. In caso di furto, prima di inoltrare la richiesta di duplicato, occorre presentare la relativa denuncia ai competenti uffici di Pubblica Sicurezza.\nPerdita del diritto di voto.\nAl titolare della tessera, incorso in una delle cause di esclusione previste dall'art. 2 del T.U. n. 223/1967, ovvero abbia perso il diritto di voto, viene ritirata - d'ufficio - la tessera elettorale in suo possesso.\nIl ritiro \u00e8 effettuato, a cura del Comune, previa notifica all'interessato della relativa comunicazione contenente gli specifici motivi che ostano al godimento dell'elettorato attivo.\nImpossibilit\u00e0 di consegna della tessera.\nIn occasione di consultazioni elettorali o referendarie ove, per qualsiasi motivo, non sia possibile il rilascio, la sostituzione o il rinnovo immediato della tessera o del duplicato, \u00e8 consegnato all'elettore un attestato del Sindaco sostitutivo della tessera ai soli fini dell'esercizio del diritto di voto per quella consultazione.\nDuplicato di tessera elettorale.\nIn caso di smarrimento, furto o deterioramento della tessera elettorale, \u00e8 possibile richiedere un duplicato, presentando apposita domanda presso l'ufficio elettorale comunale e allegando un documento in corso di validit\u00e0 che comprovi l'identit\u00e0 personale del richiedente. Il rilascio del duplicato, se nulla osta, \u00e8 immediato.\nCosto del servizio.\nIl servizio \u00e8 gratuito: la tessera elettorale \u00e8 rilasciata in esenzione totale da bolli e diritti.\nAutocertificazione.\nLa tessera elettorale non pu\u00f2 essere sostituita con l'autocertificazione.\nTrattamento dei dati personali.\nIl trattamento dei dati personali e tutte le operazioni previste dal DPR 8 settembre 2000 n. 299, anche con riferimento alla consegna, all'aggiornamento e al ritiro della tessera elettorale, sono eseguiti nel rispetto delle disposizioni vigenti in materia di riservatezza personale.\nDegenti in ospedali e case di cura.\nLa normativa vigente prevede che in occasione di tutte le consultazioni elettorali o referendarie i degenti in ospedali e case di cura possono essere ammessi a votare nel luogo di ricovero. A tale effetto essi potranno votare esclusivamente previa esibizione della tessera elettorale rilasciata dal Comune di iscrizione e dell'attestazione rilasciata dal Sindaco concernente l'autorizzazione a votare nel luogo di ricovero; se sprovvisti di tali documenti non potranno essere ammessi all'esercizio del voto.\nDetenuti nelle case circondariali.\nLa normativa vigente prevede che in occasione di tutte le consultazioni elettorali o referendarie i detenuti presso le case circondariali possono essere ammessi a votare nel luogo di restrizione.\nA tale effetto essi potranno votare esclusivamente previa esibizione della tessera elettorale rilasciata dal Comune di iscrizione e dell'attestazione rilasciata dal Sindaco concernente l'autorizzazione a votare nel luogo di restrizione; se sprovvisti di tali documenti non potranno essere ammessi all'esercizio del voto."}
{"id": "1538111", "revid": "287204", "url": "https://it.wikipedia.org/wiki?curid=1538111", "title": "Patrick Ivuti", "text": "Biografia.\nInizia la sua carriera correndo nel mezzofondo e nel cross. In quest'ultima specialit\u00e0 ha vinto due volte la medaglia d'argento mondiale: nel 1999 dietro a Paul Tergat e nel 2003 alle spalle di Kenenisa Bekele.\nNel 2000 ha partecipato alle Olimpiadi di Sidney piazzandosi 4\u00ba nei 10.000 metri. Nello stesso anno ha per la prima volta corso la mezza maratona in meno di un'ora: 59:31 a Lisbona. In questa specialit\u00e0 ha stabilito il proprio record personale alla Fortis Rotterdam Half-Marathon in 59:27 il 9 settembre 2007. In precedenza, il 24 marzo, aveva vinto la Hervis Prague International Half-Marathon con il record della corsa: 1h:01.\nDebutta nella maratona a Chicago nel 2005 piazzandosi quinto.\nIl 7 ottobre 2007 ha vinto la maratona di Chicago in 2:11:11, al fotofinish dopo uno sprint di 300 metri con Jaouad Gharib su Columbus Drive in una giornata molto calda (31\u00a0\u00b0C)."}
{"id": "1538112", "revid": "14691", "url": "https://it.wikipedia.org/wiki?curid=1538112", "title": "No Longer at Ease", "text": ""}
{"id": "1538119", "revid": "287204", "url": "https://it.wikipedia.org/wiki?curid=1538119", "title": "Cantiamo insieme", "text": " \u00e8 un anime giapponese del 1991, trasposizione del romanzo autobiografico \"La famiglia Trapp\" (\"The story of the Trapp Family Singers\" - \"Die Trappfamilie. Vom Kloster zum Welterfolg\") di Maria Augusta Trapp da cui sono stati tratti la commedia musicale teatrale \"The Sound of Music\" di Richard Rodgers e Oscar Hammerstein II ed il celebre film musicale \"Tutti insieme appassionatamente\" (\"The Sound of Music\") del 1965 di Robert Wise con Julie Andrews nella parte di Maria.\nLa serie fa parte del progetto World Masterpiece Theater (Sekai Meisaku Gekijo) della Nippon Animation ed \u00e8 stata trasmessa in Giappone dal network Fuji TV a partire da gennaio 1991 e in Italia dalle reti Fininvest nel 1994.\nTrama.\nAustria, 1936. Maria Kutschala \u00e8 una ragazza diciottenne con alle spalle una difficile infanzia di maltrattamenti; dopo aver frequentato le scuole superiori, capisce che la sua vocazione \u00e8 di diventare suora, e si reca pertanto a Salisburgo presso il convento di Nonnberg per iniziare il noviziato.\nSuor Dolores, responsabile del progresso spirituale della novizia e la Madre Superiora per\u00f2 si rendono conto ben presto che forse la vita monacale mal si adatta al carattere estroverso e sempre allegro di Maria, e decidono di metterla alla prova. A settembre, nove mesi prima di prendere i voti, Maria viene quindi mandata a fare l'istitutrice della piccola Maria von Trapp, una bambina gracile e delicata, presso la villa del barone Georg von Trapp.\nIl barone, ex comandante di sottomarini ed eroe della prima guerra mondiale, \u00e8 rimasto recentemente vedovo ed \u00e8 padre di sette figli. Inizialmente per Maria, che \u00e8 ormai la ventiseiesima istitutrice che mette piede in quella casa, le cose non vanno molto bene. L'ostilit\u00e0 dei figli del barone \u00e8 palese e soprattutto quelli pi\u00f9 grandi non tollerano che qualcuno prenda il posto della madre nella loro educazione e dopo gli innumerevoli istitutori, hanno ormai perso fiducia negli adulti. Ma la dolcezza e la simpatia di Maria faranno cadere ad una ad una tutte le remore e in breve tempo la ragazza si conquister\u00e0 l'affetto di tutta la famiglia. A sua volta lei si render\u00e0 conto del profondo attaccamento che ha verso i ragazzi.\nMaria, che ama la musica intrattiene i ragazzi suonando la chitarra e facendoli cantare in coro. Anche questo far\u00e0 s\u00ec che tutta la famiglia si trasformi in un gruppo affiatato e che anche la ragazza si trovi a farne parte. In tutto questo per\u00f2 si deve scontrare con l'intransigenza e la rigidit\u00e0 della baronessa Matilde, la governante della casa, che non vede di buon occhio l'esuberanza di Maria e il rapporto di \"complicit\u00e0\" che instaura con i ragazzi.\nMa un brutto giorno avviene un grave incidente. Durante alcune prove di canto che i ragazzi fanno in riva al fiume, Martina, una delle bambine pi\u00f9 piccole della famiglia mentre gioca con Nicoletta, il suo orsacchiotto, cade in acqua e rischia di annegare. Maria si tuffa nel fiume e la salva, ma a causa del bagno la piccola si ammaler\u00e0 e rischier\u00e0 la polmonite. Maria si sente in colpa, per non aver controllato a sufficienza i bambini, e nonostante il suo intervento abbia salvato la vita a Martina, sa di avere fallito e ritorna disperata al convento.\nA questo punto tutti nella famiglia von Trapp si rendono conto di quanto Maria sia diventata importante per loro, e la piccola Maria assieme alla sorella Giovanna andranno di nascosto al convento per convincerla a ritornare.\nPassa il tempo e il barone si trover\u00e0 sempre pi\u00f9 ad affidare l'educazione di tutti i suoi figli e le decisioni importanti della casa a Maria, che lentamente verr\u00e0 vista come la figura femminile di riferimento dai sette fratelli. Il barone \u00e8 fidanzato con la principessa Yvonne, che per\u00f2 ben presto capir\u00e0 che Maria, nonostante la sua giovane et\u00e0, sta diventando una rivale pericolosa per lei. Effettivamente la ragazza non \u00e8 indifferente al fascino del barone e questo le provoca una crisi di coscienza, visto che fino a poco tempo prima era ben decisa a prendere i voti. Anche Georg si rende conto inconsciamente che Yvonne non \u00e8 la donna giusta per lui e prende tempo continuando a rinviare le nozze, nonostante la baronessa Matilde faccia di tutto perch\u00e9 il matrimonio si celebri al pi\u00f9 presto. Alla fine Yvonne capisce che i bambini sono ormai profondamente affezionati a Maria e che lei non sar\u00e0 quindi mai accettata da loro, quindi rompe il fidanzamento con il Barone.\nOrmai sono passati nove mesi da quando Maria \u00e8 entrata nella casa e nel cuore dei Trapp e si sta preparando a ritornare definitivamente in convento; i bambini sono tristi e disperati e non sanno come fare per convincerla a rimanere, quando Edwige ha un'idea: convincere il padre a sposare Maria.\nLa ragazza rimane profondamente turbata dalla proposta di matrimonio di Georg, ma dopo una notte passata al convento in meditazione, accetta. Anche i genitori della prima moglie di Georg prendono in simpatia Maria e acconsentono al matrimonio che si celebrer\u00e0 presso la chiesa del convento di Nonnberg.\nA causa del tracollo economico che attraversa l'Austria, i Von Trapp si trovano in ristrettezze economiche. Per poter guadagnare qualche soldo, la villa viene trasformata in un piccolo albergo. Una famosa cantante lirica, ospite alla villa, sente per caso i bambini cantare in coro e propone alla famiglia a di partecipare al Festival di Salisburgo.\nIl coro della famiglia Trapp non \u00e8 certo formato da professionisti, ma il loro entusiasmo e le canzoni popolari che interpretano, sono la medicina di cui l'Austria ha bisogno in questo momento di crisi. Inizia quindi una serie di successi, prima invitati alla radio, poi dal Presidente della Repubblica, e infine al Teatro di Vienna nella \"Kleine Halle\", dove incontrano il signor Wagner, un impresario statunitense che propone addirittura una tourn\u00e9e negli Stati Uniti. I Trapp rifiutano, ma conservano il suo biglietto da visita per ricordo.\nMa nel marzo 1938 l'Austria viene annessa alla Germania e viene invasa dai nazisti. Maria e Georg si trovano improvvisamente in un ambiente ostile: il barone infatti \u00e8 un eroe di guerra e un patriota e non vuole piegarsi al governo nazista.\nI Von Trapp scoprono inoltre che il loro maggiordomo Hans \u00e8 un sostenitore del partito nazista e ha ricevuto l'incarico di sorvegliare il barone e la sua famiglia.\nCon l'aiuto dell'amico fidato Franz, Georg organizza la fuga: lui, Maria che nel frattempo \u00e8 rimasta incinta e i suoi sette figli abbandonano con un sotterfugio la loro casa e attraversano le montagne per raggiungere l'Italia, e in un secondo tempo gli Stati Uniti, dove con l'aiuto del signor Wagner, l'impresario incontrato tempo prima, diventeranno famosi cantando le canzoni popolari della loro terra.\nOsservazioni.\nIl romanzo e l'anime.\nLa serie animata \u00e8 tratta dalla prima parte (i primi 13 capitoli sui 33 complessivi) del romanzo autobiografico \"La famiglia Trapp\" di Maria Augusta Trapp, non \u00e8 quindi direttamente paragonabile al famoso film musicale \"Tutti insieme appassionatamente\" che invece \u00e8 la trasposizione cinematografica dalla commedia musicale \"The Sound of Music\". L'anime, seguendo la tradizione del World Masterpiece Theater, \u00e8 quindi pi\u00f9 rispettoso e completo del film nel seguire la trama originale del romanzo, anche se si possono notare anche qui alcune differenze.\nLa seconda parte del romanzo.\nL'anime termina con l'arrivo della famiglia Trapp in nave nel porto di New York, con una suggestiva e simbolica visione della Statua della Libert\u00e0 e non tratta quindi delle avventure americane di Maria e della sua numerosa famiglia, ma alcune scene della seconda parte del romanzo sono state modificate dagli sceneggiatori ed introdotte nella serie animata.\nCitazioni.\nL'anime, pur non essendo il remake di \"Tutti insieme appassionatamente\"\", contiene alcuni episodi e situazioni presenti nella pellicola ma non nel romanzo, che sono quindi da considerarsi citazioni del film.\nEdizioni internazionali.\nLa serie \u00e8 stata esportata in tutto il mondo e trasmessa in varie lingue:\nEdizione italiana.\nCensure e tagli.\nLa storia \u00e8 ambientata nel periodo dell'occupazione nazista in Austria e tratta aspetti decisamente crudi, questo per\u00f2 non ha dato adito a interventi censori sull'argomento da parte dei curatori dell'edizione italiana.\nDoppiaggio.\nIl doppiaggio italiano \u00e8 stato eseguito presso lo studio Deneb Film di Milano sotto la direzione di Donatella Fanfani. La traduzione dal giapponese \u00e8 stata curata da Ilaria Gallo e i dialoghi italiani sono di Pino Pirovano, Giusy Di Martino e Maddalena Vadacca.\nEpisodi.\nLa serie \u00e8 stata prodotta in 40 episodi, trasmessi per la prima volta dal 13 gennaio al 28 dicembre 1991; in Italia \u00e8 stata trasmessa nel 1994 su Italia 1 (prima tv) e Canale 5 (repliche), mentre nel 2010 \u00e8 andata in onda su Hiro alle 20:35"}
{"id": "1538125", "revid": "158913", "url": "https://it.wikipedia.org/wiki?curid=1538125", "title": "La sacra famiglia (miniserie televisiva)", "text": "La sacra famiglia \u00e8 una miniserie televisiva italiana.\nDescrizione.\nLa fiction \u00e8 di genere religioso ed \u00e8 composta da due puntate, \u00e8 prodotta dalla Fidia Film ed \u00e8 diretta da Raffaele Mertes. And\u00f2 in onda in prima visione TV il 10 e l'11 dicembre 2006 in prima serata su Canale 5. La miniserie venne replicata nel 2007, nel 2011 nel 2012, nel 2015, nel 2016 sempre a Natale (ma nel primo pomeriggio) e nel 2021 su Canale 5 e Rete 4.\nIl 4 aprile 2015 la miniserie viene replicata alle 20.30 per la prima volta su Boing.\nIl 25 dicembre 2016, entrambe le puntate vengono trasmesse, in prima serata (a partire dalle ore 20,55), su TV2000.\nQuesto film, tuttavia, pur essendo trasmesso da una tv cattolica, TV2000, ripercorre la storia della Sacra Famiglia, ma dando ascolto ai vangeli apocrifi.\nI vangeli apocrifi, infatti, sostengono che Giuseppe, prima del matrimonio con Maria, si spos\u00f2 con una donna che gli diede sei figli, quattro maschi (Giuda, Giuseppe, Giacomo e Simeone) e due femmine (Lisia e Lidia). Rimase per\u00f2 vedovo e con i figli a carico.\nQuesta tesi non \u00e8 ovviamente riconosciuta dalla Chiesa Cattolica, che sostiene che Ges\u00f9 ebbe dei cugini e non dei fratellastri.\nTesi invece supportata dalla Chiesa Ortodossa.\nI protagonisti della miniserie sono Alessandro Gassmann (Giuseppe), Ana Caterina Morariu (Maria), Brando Pacitto (Ges\u00f9) e Franco Nero (Zaccaria, padre di Giovanni Battista)\nTrama.\nIn questa fiction si racconta la storia della Sacra famiglia, attraverso diverse fonti non bibliche, come i vangeli apocrifi, e si conclude con la morte di Giuseppe."}
{"id": "1538128", "revid": "1632387", "url": "https://it.wikipedia.org/wiki?curid=1538128", "title": "In Your Blood", "text": "In Your Blood \u00e8 il terzo album studio dei Cadaveria pubblicato nel 2007. \u00c8 stato registrato e mixato, come i precedenti album, presso i Capt. Woofer Studios di Vercelli.\nNello stesso anno viene votato come miglior album Avantgarde metal dalla comunit\u00e0 virtuale di Metal Storm.\nDa questo album sono stati tratti i video clip delle canzoni \"The Dream\" e \"Anagram\"."}
{"id": "1538129", "revid": "2057255", "url": "https://it.wikipedia.org/wiki?curid=1538129", "title": "Warner Independent Pictures", "text": "La Warner Independent Pictures \u00e8 stata una divisione speciale della Warner Bros.\nL'uso del termine \u00abindipendente\u00bb all'interno del suo nome non era letterale \u2013 in quanto era una divisione della Warner Bros., a sua volta parte del gruppo Time Warner \u2013 ma identificava invece il settore di mercato della divisione, che produceva, acquisiva e distribuiva film indipendenti, ovvero con dei \"budget\" ampiamente preventivati sotto i 20 milioni di dollari.\nFondata nell'agosto del 2003, il suo primo film \u00e8 stato \"Before Sunset - Prima del tramonto\", del 2004.\nDopo che la Time Warner ad inizio 2008 inser\u00ec la New Line Cinema \u2013 comproprietaria con la HBO della Picturehouse \u2013 nella Warner Bros., la stampa di Hollywood ritenne che la Picturehouse stessa e la Warner Independent Pictures si sarebbero fuse. Contrariamente a ci\u00f2, i vertici della Time Warner annunciarono, in data 8 maggio dello stesso anno, la chiusura di entrambe le aziende.\nFilm.\nLista per anno dei film usciti negli Stati Uniti:"}
{"id": "1538130", "revid": "174925", "url": "https://it.wikipedia.org/wiki?curid=1538130", "title": "Pterigoidei", "text": ""}
{"id": "1538131", "revid": "767487", "url": "https://it.wikipedia.org/wiki?curid=1538131", "title": "Palaco", "text": "Palaco (vissuto durante il I secolo a.C., in latino \"Palacus\" o \"Palakus\") fu il re della Scitia inferiore dopo Skilurus, di cui era figlio. Continu\u00f2 la guerra contro Mitridate VI, cercando di assediare Cherson, ma venne sconfitto dal generale Diofanto. Stretta alleanza con il re dei Roxolani Tasio, Palaco tent\u00e0 di invadere la Crimea.\nGli invasori vennero sconfitti da Diofanto e accettarono Mitridate come proprio signore. Palaco fu l'ultimo re scito ad essere citato con il proprio nome nelle fonti classiche."}
{"id": "1538134", "revid": "174925", "url": "https://it.wikipedia.org/wiki?curid=1538134", "title": "Muscolo pterigoideo", "text": ""}
{"id": "1538152", "revid": "729019", "url": "https://it.wikipedia.org/wiki?curid=1538152", "title": "Jaouad Gharib", "text": "Biografia.\nNato a Khenifra nel 1972, Gharib ha iniziato a dedicarsi all'atletica solamente all'et\u00e0 di 22 anni. Dopo una prima parte di carriera in cui si \u00e8 dedicato alle gare su pista e alla corsa campestre, si \u00e8 specializzato nella maratona.\nIn questa specialit\u00e0 \u00e8 stato campione mondiale a e ad . La sua vittoria nel 2005 lo ha reso il secondo uomo, dopo Abel Ant\u00f3n, a centrare due successi consecutivi nella specialit\u00e0.\nAi Giochi olimpici di ha concluso la maratona al secondo posto, alle spalle del giovane keniota Samuel Wanjiru."}
{"id": "1538153", "revid": "6923", "url": "https://it.wikipedia.org/wiki?curid=1538153", "title": "Revolution Studios", "text": "Revolution Studios era una compagnia di produzione cinematografica fondata nel 2000 da Joe Roth, ex presidente della Walt Disney Studios e della 20th Century Fox. La Revolution \u00e8 stata una partner strategica della Sony Pictures Entertainment, che distribuiva e commercializzava i film della Revolution. La compagnia ha cessato di esistere nell'ottobre 2007, in coincidenza con la fine del termine di cinque anni con la Sony Pictures.\nLa Revolution era una societ\u00e0 azionaria privata, della quale Roth possedeva il controllo. Altri azionisti inclusi dirigenti di Hollywood erano Todd Garner, Rob Moore, Tom Sherak e Elaine Goldsmith-Thomas, cos\u00ec come la Sony Pictures Entertainment, Starz Entertainment (che possiede i diritti via cavo), e la 20th Century Fox.\nCollaborazioni aziendali.\nLa Revolution Studios aveva una collaborazione strategica con la Sony Pictures Entertainment, la Fox Entertainment Group, e la Starz Entertainment. La Sony Pictures distribuiva i film della Revolution nelle sale nazionali ed internazionali, e facilitava la distribuzione (via Sony/Columbia Pictures) dei DVD/home video. La Starz Entertainment detiene i diritti per trasmettere tutti i film della Revolution sui loro canali a pagamento (Starz ed Encore) attraverso la Sony Pictures Entertainment e distribuiti in associazione con la Debmar-Mercury. Anche la Fox Entertainment Group mantiene diritti televisivi (in onda sulla Fox Broadcasting Company) e i diritti base via cavo (FX Networks) attraverso la Sony Pictures Television e la Debmar-Mercury.\nDopo un certo numero di anni, i diritti di distribuzione dei film, ritorneranno alla Revolution Studios, che potr\u00e0 quindi decidere come gestire la propria libreria cinematografica.\nFilm.\nLa Revolution ha prodotto film come:"}
{"id": "1538160", "revid": "287204", "url": "https://it.wikipedia.org/wiki?curid=1538160", "title": "Renzo Magosso", "text": "Biografia.\nDopo un passato giovanile nell'hockey su ghiaccio (sport nel quale ha militato nel Milano Diavoli e ha anche indossato la maglia azzurra, dal 1964 al 1971) si \u00e8 dedicato a tempo pieno al giornalismo. Dal 1978 al 1987 ha lavorato nel gruppo Rizzoli-Corriere della sera, dove ha collaborato al Corriere d'Informazione e poi \u00e8 stato inviato del quotidiano L'occhio, diretto da Maurizio Costanzo, per il quale ha realizzato importanti scoop giornalistici. Tra questi la prima intervista alla madre di Ali Agca, l'attentatore di papa Giovanni Paolo II. La donna gli consegn\u00f2 una lettera nella quale chiedeva, a nome del figlio, perdono al papa. Magosso la consegn\u00f2 al segretario di Stato, il cardinale Agostino Casaroli, che a sua volta la trasmise al pontefice. E Giovanni Paolo II, dopo la guarigione, volle ricevere in Vaticano la madre di Agca, che perdon\u00f2.\nAncora come inviato del quotidiano di Costanzo, intervist\u00f2 Saddam Hussein, allora fresco presidente dell'Iraq, durante la Guerra Iran-Iraq, nel 1980 e si rec\u00f2 tre volte in Afghanistan, ai tempi dell'invasione sovietica. Poi, nel 1988, Magosso \u00e8 passato alla Rusconi Editore, ora Gruppo Editoriale Hachette, al mensile \"Il piacere\", quindi, nel 1990, al settimanale Gente, del quale \u00e8 attualmente redattore capo.\nIn radio e televisione.\nNel 1971 ha presentato una parte del programma radiofonico di Paolo Giaccio \"Per voi giovani\", insieme con Mario Luzzatto Fegiz e alla fine degli anni settanta ha collaborato con Enzo Tortora a Telealtomilanese, a programmi - inchiesta sul mondo giovanile.\nIn qualit\u00e0 di invitato, Magosso partecipato a numerose trasmissioni televisive, tra le quali L'Italia sul Due, Sabato&amp;domenica (intervistato da Franco Di Mare), \"L'infedele\" di Gad Lerner, La storia siamo noi di Giovanni Minoli, incentrate sugli anni di piombo ed in particolare sull'assassinio di Walter Tobagi, il giornalista ucciso il 28 maggio 1980 a Milano da un commando terroristico.\nIl caso Tobagi.\nIl 20 settembre 2007 Magosso \u00e8 stato condannato a una pena pecuniaria dal Tribunale di Monza per aver pubblicato il 17 giugno 2004 sul settimanale Gente (allora diretto da Umberto Brindani) l'intervista all'ex brigadiere dei carabinieri Dario Covolo (nome in codice \"Ciondolo\") che raccontava particolari inediti sull'omicidio di Walter Tobagi. Nell'intervista l'ex sottufficiale dichiarava di aver avvertito sei mesi prima i suoi superiori che alcuni terroristi della Brigata XXVIII marzo stavano progettando il delitto. Magosso (con Brindani) \u00e8 stato condannato a una multa di 1.000 euro (pi\u00f9 le spese processuali) e a un risarcimento di 240.000 euro in seguito a una querela per diffamazione presentata dal generale dei carabinieri in pensione Alessandro Ruffino e dalla sorella del generale Umberto Bonaventura, deceduto.. I generali Ruffino e Bonaventura hanno sempre negato di avere avuto rivelazioni antecedenti il delitto Tobagi.\nIl 16 Gennaio 2020 la Corte europea dei diritti umani ha ritenuto l\u2019Italia colpevole per violazione del diritto alla libert\u00e0 d\u2019espressione dei giornalisti Renzo Magosso e Umberto Brindani. Nella sentenza, che diverr\u00e0 definitiva tra 3 mesi se le parti non ricorrono in appello, la Corte di Strasburgo ha determinato che l'Italia deve versare a ciascuno dei due ricorrenti i 15.000 euro che hanno chiesto come danno morale. Per i giudici di Strasburgo la condanna dei due giornalisti ha interferito in maniera \u201csproporzionata\u201d con il diritto alla libert\u00e0 di espressione, cosa \u201cnon necessaria in una societ\u00e0 democratica\u201d.\nLa Corte di Strasburgo ricorda che quando un giornalista riporta dichiarazioni altrui i tribunali non devono domandarsi se l'autore dell'articolo pu\u00f2 provare la veridicit\u00e0 delle dichiarazioni, ma se ha agito in buona fede e fatto i dovuti controlli di verifica. A tale proposito la Corte di Strasburgo osserva che Magosso e Brindani \u00abhanno fornito un numero consistente di documenti e di elementi che provano che hanno effettuato le verifiche che permettono di considerare la versione dei fatti riportata nell'articolo come credibile e fondata su una solida base fattuale\u00bb.\nLa Corte di Strasburgo critica anche l'ammontare dei danni morali (circa 150.000 euro) che i due giornalisti sono stati condannati a versare, affermando che il fatto che siano state pagate dalla casa editrice del settimanale 'Gente' non cambia nulla, perch\u00e9 non si pu\u00f2 negare \u00abl'effetto dissuasivo di tali sanzioni sul ruolo del giornalista nel contribuire alla discussione pubblica su temi che interessano la collettivit\u00e0\u00bb.\nVarie.\nNel 1978 ha fondato con Walter Tobagi, Giorgio Santerini, Marco Volpati e Franco Abruzzo la corrente sindacale \"Stampa democratica\". Dal 1997 al 2002 \u00e8 stato giudice aggiunto presso la quinta sezione civile del Tribunale di Milano per le cause riguardanti l'Ordine dei giornalisti. Nel 2007, ha ricevuto il \"premio giornalista dell'anno per l'informazione scientifica sui periodici\" dal professor Umberto Veronesi nell'ambito di \"Milano Check Up\"."}
{"id": "1538161", "revid": "767487", "url": "https://it.wikipedia.org/wiki?curid=1538161", "title": "Triumph Films", "text": "La Triumph Films (conosciuta anche come: Triumph Releasing Corporation) \u00e8 una divisione della Sony Pictures Entertainment orientata verso la produzione e la distribuzione di film in presa diretta.\n\u00c8 stata originariamente fondata nel 1982 come joint venture tra la Columbia Pictures e la societ\u00e0 francese Gaumont per la distribuzione di film stranieri negli Stati Uniti. Nel 1989, la Triumph ha adottato la sua societ\u00e0 sorella, la Epic Productions Inc. (da non confondere con la Epic Records).\nAlcuni film da ricordare sono: \"A Gillian, per il suo compleanno\", \"The Ambulance\", \"Brainscan - Il gioco della morte\", \"Magic in the Water\" (co-pubblicato dalla TriStar Pictures), \"The Golden Laws\", \"Steamboy\" e \"\"."}
{"id": "1538167", "revid": "729019", "url": "https://it.wikipedia.org/wiki?curid=1538167", "title": "Stazione di Sassari", "text": "La stazione di Sassari \u00e8 una stazione ferroviaria al servizio del comune di Sassari, posta lungo la ferrovia RFI Ozieri Chilivani - Porto Torres Marittima, nonch\u00e9 capolinea delle linee ARST per Alghero, Sorso e Palau (quest'ultima turistica).\nStoria.\nLa stazione di Sassari fu costruita ad opera della Compagnia Reale delle Ferrovie Sarde nella seconda met\u00e0 del XIX secolo, e fu inaugurata nel 1884, dodici anni dopo che il primo treno delle allora \"Ferrovie Reali\" aveva raggiunto il capoluogo turritano, e quattro anni dopo il completamento del collegamento ferroviario con Cagliari.\nLo scalo, posto lungo la Ozieri Chilivani-Porto Torres (diramazione della Cagliari-Golfo Aranci), nel 1888 divenne anche stazione della costruenda linea a scartamento ridotto Sassari-Alghero, grazie a un accordo tra le Reali e le Strade Ferrate Secondarie della Sardegna, concessionaria della linea per Alghero, la quale sar\u00e0 inaugurata nell'anno successivo. Nell'aprile 1899 la stazione ospit\u00f2 anche il treno dei reali, infatti durante la visita di Umberto I e di Margherita di Savoia in Sardegna, il Re e la Regina percorsero l'intero tragitto tra la stazione di Cagliari e quella sassarese.\nNel corso dei decenni successivi vi furono vari passaggi di propriet\u00e0 delle linee, la linea per Porto Torres pass\u00f2 alle Ferrovie dello Stato nel 1920, mentre quella per Alghero venne ceduta alle Ferrovie Complementari della Sardegna nel 1921. All'inizio degli anni trenta due nuove linee, la Sassari-Sorso e la Sassari-Tempio-Palau, vennero realizzate dalla Ferrovie Settentrionali Sarde, e anch'esse trovarono il capolinea nello stazione di Sassari. Sebbene vi fossero forti legami tra le Strade Ferrate Sarde (titolari delle linee per Sorso e Palau dal 1933) e le FCS (la prima era azionista di maggioranza della seconda), sino al 1941, anno di passaggio della Sassari-Alghero alle SFS, furono quindi tre diverse concessionarie a far transitare i loro rotabili nello scalo sassarese. Nel 1939, con l'entrata in guerra dell'Italia ormai alle porte, la copertura metallica della stazione venne smantellata col fine di fonderla per recuperarne ferro per l'industria bellica nazionale. In guerra Sassari venne in buona parte risparmiata dai pesanti bombardamenti degli alleati del 1943, che distrussero Cagliari ed Alghero, e nello scalo furono dislocati temporaneamente parte degli uffici della stazione FS cagliaritana, gravemente danneggiata dalle bombe. La stazione di Sassari e parte delle vicine linee ferroviarie vennero tuttavia colpite il 14 maggio 1943, quando una bomba cadde nei pressi dell'impianto causando tre vittime: il ferroviere militarizzato Giovanni Toccu di 45 anni e i due militari Martino Mellino ed Eugenio Ligabue, rispettivamente di 26 e 29 anni.\nNel secondo dopoguerra nella stazione furono costruite due nuove pensiline in ferro, realizzate a fine 1956, dopo le proteste dell'utenza. Importanti lavori interessarono l'impianto tra gli anni settanta e ottanta, con la realizzazione di un nuovo deposito locomotive e delle annesse officine, il restauro del fabbricato viaggiatori, e la realizzazione di un nuovo terminal merci intermodale, edificato nell'area delle vecchie rimesse rotabili demolite nell'occasione, ed in uso sino alla fine degli anni duemila, periodo in cui in Sardegna cess\u00f2 da parte di Trenitalia Cargo il servizio di trasporto merci su base regolare.\nDal punto di vista gestionale si registrarono vari passaggi di propriet\u00e0 tra la fine del Novecento e la prima parte del XXI secolo, con le competenze FS cedute alla propria controllata RFI nel 2001, e l'amministrazione dello scartamento ridotto passata nel 1989 alle Ferrovie della Sardegna (dal 2008 ARST Gestione FdS) e nel 2010 all'ARST. Sotto la gestione FdS venne realizzata la tranvia di Sassari (inaugurata nel 2006), la cui costruzione port\u00f2 a inserire in stazione un binario di solo transito ad uso tranviario per permettere il passaggio dei mezzi da e verso i depositi dell'infrastruttura e successivamente anche per consentire il collegamento col capolinea di Santa Maria di Pisa.\nDal 1\u00ba febbraio 2015 il numero delle linee di trasporto pubblico attive nell'impianto si \u00e8 ridotto a tre, con la sostituzione delle relazioni sulla Sassari-Nulvi (unico tronco della linea per Tempio e Palau su cui era rimasto attivo un servizio passeggeri ordinario) con autolinee.\nStrutture e impianti.\nLa stazione di Sassari \u00e8 attraversata dai binari della Ozieri Chilivani-Porto Torres di RFI (presentando una configurazione di impianto passante), oltre ad essere scalo capolinea delle ferrovie ARST per Alghero, Sorso e Palau (quest'ultima ad esclusivo impiego turistico). Date le diverse specifiche di scartamento delle reti ferroviarie delle due amministrazioni sono presenti in stazione binari sia da 1435 che da 950\u00a0mm, si tratta dell'unico scalo sardo mantenente questa caratteristica dal 2006 in poi. Il gruppo FS \u00e8 dotato di un fascio principale posto dinanzi al fabbricato viaggiatori composto dai binari dal due all'otto, con il due (di corsa) ed il quattro utilizzati per il servizio viaggiatori, il terzo che termina tronco ad entrambe le estremit\u00e0 della banchina posta tra i binari impiegati per i treni passeggeri, ed i binari dal cinque all'otto (pi\u00f9 un ulteriore tronchino) che comprendono il terminal merci intermodale dello scalo, con piazzale in parte asfaltato per il trasbordo sui veicoli su gomma, in disuso con la cessazione del servizio merci ferroviario in Sardegna a fine anni duemila.\nTale area sino agli anni ottanta ospitava le originarie rimesse delle Ferrovie dello Stato, poi demolite e trasferite a sud nei pressi della stazione di Sassari Santa Maria della linea per Alghero. Quest'ultima a sua volta fu la sede delle rimesse locomotive e dei depositi sassaresi delle SFSS ed in seguito delle FCS prima della costruzione delle linee per Sorso e Palau, che portarono alla realizzazione dei depositi ferroviari dello scartamento ridotto sassarese gestiti dall'ARST, situati a circa 800 metri a nord del fabbricato viaggiatori lungo la ferrovia per Palau.\nCon le vecchie rimesse delle FS ancora funzionanti il servizio merci per lo scartamento ordinario era espletato nell'area immediatamente a sud del fabbricato viaggiatori: questo scalo merci, ancora esistente, si compone di cinque tronchini, di cui uno adiacente ad un piano caricatore ed al magazzino merci di stazione.\nPer il suo servizio viaggiatori l'ARST \u00e8 dotata di un terminal composto da due binari tronchi che si attestano sul lato nord del fabbricato viaggiatori, impiegati per i treni diretti e in arrivo da Sorso e dalla ferrovia per Palau. I treni della linea verso Alghero utilizzano invece il binario uno della stazione, il pi\u00f9 vicino al fabbricato viaggiatori: sino al 2015 questo binario era utilizzato anche dalla rete RFI (che ne ha poi isolato gli accessi), data la presenza di tre rotaie che consentivano di ricevere treni di entrambi gli scartamenti sullo stesso binario. Sino agli anni ottanta il binario a doppio scartamento era invece il binario due, che si ricollegava al fascio a scartamento ridotto attraversando il vecchio binario uno quasi perpendicolarmente.\nL'accesso ai binari impiegati per il servizio viaggiatori \u00e8 garantito da tre banchine, di cui due situate dinanzi al fabbricato viaggiatori: una attigua all'edificio (in uso per il binario uno) e l'altra comune ai binari due, tre e quattro. La prima banchina serve anche uno dei due binari del terminal ARST posto sul versante nord-est dell'edificio viaggiatori, dotato di un ulteriore marciapiede per l'accesso ai treni ricevuti sul binario pi\u00f9 orientale dell'area.\nLa stazione \u00e8 presenziata in buona parte della giornata, quando ci\u00f2 non accade il controllo per quel che concerne l'esercizio RFI viene controllata in remoto dal Dirigente Centrale Operativo di Cagliari. Con l'entrata in servizio nel 2006 della tranvia di Sassari alla direzione movimento dell'ARST spetta anche la gestione di un breve tratto promiscuo in cui transitano nell'area della stazione anche i tram AnsaldoBreda Sirio della tranvia di Sassari. Tali mezzi per raggiungere le rimesse aziendali ed il capolinea di Santa Maria di Pisa (con linea tranviaria in affiancamento a quella ferroviaria per Sorso) entrano nello scalo utilizzando un binario a scartamento ridotto dedicato ad est del terminal ARST per Sorso e Palau, attrezzato con una linea aerea di contatto e collegato con la vicina fermata tranviaria della stazione.\nArchitettura.\nDi rilievo architettonico \u00e8 il fabbricato viaggiatori della stazione, edificio dalla facciata rispondente a canoni classicisti, pi\u00f9 volte modificata nel corso della sua storia con l'ampliamento dei corpi laterali e con la sopraelevazione di un piano della parte centrale del fabbricato. Sul piano binari caratteristica era l'originaria copertura metallica arcuata, poi smantellata alla vigilia del secondo conflitto mondiale.\nMovimento.\nLa stazione \u00e8 collegata dai convogli Trenitalia con Porto Torres a nord e con Ardara, la stazione di Ozieri-Chilivani e le localit\u00e0 raggiunte dalla Dorsale Sarda. I treni dell'ARST invece consentono di raggiungere Alghero e Sorso, inoltre lo scalo sassarese \u00e8 capolinea dei convogli del Trenino Verde espletati sulla linea turistica per Palau.\nServizi.\nL'impianto dal punto di vista commerciale \u00e8 classificato in categoria \"silver\" da parte di RFI, e per quanto riguarda l'accessibilit\u00e0 \u00e8 strutturato per accogliere i disabili di tipo motorio.\nAll'interno del fabbricato viaggiatori sono ospitati vari servizi all'utenza, tra cui una biglietteria (sia a sportello che automatica), una sala d'attesa e dei servizi igienici.\nPer il collegamento tra la banchina del binario uno e quella dei binari due e quattro la stazione \u00e8 dotata di un sottopassaggio pedonale, con ascensori per l'impiego dello stesso da parte di persone con problemi di mobilit\u00e0.\nInterscambi.\nSul piazzale esterno della stazione \u00e8 posta una fermata della tranvia di Sassari, con collegamenti verso il centro cittadino e Santa Maria di Pisa; inoltre dallo scalo ferroviario \u00e8 possibile raggiungere varie localit\u00e0 dell'hinterland sassarese con le autolinee interurbane dell'ARST, della Fara Viaggi, della Pisanu e della Zentile.\nSempre dinnanzi all'impianto \u00e8 presente una fermata della ATP, che espleta il servizio di autolinee urbano in citt\u00e0."}
{"id": "1538194", "revid": "767487", "url": "https://it.wikipedia.org/wiki?curid=1538194", "title": "Mixtape Messiah 2", "text": "Mixtape Messiah 2 \u00e8 un mixtape del rapper Chamillionaire, pubblicato il 24 dicembre 2006 sotto le case discografiche \"Chamillitary Entertainment\" e \"Universal Records\".\nInformazioni.\nIl 24 dicembre 2006 il mixtape era disponibile sul sito ufficiale dell'artista, e da allora ha riscosso migliaia di download.\nIl tema che Chamillionaire vi tratta \u00e8 quello del Dissing, ovvero la diffamazione nel mondo hip hop. Il rapper ha voluto affrontare questo problema a seguito della faida avuta da lui con Mike Jones.\nIn \"Roll Call Reloaded\", Chamillionaire imita ben 20 rappers: Pimp C, Slim Thug, Z-Ro, E.S.G., Killa Kyleon, Big Moe, Willie D, BushWick Bill, Magno, Lil' O, Bun B, Devin The Dude, Big Pokey, Lil' Keke, Mike Jones, Paul Wall, Trae, Lil' Flip, Scarface e Chingo Bling."}
{"id": "1538197", "revid": "205250", "url": "https://it.wikipedia.org/wiki?curid=1538197", "title": "Laurent Boutonnat", "text": "Debutto nel cinema.\nIl suo primo lungo metraggio, \"Ballade de la f\u00e9conductrice\", un film sul tema della violenza, viene diffuso per due settimane in una sala parigina e sar\u00e0 vietata la visione ai minori di 18 anni (nonostante lo stesso autore ne avesse solo 17). \nL'incontro con Myl\u00e8ne Farmer.\nA 20 anni, compone con J\u00e9r\u00f4me Dahan la musica di \"Maman a tort\" e va alla ricerca di una giovane cantante che potesse interpretarla. Inizialmente pensa a Lio, che sar\u00e0 poco dopo scartata.\nIn seguito durante un casting viene colpito dal fascino dell'allora giovane \"Myl\u00e8ne Gautier\" che in seguito diventer\u00e0 la famosa Myl\u00e8ne Farmer alla quale decide di affidare il brano, instaurando poi una collaborazione fissa sia come autore dei suoi brani che come regista dei videoclip che li accompagnano."}
{"id": "1538203", "revid": "1448629", "url": "https://it.wikipedia.org/wiki?curid=1538203", "title": "Costanza Quatriglio", "text": "Biografia.\nNata a Palermo, figlia dello scrittore e giornalista Giuseppe Quatriglio, ha esordito con \"L'isola\", presentato alla Quinzaine des R\u00e9alisateurs del 56\u00ba Festival di Cannes nel 2003 (Premio CICAE).\n\u00c8 dello stesso anno \"Racconti per L'isola\", documentario sul lavoro degli attori non professionisti nel film \"L'isola\", presentato nella sezione Nuovi Territori della 60\u00aa Mostra internazionale d'arte cinematografica di Venezia. \nL'amore per il cinema del reale e per l'ibridazione dei linguaggi \u00e8 chiaro fin dai suoi film precedenti (tra questi \"\u00c8cosaimale?\", premiato al Festival di Torino nel 2000, e \"L'insonnia di Devi\", coprodotto da Tele+ nel 2001), tanto che dopo \"L'isola\" la regista sceglier\u00e0 la strada del documentario.\nTra i suoi film documentari: la miniserie per Rai 3 del 2004 \"Ra\u00ecz\"; \"Il mondo addosso\", presentato alla Festa del Cinema di Roma nel 2006; \"Il mio cuore umano\", evento speciale al Festival di Locarno del 2009. \nI suoi film successivi hanno ricalcato la continua ricerca personale nel segno della commistione dei generi: \"Terramatta\" (Nastro d'argento per il miglior documentario 2013) \u00e8 stato presentato alle Giornate degli Autori nel 2012, designato Film della Critica da parte del Sindacato Nazionale Critici Cinematografici.\n\"Con il fiato sospeso\", presentato alla 70\u00aa Mostra di Venezia 2013 fuori concorso; e \"Triangle\", Nastro d'argento per il miglior documentario nel 2015. \n\"87 ore\", nella categoria Documentari, ha ottenuto il Premio speciale ai Nastri d'argento 2016. \nNel 2018 \u00e8 uscito \"Sembra mio figlio\", lungometraggio presentato al Festival di Locarno.\nDal 2019 \u00e8 direttrice artistica del Centro sperimentale di cinematografia di Palermo."}
{"id": "1538205", "revid": "149727", "url": "https://it.wikipedia.org/wiki?curid=1538205", "title": "Karl-Friedrich Schinkel", "text": ""}
{"id": "1538209", "revid": "92723", "url": "https://it.wikipedia.org/wiki?curid=1538209", "title": "St.-Hedwigs-Kathedrale", "text": ""}
{"id": "1538215", "revid": "648716", "url": "https://it.wikipedia.org/wiki?curid=1538215", "title": "Palazzo della Marchesa di Castelluccio", "text": "Il palazzo della Marchesa di Castelluccio si trova in vico San Geronimo, a Napoli.\nL'edificio fu costruito nel XVI secolo da Giovanni Francesco Mormando e si presenta con due facciate caratterizzate da un basamento in piperno e piccole finestre, sormontate da tre piani marcati da semplici cornici.\nNell'interno, una composizione sulla parete di fondo, sovrastante la porta delle scuderie, determina il passaggio compositivo dal mezzanino al piano nobile ed \u00e8 composta da tre archi a tutto sesto di cui quello centrale \u00e8 il maggiore. Altro punto del palazzo rinascimentale \u00e8 la scala a due archi affiancati."}
{"id": "1538217", "revid": "1494169", "url": "https://it.wikipedia.org/wiki?curid=1538217", "title": "OTI 2000", "text": "Il ventottesimo Festival della canzone iberoamericana si tenne ad Acapulco, in Messico il 19 e 20 maggio 2000 e fu vinto da Hermanas Chirino che rappresentavano gli Stati Uniti d'America."}
{"id": "1538220", "revid": "149727", "url": "https://it.wikipedia.org/wiki?curid=1538220", "title": "Memoriale per gli Ebrei assassinati d\u2019Europa", "text": ""}
{"id": "1538221", "revid": "287204", "url": "https://it.wikipedia.org/wiki?curid=1538221", "title": "Endoscheletro degli insetti", "text": "L'endoscheletro degli Insetti \u00e8 un apparato, strettamente associato all'esoscheletro, di cui \u00e8 in effetti un'espansione interna. Sia per lo sviluppo sia per le funzioni svolte, l'endoscheletro degli insetti non ha alcuna analogia con quello dei Vertebrati.\nGeneralit\u00e0.\nGli Insetti non sviluppano un vero e proprio scheletro interno, bens\u00ec un sistema di processi interni dell'esoscheletro che hanno lo scopo generale di potenziarne le sue funzioni. Le funzioni svolte dall'endoscheletro si riassumono nelle seguenti:\nEndoscheletro del capo.\nL'endoscheletro del capo \u00e8 il sistema pi\u00f9 sviluppato e contribuisce a dare maggiore robustezza alla capsula cranica nel complesso. L'intero sistema \u00e8 denominato tentorio ed \u00e8 presente in quasi tutti gli Insetti.\nIl tentorio \u00e8 composto da due paia di bracci simmetrici, due anteriori e due posteriori, formati da introflessioni del tegumento. I due bracci posteriori partono in prossimit\u00e0 del foro occipitale e si dirigono in avanti collegandosi ai due bracci anteriori. Questi a loro volta si collegano alla parte frontale del capo, in genere presso le estremit\u00e0 laterali del margine inferiore del clipeo. Sull'esoscheletro si possono individuare i punti in cui si innestano i bracci del tentorio per la presenza di piccole fossette.\nDai bracci anteriori partono spesso due rami dorsali che si dirigono in corrispondenza dell'inserzione delle antenne ma senza entrare in contatto diretto con il tegumento. Nel complesso il tentorio ha una forma a X o a Y.\nIl tentorio sostiene il cervello e, in corrispondenza del punto d'incontro dei bracci anteriori con i bracci posteriori, l'esofago. Fra i sistemi muscolari che si collegano al tentorio rientrano i muscoli estrinseci delle antenne, quelli delle appendici boccali e, infine, i muscoli della prefaringe e dello stomodeo, fondamentali nell'alimentazione.\nEndoscheletro del torace.\nL'endoscheletro del torace \u00e8 meno complesso del tentorio, in quanto \u00e8 costituito da un insieme di processi interni, tuttavia ha un ruolo non indifferente nel contribuire a rinforzare il torace e migliorare l'efficienza del volo. Il sistema \u00e8 rappresentato, per ogni segmento toracico, dai seguenti processi:\nI fragmi hanno la forma di due lamine, talvolta fuse in un'unica struttura. Sono originati dai tergiti del mesotorace e del metatorace e dal primo urotergo. Mancano perci\u00f2 nel protorace. Sono particolarmente sviluppati negli insetti alati e offrono l'attacco ai muscoli longitudinali dorsali.\nGli apodemi sono processi sottili e allungati che sono originati dalle pleure in corrispondenza della sutura pleurale.\nLe furche sono robusti processi ventrali originati dagli sterniti e sostengono la catena gangliare ventrale e offrono inoltre l'attacco a diversi muscoli del torace. \nLa spina \u00e8 un piccolo processo originato dalla porzione posteriore degli sterniti e che spesso si fonde con la furca.\nEndoscheletro dell'addome.\nL'endoscheletro dell'addome \u00e8 il meno sviluppato e si riduce a semplici processi sottili (\"apodemi\") rispettivamente originati dall'urotergo e dall'urosterno. Offrono principalmente l'attacco alla muscolatura degli organi viscerali.\nGli apodemi addominali del VIII e IX urite sono i pi\u00f9 sviluppati, reggono l'apparato riproduttore e offrono l'attacco alla muscolatura degli organi genitali esterni (organo copulatore nel maschio e ovopositore nella femmina)."}
{"id": "1538225", "revid": "1372005", "url": "https://it.wikipedia.org/wiki?curid=1538225", "title": "Hesbaye", "text": "La Hesbaye (in olandese \"Haspengouw\", in italiano \"Aspinga\") \u00e8 una regione naturale del Belgio nordorientale.\nGeografia.\n\u00c8 limitata a nord dalla Campine e a sud dalla Mosa: comprende le citt\u00e0 di Voromia, Geldonia, \u00c9ghez\u00e9e, Tene, Perwez e Tongri."}
{"id": "1538234", "revid": "120986357", "url": "https://it.wikipedia.org/wiki?curid=1538234", "title": "Kontos", "text": "Kontos (Contus in latino) era il nome greco usato per indicare un tipo di lancia da cavalleria in uso presso i nomadi Sarmati prima ed i catafratti dell'Impero romano, dell'Impero persiano e dell'Impero bizantino poi.\nFunzione.\nVenne inoltre adottata come arma usuale dai catafratti dell'Armenia, della Partia e dell'impero sasanide ed utilizzata dai guerrieri Sarmati. Un cambiamento nella terminologia utilizzata per descrivere l'arma sarmata indica che il \"kontos\" venne sviluppato tra l'inizio e la met\u00e0 del I secolo da un tipo di lancia pi\u00f9 piccolo (che veniva indicata con il termine generico di lancia - \"longche\" o \"hasta\" - da autori greci e romani, rispettivamente).\nCome mostrato da opere d'arte contemporanee, l'arma era lunga tra i 3 e i 4 metri circa ma ci\u00f2 non esclude che ve ne fossero di pi\u00f9 grandi. Una lunghezza di 4.5 metri \u00e8 stata determinata sperimentalmente come il massimo pratico. Il nome deriva probabilmente della sua lunghezza, poich\u00e9 la parola \"kantos\" in greco significa remo. Veniva utilizzata con entrambe le mani mentre il cavallo veniva diretto col ginocchio; questo particolare uso faceva s\u00ec che il cavaliere che la manovrava dovesse avere una grande maestria sia nell'arte delle armi che nella cavalcata.\nI romani adottarono una variazione del \"kontos\", chiamato contus. Il \"contus\" romano veniva utilizzato anch'esso con entrambe le mani. L'arma bizantina \"kontarion\", invece, veniva usata dai catafratti bizantini con una sola mano, grazie ad uno speciale alloggiamento posto sotto l'ascella, simile alla resta utilizzata dai cavalieri europei del Medioevo.\nIl termine utilizzato in diverse regioni per indicare le cavallerie munite di lance deriva da \"kontos\". Tra questi sono degni di nota g\u00f6nder (Ungheria), g\u00f6nder o rumh (Turchia) e quntariya (in arabo).\nStoria.\nEpoca romana.\nIl primo ad introdurre unit\u00e0 militari di cavalleria dotate di \"kontus\" fu l'imperatore romano, Traiano, durante la conquista della Dacia (101-106). Si trattava dell'\"Ala I Ulpia contariorum milliaria\". Questa unit\u00e0 fu posizionata fin dall'inizio in Pannonia superiore, nei pressi di \"Arrabona\" e di lei abbiamo notizia ancora nel III secolo, quando fu trasferita in Siria, dove la troviamo nel 252. Sue \"vexillationes\" parteciparono nel corso del II secolo a qualche operazione militare in Mauretania.\nIn seguito nuove unit\u00e0 dotate di \"contus\" furono create a partire da Adriano con cavalieri \"catafratti\", come l'\"Ala I Gallorum et Pannoniorum catafractaria\", formata da sarmati Roxolani, i quali erano stati sistemati in Gallia e Pannonia dopo le guerre condotte contro di loro nel periodo 107-118."}
{"id": "1538242", "revid": "123656347", "url": "https://it.wikipedia.org/wiki?curid=1538242", "title": "Re di Gerusalemme", "text": "Il seguente \u00e8 un elenco dei Re di Gerusalemme, ovvero i sovrani che governarono il Regno di Gerusalemme, lo Stato Crociato fondato nel 1099 ed esistito fino al 1291.\nIl regno.\nIl regno di Gerusalemme ebbe origine a seguito della prima crociata, quando l'esercito cristiano guidato da Goffredo di Buglione conquist\u00f2 la Citt\u00e0 santa (15 luglio 1099). Goffredo, dopo aver rinunciato al titolo regale, ottenne quello di \"Advocatus Sancti Sepulchri\" (Protettore del Santo Sepolcro) e fu incoronato Governatore di Gerusalemme nella basilica della Nativit\u00e0 a Betlemme.\nAlla sua morte, l'anno successivo, suo fratello Baldovino fu il primo dei sovrani incoronati con il titolo di \"re di Gerusalemme\". La cerimonia ebbe luogo nella Basilica del Santo Sepolcro a Gerusalemme. \nLa formula esatta del titolo regale era \"Rex Latinorum Hierosolymitanus\", cio\u00e8 \"Re dei Latini di Gerusalemme\", a significare che la giurisdizione del sovrano non comprendeva anche le popolazioni native: cristiane, musulmane ed ebraiche.\nLa successione al trono di Gerusalemme avveniva in genere secondo criteri sia ereditari che elettivi. Anche quando il titolo si \u00e8 trasmesso per via ereditaria all'interno della stessa famiglia regnante, il sovrano ha sempre ricevuto la convalida da parte dell'Alta Corte di Gerusalemme. Il re era infatti considerato un \"primus inter pares\" (primo tra pari) pi\u00f9 che un vero e proprio monarca, tant'\u00e8 che in sua assenza le funzioni di governo venivano affidate ai suoi ufficiali.\nA livello amministrativo il regno di Gerusalemme esport\u00f2 in Oriente le strutture feudali francesi: al re spettava il compito di assicurare l'unit\u00e0 dei feudi che componevano i domini reali e aveva inoltre il supremo comando militare in battaglia. All'occorrenza, la guida delle truppe poteva anche essere delegata ad un connestabile. La residenza reale fu fissata presso la cittadella della torre di Davide.\nIl regno di Gerusalemme fu segnato fin dai suoi esordi da una cronica condizione di debolezza. Mentre le nascenti monarchie europee contemporanee si muovevano verso una struttura di potere verticistica e centralizzata, il re di Gerusalemme subiva una costante dispersione di potere a vantaggio dei baroni pi\u00f9 in vista. Fra le cause di questa frammentazione dell'autorit\u00e0 monarchica si pu\u00f2 annoverare anche la giovane et\u00e0 di molti dei sovrani succedutisi sul trono: il frequente ricorso alla reggenza da parte di nobili vicini alla corte contribuiva a indebolire le prerogative del re e a costruire posizioni di forza alternative, che esponevano il regno a continue turbolenze interne.\nDalla perdita di Gerusalemme alla caduta di Acri.\nDopo la caduta di Gerusalemme, conquistata dal Saladino nel 1187, la capitale del regno venne trasferita ad Acri, che conserv\u00f2 questo ruolo fino al 1291, anche se le incoronazioni avvenivano a Tiro. Acri, nondimeno, non fu realmente la residenza del sovrano: i titolari della corona del regno, appartenenti alle grandi famiglie della nobilt\u00e0 europea, non risiedettero quasi mai in Terrasanta. Il giovane Corrado III (Corradino di Svevia), ad esempio, aveva la propria sede in Germania, mentre la reggenza dello Stato crociato era affidata a Ugo di Brienne, cugino del padre. Proprio Ugo, nel 1264, reclam\u00f2 per s\u00e9 la corona di Gerusalemme in quanto discendente e maggiore erede di Alice di Champagne, seconda figlia della regina Isabella. L\"'Alta Corte\" decise per\u00f2 di attribuire la successione al cugino Ugo III di Cipro.\nDopo l'estinzione degli Hohenstaufen, nel 1268, il trono pass\u00f2 alla Casato dei Lusignano, gi\u00e0 detentrice del Regno di Cipro. Tuttavia, Carlo d'Angi\u00f2, subentrato agli svevi sul trono di Sicilia, compr\u00f2 nel 1277 i diritti alla corona di Gerusalemme: inviato in Terrasanta Ruggero Sanseverino come suo balivo, questi conquist\u00f2 Acri e ottenne per il suo signore l'omaggio forzato dei baroni. Debole politicamente e privo di adeguate risorse economiche e militari, fu spodestato da Enrico II, giunto da Cipro per reclamare il regno.\nAcri, rimasta ultimo baluardo dello Stato crociato fondato da Goffredo di Buglione, resistette fino al 1291, quando fu conquistata dai Mamelucchi. La caduta della citt\u00e0 segn\u00f2 la fine della presenza occidentale in Terrasanta.\nRe dopo la caduta di Gerusalemme (1187-1291).\nIl titolo formale rimase ai Lusignano, sovrani di Cipro, anche dopo la caduta di Acri. Da questi pass\u00f2 ai duchi di Savoia, poi re di Sardegna. Tuttavia fu reclamato anche da altre casate: nel 1277, Maria di Antiochia, che al trono di Gerusalemme dopo la morte di Corradino di Svevia, ma non era stata riconosciuta dall'Alta Corte, vendette i suoi diritti a Carlo I d'Angi\u00f2. Dagli Angioini la pretesa fu ereditata dai Lorena, poi Asburgo-Lorena, ma anche dagli Aragonesi dopo la conquista di Napoli ad opera di Alfonso V d'Aragona.\nGenealogia dei sovrani di Gerusalemme.\nQuello che segue \u00e8 l'albero genealogico dei sovrani di Gerusalemme, dalla fondazione del Regno nel 1099, a seguito della Prima Crociata, fino alla sua dissoluzione nel 1291, a seguito della caduta della citt\u00e0 di Acri."}
{"id": "1538243", "revid": "322321", "url": "https://it.wikipedia.org/wiki?curid=1538243", "title": "Oberto I (vescovo)", "text": "Alcuni storici ipotizzano che Oberto, gi\u00e0 vescovo di Alba, possa essere stato investito da Corrado II dell'episcopato astese solo \"pro tempore\", in un periodo di sede vacante.Gli astigiani sollevarono una dura opposizione a proposito dell'elezione di Oberto e solo l'intercessione del papa riusc\u00ec a fare accettare il religioso.In cambio i \"cives Astenses\" ottennero dall'imperatore il libero transito della valle di Susa per i loro commerci al nord.\nOberto rimase molto poco sulla sedia di Asti.\nNel 1040, compare gi\u00e0 il vescovo Pietro II."}
{"id": "1538244", "revid": "1342360", "url": "https://it.wikipedia.org/wiki?curid=1538244", "title": "Pallone d'oro 1962", "text": "Il Pallone d'oro 1962, 7\u00aa edizione del premio calcistico istituito dalla rivista francese \"France Football\", fu vinto dal cecoslovacco Josef Masopust (Dukla Praga).\nGiuria, sistema di voto ed esiti.\nIl premio venne assegnato da una giuria composta da 19 giornalisti, provenienti da Austria, Belgio, Bulgaria, Cecoslovacchia, Francia, Germania Ovest, Grecia, Inghilterra, Italia, Jugoslavia, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica.\nOgni componente del consesso doveva indicare i cinque migliori calciatori per l'anno solare 1962, mettendoli in ordine di merito. Al primo giocatore sarebbero stati assegnati 5 punti, al secondo 4 e cos\u00ec di seguito fino al quinto che avrebbe ricevuto 1 punto.\nIn questo modo furono ripartiti 285 punti complessivi. Il massimo punteggio individuale era di 95, ottenibile nel caso in cui tutti i giurati avessero indicato lo stesso miglior giocatore dell'anno.\nIl risultato della votazione, che premiava Josef Masopust (primo calciatore cecoslovacco a ricevere il riconoscimento), fu pubblicato sul numero 875 di \"France Football\", in edicola dal 18 dicembre 1962."}
{"id": "1538248", "revid": "111892", "url": "https://it.wikipedia.org/wiki?curid=1538248", "title": "Contus", "text": ""}
{"id": "1538249", "revid": "111892", "url": "https://it.wikipedia.org/wiki?curid=1538249", "title": "Kontarion", "text": ""}
{"id": "1538250", "revid": "1564499", "url": "https://it.wikipedia.org/wiki?curid=1538250", "title": "Museo diocesano (Troia)", "text": "Il Museo diocesano di Troia \u00e8 alloggiato nel monastero delle Benedettine, convento fondato nel 1605 come testimoniano due marmi situati sulla facciata dell'edificio posto di fronte al duomo cittadino. Il primo riferimento al museo si ritrova in una lettera con cui il cardinale Gasparri, rivolgendosi nel 1923 alle strutture ecclesiastiche di tutta la penisola, sollecitava un rapporto sui beni culturali in possesso della Chiesa e sul loro stato di conservazione.\nL'esposizione conserva sculture bronzee, dipinti risalenti al Seicento e al Settecento e marmi appartenuti originariamente alla cattedrale della citt\u00e0. La struttura museale si articola in stanze in successione, parallele delle arcate del chiostro. I locali ospitano reperti di diverse epoche storiche; \u00e8 del 1448 una pregevole statua dipinta scolpita da Giovanni da Casalbore e raffigurante la Madonna; un polittico ligneo del secolo XVI riproduce al centro la Madonna delle Grazie con san Leonardo Abate e sant'Antonio Abate ai due lati. Ma il pezzo di maggior pregio \u00e8 un capitello risalente alla periodo svevo, cimelio che ha un gemello conservato a New York, presso il Metropolitan Museum.\nIl Museo \u00e8 composto da un ampio chiostro a cui si accede a n. 6 sale espositive: sala dei Misteri, sala dell'Annunziata, sala dei Flabelli, sala dei Capitelli, sala di Nostra Signora e la cripta.\nNel Museo sono allestite, ogni anno, diverse mostre.\nGli operatori della struttura museale sono i volontari dell'Associazione culturale \"Terzo Millennio\", che organizzano approcci facilitati alla lettura delle opere d'arte. "}
{"id": "1538252", "revid": "228587", "url": "https://it.wikipedia.org/wiki?curid=1538252", "title": "Profilo ICC", "text": "Un profilo ICC \u00e8 un insieme di dati che descrivono, secondo regole e standard promulgate dall'ICC (International Color Consortium), il modo in cui i colori sono rappresentati numericamente in un determinato spazio dei colori. In particolare, i profili ICC sono comunemente usati per descrivere numericamente il modo in cui i colori sono rappresentati in dispositivi digitali di ingresso/uscita di immagini quali fotocamere digitali, scanner, stampanti e display. Lo scopo del profilo ICC \u00e8 quello di fornire le regole di trasformazione fra i valori dello spazio colore descritto dal profilo e un determinato spazio colore standard detto \"spazio di connessione fra profili\" (\"Profile Connection Space\", PCS), che secondo le specifiche ICC pu\u00f2 essere L*a*b* e CIE XYZ (con illuminante di riferimento D50). A sua volta, la trasformazione pu\u00f2 essere espressa attraverso una tabella di corrispondenze (applicata usando interpolazione laddove necessario), con formule matematiche, o attraverso una combinazione dei due metodi.\nOgni dispositivo che registra o produce immagini a colori pu\u00f2 avere un profilo ICC associato. Alcuni costruttori forniscono profili per i loro prodotti, e diverse applicazioni software consentono all'utente finale di generare profili per i dispositivi che utilizza, per esempio usando un colorimetro tristimolo o uno spettrofotometro.\nLa versione attuale delle specifiche ICC per il formato dei profili \u00e8 la 4.3.\nUso pratico.\nLo scopo pratico dei profili ICC \u00e8 quello di consentire l'applicazione di un processo di gestione del colore che preservi i colori nel passaggio da uno spazio colore \"sorgente\" a uno spazio colore \"destinazione\" (per esempio, dallo spazio colore di una determinata fotocamera a quello di una determinata stampante). Il procedimento richiede due profili ICC, uno per la sorgente e uno per la destinazione; il primo viene usato per tradurre dallo spazio colore sorgente al PCS, e il secondo dal PCS allo spazio colore destinazione.\nIntenti di rendering.\nDue spazi colore da connettere potrebbero avere diversi gamut (ovvero ciascuno dei due potrebbe contenere colori non rappresentabili nell'altro). In questo caso, i colori non potranno rimanere inalterati nel passaggio dallo spazio colore sorgente allo spazio colore destinazione, ma dovranno essere in qualche modo adattati. Questo adattamento pu\u00f2 essere fatto secondo diversi principi, che producono diversi effetti visivi. Le specifiche ICC definiscono quattro diversi algoritmi di adattamento, detti intenti di rendering."}
{"id": "1538256", "revid": "580197", "url": "https://it.wikipedia.org/wiki?curid=1538256", "title": "FIFA 06", "text": "FIFA 06 \u00e8 un videogioco di calcio appartenente alla serie FIFA. \u00c8 stato sviluppato da EA Canada e pubblicato da Electronic Arts. Il videogioco \u00e8 uscito nel 2005 in tutto il mondo su Game Boy Advance, GameCube, telefono cellulare, Nintendo DS, PlayStation 2, PlayStation Portable, Windows e Xbox.\nFIFA 06 \u00e8 il tredicesimo gioco della serie FIFA e il decimo in 3D.\nModalit\u00e0 di gioco.\nIl gioco presenta le seguenti caratteristiche:\nCampionati.\nIn \"FIFA 06\" sono presenti 26 campionati. Essi sono:\nNota: queste informazioni riguardano la versione PlayStation 2.\nResto del Mondo.\nNel videogioco sono incluse anche alcune squadre non presenti nei campionati. Esse sono:\nNota: queste informazioni riguardano la versione PlayStation 2.\nInternazionale.\nLa lega internazionale \u00e8 composta dalle seguenti squadre nazionali:\nNota: queste informazioni riguardano la versione PlayStation 2."}
{"id": "1538257", "revid": "149727", "url": "https://it.wikipedia.org/wiki?curid=1538257", "title": "Isola dei Musei", "text": ""}
{"id": "1538258", "revid": "110157", "url": "https://it.wikipedia.org/wiki?curid=1538258", "title": "Museo civico di Troia", "text": "Il museo civico di Troia \u00e8 nella citt\u00e0 di Troia, cittadina della Puglia in provincia di Foggia.\nStoria.\nVenne allestito nel 1971 nei locali del piano terra del seminterrato del cinquecentesco palazzo d'Avalos, \u00e8 diviso in cinque settori: \nReperti importanti.\nTra i pezzi pi\u00f9 importanti sono conservati:"}
{"id": "1538259", "revid": "1226", "url": "https://it.wikipedia.org/wiki?curid=1538259", "title": "Hideo Nakata", "text": "Biografia.\nNakata \u00e8 conosciuto al pubblico occidentale per i film di genere J-Horror \"Ring\" (1998), \"Ring 2\" (1999) e \"Dark Water\" (2002). \"Ring\" in seguito ha avuto un remake statunitense intitolato \"The Ring\" nel 2002, stesso destino capitato a \"Dark Water\", che \u00e8 stato rigirato nel 2005, mantenendo lo stesso titolo \"Dark Water\".\nNakata era stato scelto per girare il film \"True Believers\", che avrebbe dovuto essere il suo primo lavoro in lingua inglese, ma in seguito il progetto venne abbandonato. Tuttavia nel 2005 la DreamWorks gli offr\u00ec di girare \"The Ring 2\" che divenne di fatto il suo lavoro di debutto nel mercato occidentale.\nAltri lavori importanti di Nakata sono \"Sleeping Bride\" del 2000; la sua opera prima \"Curse, Death and Spirit\" del 1996 e \"Chaos\" del 1999. Nel 2007 dirige \"Kaidan\", una storia di fantasmi giapponese.\nNel 2010 dirige il film \"I segreti della mente\"."}
{"id": "1538260", "revid": "1861950", "url": "https://it.wikipedia.org/wiki?curid=1538260", "title": "Lista di compagnie aeree a basso costo", "text": "Lista di compagnie aeree a basso costo nel mondo per numero di passeggeri trasportati (in milioni)."}
{"id": "1538261", "revid": "767487", "url": "https://it.wikipedia.org/wiki?curid=1538261", "title": "Pankrti", "text": "I Pankrti (in italiano: \"Bastardi\") sono stati un gruppo punk rock sloveno di Lubiana, attivi verso la fine degli anni settanta e negli anni ottanta.\nSono conosciuti per le loro canzoni provocatorie e politicamente impegnate. Si sono autodefiniti \"la prima band punk al di qua della Cortina di ferro\" (bench\u00e9 la Jugoslavia non fosse in realt\u00e0 considerata legata al blocco sovietico). Furono comunque uno dei primi e dei pi\u00f9 importanti gruppi punk dei Paesi socialisti.\nLa loro canzone pi\u00f9 nota \u00e8 \"Bandiera rossa\", in una versione in lingua italiana da loro rieditata e modernizzata."}
{"id": "1538263", "revid": "122697042", "url": "https://it.wikipedia.org/wiki?curid=1538263", "title": "David Dunn", "text": "Carriera.\nNazionale.\nHa preso parte sia al Campionato europeo di calcio Under-21 2000 che a quello del 2002.\nIl suo unico gettone nella nazionale inglese \u00e8 datato 7 settembre 2002, 1-1 in amichevole contro il ."}
{"id": "1538268", "revid": "916580", "url": "https://it.wikipedia.org/wiki?curid=1538268", "title": "Ribeca", "text": "La ribeca o rebecca \u00e8 uno strumento musicale ad arco, con cassa piriforme. Rebecchino era detto il menestrello che lo suonava.\nLa storia.\nLa ribeca, di tessitura acuta, assieme al liuto e alla viella fu uno degli strumenti cordofoni pi\u00f9 diffusamente impiegati nell'Europa tardo medievale questo strumento si trovano in vari manoscritti dei primi anni del XIV secolo. Lo strumento compare in numerose fonti iconografiche e testuali (fino alla fine del XVI secolo le fonti musicali non indicano quasi mai gli strumenti da impiegare nell'esecuzione). Era costruito in diverse misure, corrispondenti a estensioni diverse. Continua ad essere usata ancora oggi. \nLo strumento.\nLa cassa della ribeca ha la foggia di una mezza pera che si prolunga nel manico, sul quale si trova la tastiera. In genere (diversamente da strumenti pi\u00f9 tardi di forma simile, come il mandolino) la cassa dello strumento non era assemblata unendo pi\u00f9 liste di legno opportunamente sagomate, bens\u00ec ricavata in un pezzo unico insieme al manico, scavando un singolo blocco di legno massiccio. Costruita con legno piuttosto duro, ha la tavola armonica piana sulla quale sono praticati due fori a forma semicircolare. Lo strumento ha da due a cinque corde, accordate per intervalli di quinta, che vengono suonate tramite un archetto. Esistevano ribeche con misure e accordature diverse, ma prevalentemente si trattava di uno strumento di tessitura acuta. Fu molto diffuso nelle corti europee fino al XVI secolo, come strumento per l'accompagnamento del ballo e della lettura di poesie; presso la corte di Enrico VIII d'Inghilterra, essa era presente nell'orchestra reale. Di questo strumento esisteva anche una versione da gamba che somigliava molto alla viola da gamba ed aveva un'estensione pi\u00f9 grave delle ribeche da braccio."}
{"id": "1538269", "revid": "123648713", "url": "https://it.wikipedia.org/wiki?curid=1538269", "title": "Carife", "text": "Carife (\"Callifae\" in latino, \"Car\u00ecf\u00eb\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\nTerritorio.\nIl paese \u00e8 situato in Irpinia, nel cuore della Baronia, a 740 su di un colle alle falde del contrafforte di Trevico, in posizione dominante sull'intera valle dell'Ufita.\nOrigini del nome.\nIl toponimo \u00e8 di origine pre-romana e si ricollega a numerose altre forme simili (\"Callifae\", \"Corifa-\", \"Codifla-\") attestate in ambito osco-umbro.\nIn epoca pre-romana il territorio era infatti abitato da popolazioni sannitiche, come attestato dai copiosi reperti rinvenuti nell'area archeologica di Carife, una delle pi\u00f9 importanti dell'Irpinia.\nStoria.\nNel corso dei secoli il comune fu assoggettato alla baronia di Vico e ripetutamente danneggiato da diversi eventi sismici, specialmente dal terremoto dell'Irpinia del 1732.\nNell'Ottocento il comune fece parte del circondario di Castelbaronia ricadente nel distretto di Ariano nell'ambito del principato Ultra all'interno del regno delle Due Sicilie. In epoca postunitaria Carife fu parte del mandamento di Castelbaronia nell'ambito del circondario di Ariano di Puglia all'interno della provincia di Avellino.\nSociet\u00e0.\nEvoluzione demografica.\nCarife \u00e8 in costante declino demografico, sin dal primo dopoguerra. Il tasso di natalit\u00e0 si attesta al 9\u2030 (tasso regionale 11,1\u2030; tasso nazionale 9,5\u2030) nel 2009 i nati sono stati 14, i morti 23 con un saldo naturale di -9. Il saldo migratorio \u00e8 stato -10.\nEtnie e minoranze straniere.\nAl 31 dicembre 2010 risultavano residenti nel territorio di Carife 28 cittadini stranieri, pari all'1,83% della popolazione comunale.\nLingue e dialetti.\nAccanto alla lingua italiana, a Carife \u00e8 in uso una variet\u00e0 del dialetto irpino.\nReligione.\nIl comune appartiene alla diocesi di Ariano Irpino-Lacedonia.\nCultura.\nIl \"museo archeologico di Carife\" raccoglie reperti e manufatti di epoca sannitica provenienti dalle vaste necropoli ricomprese nella vicina area archeologica.\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita.\nCollegamenti esterni.\nComune di Carife"}
{"id": "1538275", "revid": "767487", "url": "https://it.wikipedia.org/wiki?curid=1538275", "title": "I sette gladiatori", "text": "I sette gladiatori \u00e8 un film del 1962 diretto da Pedro Lazaga."}
{"id": "1538276", "revid": "2134764", "url": "https://it.wikipedia.org/wiki?curid=1538276", "title": "Bruno Berner", "text": ""}
{"id": "1538280", "revid": "124811346", "url": "https://it.wikipedia.org/wiki?curid=1538280", "title": "Palazzo Loffredo (Napoli)", "text": "Il palazzo Loffredo \u00e8 un palazzo tardo barocco di Napoli; sorge in via Loffredi.\nCaratteristiche.\nIl palazzo fu costruito nel XVIII secolo ed \u00e8 impostato su uno zoccolo in piperno sormontato da bugne piatte in cui si aprono le aperture rette da mensole ed un portale tra lesene, sormontato da un balcone con balaustra marmorea. La facciata \u00e8 scandita da lesene composite in ordine gigante che inquadrano finestre arcuate con balaustre marmoree.\nNell'interno, con pregevole pavimentazione in piperno, si accede ad una sala ottagonale con copertura a lacunari, posta in diretta comunicazione con la scala a sinistra e, a dritto, con una sala quadrata che in origine era il primo cortile: qui si trova un pilastro che regge una copertura in cui si aprono quattro lucernai.\nOggi il palazzo \u00e8 frazionato in molti appartamenti, ma conserva alcuni soffitti affrescati riconducibili al '700."}
{"id": "1538284", "revid": "1784938", "url": "https://it.wikipedia.org/wiki?curid=1538284", "title": "Gnosticismo moderno", "text": "Lo gnosticismo moderno comprende una serie di autori e organizzazioni che a partire dal XIX secolo hanno ripreso alcune tematiche dello gnosticismo e gnosticismo cristiano antichi, specialmente dopo la seconda guerra mondiale, teoria secondo cui la conoscenza (gnosi) \u00e8 superiore alla fede per conseguire la salvezza, e il mondo materiale \u00e8 intrinsecamente corrotto in origine.\nGnosticismo antico.\nNello gnosticismo originale, dottrina eretica per quasi tutti i cristiani moderni da quando la Chiesa cattolica emise la scomunica al concilio di Nicea, il mondo \u00e8 considerato corrotto o creato malvagio da un dio inferiore e imperfetto della materia, il Demiurgo, Primo Arconte o \"mezzo creatore\", detto anche Yaldabaoth, Rex Mundi, Yahweh, da cui accuse di forte antigiudaismo, Hysteraa, ecc., padre a sua volta di demoni o arconti minori; il mondo spirituale e l'universo sono creati da un Dio superiore, l'Uno, che costituisce la persona del Padre del cristianesimo. Da esso procedono gli eoni, tra cui Cristo (il Figlio) e la sua sposa mistica (sizigia) Sophia (lo Spirito Santo), completando la Trinit\u00e0 cristiana di Dio; Sophia, secondo l'Apocrifo di Giovanni, avrebbe generato il Demiurgo da sola per errore ma avrebbe rimediato in parte, mandando il Serpente (o forse tramutandosi lei stessa come nella dottrina degli Ofiti), visto qui non come demonio tentatore, a liberare Adamo ed Eva dal Demiurgo che li teneva prigionieri nell'Eden, e in seguito soffrendo da sola e con Cristo (Ges\u00f9), ad esempio incarnandosi nella discepola Maria Maddalena. \nDopo la crocifissione e la risurrezione di Ges\u00f9 (non intesa come espiazione come nella teologia di san Paolo rifiutata da molti gnostici, ma come un attacco del Demiurgo all'eone Cristo incarnato, reso vano e anzi propizio a liberare lo spirito dal corpo corruttibile; per molti altri Giuda Iscariota fu invece amico di Ges\u00f9 nel dare la redenzione, dato che il demiurgo voleva impedire la Passione ma non ci riusc\u00ec grazie all'Iscariota, che venne cos\u00ec maledetto dal dio minore) e i suoi insegnamenti pubblici ed esoterici, gli uomini possono liberarsi dalla prigione terrena, e alla fine dei tempi Sophia distrugger\u00e0 il Demiurgo per sempre, e il mondo sar\u00e0 purificato, come narrato nel Sull'origine del mondo e accennato nella Prima e nella Seconda apocalisse di Giacomo. I vangeli gnostici (vangeli apocrifi), tra cui il Vangelo di Filippo, il Vangelo di Tommaso, il Pistis Sophia, il Dialogo del Salvatore, e forse il Vangelo di Giuda (dove i discepoli pregano il demiurgo, a parte Giuda, e Ges\u00f9 ride di loro), come altri codici di Nag Hammadi, supportano tali tesi. L'etica gnostica era molto diversificata secondo le scuole, dal libertinismo (Carpocrate), al ripudio del Decalogo esaltando personaggi come Caino, Esa\u00f9, Giuda (cainiti), al moderatismo delle correnti maggioritarie (valentiniani), a sintesi con il mazdeismo e la sua dottrina della polarit\u00e0 Bene-Male (manicheismo), all'ascetismo puro (catari medievali e altri). Echi gnostici si troverebbero nel canonico Vangelo di Giovanni, ad esempio nel richiamo al Logos e nell'immagine \"principe di questo mondo\".\nLa rinascita gnostica nel pensiero e nella religione.\nXIX secolo.\nDiversi pensatori del XIX secolo, come William Blake, Arthur Schopenhauer (la cui opera \u00e8 una sintesi di platonismo, kantismo, gnosticismo, buddhismo e induismo), Albert Pike e Madame Blavatsky, studiarono il pensiero gnostico e ne furono influenzati, apprezzandone come risolveva il problema del male senza venire meno al teismo, e moderatamente lo furono anche personaggi come Herman Melville, ma anche Charles Baudelaire, Barbey d'Aurevilly, George Eliot e Joris-Karl Huysmans in alcuni momenti, e W. B. Yeats. Alcuni (es. Iwan Bloch) considerano il primo gnostico moderno, nonch\u00e9 misoteista il libertino ateo marchese de Sade, secondo Karl Vossler segu\u00ecto in alcuni loro scritti da autori romantici e non, intrecciandosi spesso col misoteismo, come Percy Shelley, Goethe, George Byron, Edgar Allan Poe, Algernon Swinburne, Mark Twain, Emily Dickinson e Giacomo Leopardi (Demiurgo identificato con la \"Natura matrigna\" o il dio del male mazdeo Arimane).\nJules Doinel \"ripristin\u00f2\" una Chiesa Gnostica in Francia nel 1890 e il 12 settembre 1893 durante un sinodo fu eletto Patriarca col nome di Valentino II, in omaggio a Valentino. Questa chiesa modific\u00f2 la propria forma e il proprio nome sotto i vari successori, i pi\u00f9 rilevanti dei quali furono L\u00e9once Fabre des Essarts (\"Tau Syn\u00e9sius\"), Joanny Bricaud (\"Tau Jean II\"), e D\u00e9odat Roch\u00e9 (\"Tau Theodotos\") e, sebbene piccola, \u00e8 attiva ancora oggi.\nXX secolo.\nPensatori dei primi anni del XX secolo che studiarono approfonditamente lo gnosticismo e ne furono influenzati includono Carl Gustav Jung (estimatore dello gnosticismo), Eric Voegelin (oppositore), Rudolf Steiner, oltre a scrittori e filosofi come Hermann Hesse, H.P. Lovecraft, Gabriele D'Annunzio, Giovanni Pascoli (gli ultimi due agnostici misticheggianti), Ezra Pound e Simone Weil. L'esoterista Ren\u00e9 Gu\u00e9non (consacrato vescovo gnostico di Alessandria col nome di \"Tau Palingenesis\") fond\u00f2 la rivista gnostica \"La Gnose\" nel 1909, prima di attestarsi su posizioni pi\u00f9 propriamente \"perennialiste\" e convertirsi infine all'Islam. Anche l'occultista Aleister Crowley \u00e8 stato collegato ad alcune idee gnostiche e diverse organizzazioni filo-thelemite, che si rifanno al pensiero di Crowley, si definiscono organizzazioni gnostiche, ad esempio la Ecclesia Gnostica Catholica e l'Ordo Templi Orientis.\nSecondo dopoguerra e successivi.\nLa scoperta e la traduzione dei Codici di Nag Hammadi dopo il 1945 ebbe un notevole impatto sullo gnosticismo del secondo dopoguerra. Pensatori pesantemente influenzati dallo gnosticismo in questo periodo includono Hans Jonas, Philip K. Dick e Harold Bloom, ma anche Albert Camus e Allen Ginsberg ne furono moderatamente influenzati. Altri pensatori e scrittori vicini ad esso furono Emil Cioran (autore de \"Il funesto demiurgo\"), Guido Ceronetti (estimatore del catarismo) e secondo alcuni, anche lo scrittore cattolico, autore de \"Il Signore degli Anelli\", J.R.R. Tolkien (nel \"Silmarillion\" e nei racconti, con Eru Il\u00favatar come Uno e Melkor come parziale Demiurgo) ha inserito eterodosse idee gnosticheggianti nelle opere postume.\nDopo la seconda guerra mondiale nacquero o furono rivitalizzate una serie di organizzazioni e chiese che si ritenevano e si ritengono tutt'oggi gnostiche, incluse la Society of Novus Spiritus, l'Ecclesia Gnostica, la Thomasine Church, la Apostolic Johannite Church, la Alexandrian Gnostic Church, il North American College of Gnostic Bishops e il World Gnostic Movement di Samael Aun Weor. Celia Green ha scritto sul cristianesimo gnostico in relazione alla propria filosofia.\nCi sono anche delle Chiese e Organizzazioni Gnostiche nel Regno Unito dovute alla popolarit\u00e0 delle Scritture Gnostiche in seguito al successo del \"Codice Da Vinci\" di Dan Brown."}
{"id": "1538286", "revid": "767487", "url": "https://it.wikipedia.org/wiki?curid=1538286", "title": "Sergio Peter", "text": ""}
{"id": "1538292", "revid": "767487", "url": "https://it.wikipedia.org/wiki?curid=1538292", "title": "Keith Treacy", "text": "Carriera.\nClub.\nTreacy ha firmato il suo primo contratto professionale nel 2005, ed ha disputato con il Blackburn una partita della Coppa d'Inghilterra e due della Coppa di Lega inglese. Alla fine del 2006 \u00e8 stato prestato per un breve periodo allo Stockport County, con il quale ha disputato 4 partite di campionato. Dopo diversi anni giocati in Premier League nel 2015 si trasferisce al Drogheda United in Irlanda per poi trasferirsi all'St Pats\nNazionale.\nHa partecipato con la sua Nazionale al campionato europeo Under-21, in cui ha disputato una partita da titolare. Conta anche alcune presenze con la Nazionale maggiore."}
{"id": "1538294", "revid": "767487", "url": "https://it.wikipedia.org/wiki?curid=1538294", "title": "Eddie Nolan", "text": "Carriera.\nClub.\nDopo la sua prima stagione nelle giovanili del , Nolan \u00e8 diventato regolarmente un componente della squadra riserve dei \"Rovers\". Ha debuttato in Coppa UEFA il 13 dicembre 2006 in Blackburn-Nancy (1-0), sostituendo al 28' Andy Todd.\nIl 19 marzo 2007 si \u00e8 trasferito in prestito allo Stockport County firmato un contratto della durata di un mese. Dopo altri due mesi di prestito all'Hartlepool United \u00e8 ritornato al Blackburn nel gennaio 2008.\nIl 6 ottobre 2008 viene ceduto in prestito al Preston che il 2 gennaio 2009 lo ha ingaggiato a titolo definitivo.\nNazionale.\nNolan ha collezionato 12 presenze in Nazionale irlandese Under-21 di cui \u00e8 stato anche capitano. Ha disputato le qualificazioni per l'Europeo Under-21 2009."}
{"id": "1538297", "revid": "287204", "url": "https://it.wikipedia.org/wiki?curid=1538297", "title": "Matt Derbyshire", "text": "Statistiche.\nPresenze e reti nei club.\n\"Statistiche aggiornate al 18 febbraio 2019.\""}
{"id": "1538300", "revid": "110339158", "url": "https://it.wikipedia.org/wiki?curid=1538300", "title": "Indurimento (chimica)", "text": "Con il termine indurimento in chimica si intende l'idrogenazione catalitica dei trigliceridi di origine vegetale al fine di ottenere un miscuglio omogeneo di grassi di consistenza solida.\nSi ottengono quindi dei grassi idrogenati.\nLa reazione, esotermica (\u0394H= \u2212125 kJ/mol), consiste in un'addizione di H alle insaturazioni presenti nella catena alchilica degli acidi grassi che hanno dato origine al trigliceride.\nQuindi il substrato \u00e8 formato da un olio e il reagente \u00e8 l'idrogeno gassoso; per far avvenire la reazione occorre un catalizzatore che \u00e8 un metallo di transizione (Ni, Pd, Pt, Ru, Rh, Cu).\nA seconda di quanto viene spinto il processo si ottengono prodotti dalla diversa consistenza: un prodotto con poche insaturazioni residue sar\u00e0 solido (\"concreto\") con consistenza simile a quella del burro, mentre si possono ottenere anche prodotti semisolidi.\nDurante il processo possono avvenire anche delle reazioni di isomerizzazione dei doppi legami da \"cis\" a \"trans\". Questo ha comunque, dal punto di vista meramente commerciale, un effetto positivo sul prodotto in quanto gli acidi grassi trans hanno un punto di fusione pi\u00f9 alto rispetto ai cis, tant'\u00e8 che in passato si producevano margarine solo per isomerizzazione. Ultimamente questa via \u00e8 stata abbandonata perch\u00e9 sembra che i grassi trans possano causare disturbi al metabolismo degli acidi grassi.\nLa reazione \u00e8 condotta insufflando H2 in pressione su una emulsione acqua/olio (20:80) in agitazione con il catalizzatore solido disperso (catalisi eterogenea).\nLa resa del processo dipende da:\nIn questo tipo di processo si individuano delle diverse selettivit\u00e0 dei catalizzatori:\nLa legge n. 1316 del 1951 impone che i grassi idrogenati abbiano le seguenti caratteristiche:"}
{"id": "1538301", "revid": "767487", "url": "https://it.wikipedia.org/wiki?curid=1538301", "title": "Tony Kane", "text": "Caratteristiche tecniche.\nGioca da terzino destro."}
{"id": "1538302", "revid": "7077", "url": "https://it.wikipedia.org/wiki?curid=1538302", "title": "Palazzo D'Afflitto (secondo Labrot)", "text": "Il palazzo D'Afflitto \u00e8 un palazzo di Napoli, situato al numero 20 di via Nilo, nel quartiere San Giuseppe.\nL'edificio \u00e8 un interessante esempio di rinascimento napoletano di artista ignoto. Secondo Gerard Labrot il palazzo in questione potrebbe essere l'unico palazzo D'Afflitto posizionato lungo questo lato della strada; l'altro palazzo D'Afflitto \u00e8 situato lungo il lato opposto, al civico 30. Il fabbricato conserva ancora alcuni tratti cinquecenteschi: l'androne \u00e8 caratterizzato da un arco a tutto sesto in piperno scolpito, mentre il portale di accesso, ancora in piperno, risale al secolo successivo ed \u00e8 caratterizzato da una decorazione a bugne.\nNel cortile, lungo il lato sinistro, si apre una scala rinascimentale, a doppia loggia, che costituisce uno degli esempi pi\u00f9 interessanti in citt\u00e0. La loggia, al pian terreno, \u00e8 articolata mediante cinque arcate; da quella centrale parte la rampa che ascende al piano superiore.\nLa loggia, al primo piano, si riduce di una campata passando da cinque a quattro archi e cos\u00ec anche al piano successivo. In anni pi\u00f9 recenti alcune arcate sono state alterate e chiuse con murature del tutto inappropriate alla fisionomia dell'edificio. Lungo il vico Fico al Purgatorio ad Arco c'\u00e8 un ingresso che d\u00e0 accesso ad un modesto androne dove diparte una piccola scala che conduce ad locale terrazzato.\nL'edificio \u00e8 adibito ad abitazioni private e versa in pessime condizioni."}
{"id": "1538303", "revid": "1214201", "url": "https://it.wikipedia.org/wiki?curid=1538303", "title": "Martin Olsson", "text": "Biografia.\n\u00c8 nato da padre svedese e madre keniota. Ha un fratello gemello, Marcus, che ha giocato insieme a lui nel Blackburn e nell'Helsingborg. Ha anche una sorella di nome Jessica, nota per essere sposata con il cestista tedesco Dirk Nowitzki.\nCarriera.\nClub.\nCresciuto nell'H\u00f6gaborgs BK, Olsson ottiene un contratto con il nel gennaio 2006 dopo aver ben figurato in un provino a Brockhall. Fa il suo esordio con i \"Rovers\" nei preliminari di Coppa UEFA 2006-2007, nella partita vinta per 2-0 contro il . Il 30 dicembre 2007 colleziona la prima presenza in Premier League, sostituendo Pedersen nella partita contro il Derby County. Nel club biancoblu rimane fino al termine della stagione 2012-2013, l'unica trascorsa in Championship con il Blackburn dopo i cinque anni di Premier League.\nNel luglio del 2013, Olsson viene acquistato dal , con cui torna a calcare i campi della massima serie inglese. L'anno successivo gioca in Championship con i gialloverdi, poi nuovamente un anno in Premier League, infine una mezza annata in Championship.\nA met\u00e0 stagione 2016-2017, infatti, precisamente il 17 gennaio 2017, il terzino svedese viene ceduto allo in cambio di circa 4 milioni di sterline. Qui gioca per un anno e mezzo in Premier League e per un anno in Championship, a causa di quella che \u00e8 stata la sua quarta retrocessione a livello personale dalla prima alla seconda serie inglese.\nRimane svincolato per alcuni mesi, poi nell'aprile del 2020 torna a far parte di un club svedese con l'ingaggio da parte dell'. Lascia la squadra a fine stagione, a seguito della retrocessione in Superettan.\nOlsson continua comunque a giocare nella massima serie svedese, essendo ingaggiato dall' nel gennaio del 2021 con un contratto biennale.\nIl 12 agosto 2021, a campionato in corso, il giocatore si trasferisce al Malm\u00f6 FF, squadra campione di Svezia in carica che lo acquista per sopperire all'infortunio di Jonas Knudsen. Termina la stagione 2021 conquistando il titolo di campione di Svezia.\nNazionale.\nNel 2009 fa parte della rosa della Svezia Under-21 impegnata agli Europei di categoria di quell'anno.\nCon la nazionale maggiore invece viene convocato per gli Europei 2012, per gli Europei 2016 e per i Mondiali 2018. Non viene convocato per gli Europei nel 2021 a causa di un infortunio."}
{"id": "1538306", "revid": "119379246", "url": "https://it.wikipedia.org/wiki?curid=1538306", "title": "Pedro Lazaga", "text": ""}
{"id": "1538309", "revid": "28592", "url": "https://it.wikipedia.org/wiki?curid=1538309", "title": "Altimetrico", "text": ""}
{"id": "1538310", "revid": "119621498", "url": "https://it.wikipedia.org/wiki?curid=1538310", "title": "Villa Steiner", "text": "La Casa Steiner, progettata da Adolf Loos, fu costruita nel 1910 a Vienna e si trova\nin St. Veit Gasse 10 del quartiere Heitzing, in una posizione periferica rispetto al centro della citt\u00e0.\nLa villa fu costruita per la pittrice Lilly Steiner e suo marito Hugo. Ubicata in una zona nella quale il piano regolatore viennese dettava regole piuttosto rigide, la sua realizzazione finale risent\u00ec di diverse limitazioni. Una di esse imponeva in quell'area della capitale austriaca la costruzione di edifici che avessero un solo piano e un unico lucernario al livello del piano stradale, perci\u00f2 l'architetto escogit\u00f2 l'espediente di un tetto di lamiera ricurvo a un quarto di cerchio. Fu sostituito vent'anni dopo con un tetto tipico dell'architettura austriaca, ma una successiva ristrutturazione vide il ripristino del tetto originario progettato da Loos.\nDotata di un piano interrato in cui si trovano le camere riservate ai domestici, il garage e i locali della caldaia, la casa \u00e8 strutturata su quattro livelli: oltre ai vani sotto il livello stradale, il piano ad altezza terra \u00e8 costituito da un unico, grande locale che forma il soggiorno, accessibile dall'ingresso principale oppure dal giardino. Il primo piano ospita le camere da letto e una stanza adibita a studio, originariamente concepito per la pittrice. Nell'ultimo livello sono sistemati ambienti di servizio.\nL'esterno \u00e8 spoglio ed essenziale \u2013 e secondo la filosofia di Loos riflette l'aspetto \u201cpubblico\u201d della costruzione. Al contrario, le stanze rispecchiano il carattere e i gusti di chi abit\u00f2 la casa. Per le rifiniture e l'arredamento delle stanze furono usati materiali di pregio e le camere furono arricchite da tappeti orientali e, elemento innovativo per la Vienna dell'inizio del secolo XX, mobilia eterogenea. Concettualmente, secondo la visione dell'architetto austriaco, la freddezza dell'aspetto esteriore avrebbe dovuto fare da contraltare agli interni ospitali e avvolgenti, in modo da mantenere nettamente separate la sfera pubblica da quella privata. Alcuni critici ritengono che la casa rispecchi un certo \"classicismo abbinato allo stile di vita familiare anglosassone, alla ricerca di una continuit\u00e0 spaziale\"."}
{"id": "1538312", "revid": "1714743", "url": "https://it.wikipedia.org/wiki?curid=1538312", "title": "Eleonora di Castiglia (1310-1359)", "text": "Origine.\nFiglia primogenita del re di Castiglia, Ferdinando IV e di Costanza del Portogallo, figlia di Dionigi del Portogallo e di Isabella di Aragona, figlia del re di Aragona Pietro III di Aragona e della regina Costanza di Sicilia.\nBiografia.\nNella prima infanzia Eleonora fu fidanzata al procuratore generale di Catalogna ed erede al trono di Aragona, Giacomo d'Aragona (1296-1334), primogenito del re d'Aragona Giacomo II \"il Giusto\" e di Bianca di Napoli, figlia di Carlo lo Zoppo e di Maria D'Ungheria.\nIl matrimonio venne celebrato a Gandesa, il 18 ottobre 1319 ma Giacomo, il giorno delle nozze, rinunci\u00f2 al suo diritto di pretendente al trono e rifiut\u00f2 di consumare il matrimonio con Eleonora, fuggendo via da Gandesa, per ritirarsi in monastero, innescando cos\u00ec una situazione di malessere tra i regni di Aragona e Castiglia. Secondo la Cronaca piniatense, Giacomo (\"infant Don Jayme filio primog\u00e9nito del rey Don Jayme\") spos\u00f2 Eleonora (\"el Rey de Castiella\u2026su filla...Alienor\") ed in un passo successivo ricorda che il marito rifiut\u00f2 di consumare il matrimonio.\nNel 1327, alla morte del re d'Aragona Giacomo II \"il Giusto\", gli successe sul trono il figlio secondogenito, Alfonso IV, che da soli cinque giorni era rimasto vedovo e che si premur\u00f2 di riallacciare i rapporti con la Castiglia, per riparare all'offesa fatta, nel 1319, da suo fratello maggiore, Giacomo e anche con lo scopo di poter conquistare Granada.\nInfatti il 5 febbraio 1329, nella cattedrale di Tarragona, Alfonso si spos\u00f2, in seconde nozze, Eleonora di Castiglia.\nSecondo il \"Chronicon Domini Joannis Emmanuelis\" il contratto di matrimonio fu siglato ad \u00c1greda, nel gennaio di quello stesso anno e sempre secondo la Cronaca piniatense Alfonso IV spos\u00f2 Eleonora (\"la filla de Don Ferrando rey de Castiella\u2026Alionor\") che era gi\u00e0 stata sposata con Giacomo (\"su hermano el infant Don Jayme\").\nL'influenza della regina Eleonora in Aragona fu nefasta, complottando per far prevalere gli interessi dei propri figli a scapito del figliastro, Pietro \"il Cerimonioso\". Infatti, nel 1331, dopo che Eleonora gli ebbe dato il secondo figlio, Alfonso, pressato dalla regina, dot\u00f2 i due bambini del marchesato di Tortosa e di una parte del regno di Valencia, confinante con la Castiglia; ma questo frazionamento del regno scontent\u00f2 i Valenciani che si opposero e si oppose soprattutto l'erede al trono, Pietro \"il Cerimonioso\", figlio di primo letto di Alfonso, e parte della nobilt\u00e0.\nNel 1333, approfittando che Alfonso e la sua corte si trovavano a Valencia, i Valenciani fecero su di lui una tale pressione (che le donazioni erano contrarie ai loro \"fueros\" ed ai loro privilegi), che il re appellandosi all'ordinanza di suo padre, Giacomo II, che dichiarava il regno indivisibile, non fece pi\u00f9 le donazioni ai due figli pi\u00f9 giovani, figli di Eleonora.\n[Nell'ottobre-novembre del 1335, essendo Alfonso ammalato, Eleonora, con i due bambini nati dal loro matrimonio, si rifugi\u00f2 nel regno di Castiglia, per paura di un'eventuale rappresaglia dell'erde al trono, il figlio di primo letto, Pietro.\nAlfonso mor\u00ec il 27 gennaio del 1336. Essendo il suo primogenito morto bambino, il figlio secondogenito, Pietro gli successe sul trono di Aragona come Pietro IV \"il Cerimonioso\" ereditando anche i regno di Valencia e Sardegna e tutte le contee catalane ad eccezione della contea di Urgell, che and\u00f2 al terzogenito, Giacomo; mentre ai due figli di Eleonora, di secondo letto, non tocc\u00f2 nulla, anzi confisc\u00f2 anche i suoi beni. Ma, nel 1338 Pietro, non volendo inimicarsi il regno di Castiglia in un momento in cui la penisola iberica era minacciata da una nuova invasione moresca, riconsegn\u00f2 a lei e ai suoi figli il possesso dei loro domini. Nonostante tutto Eleonora continu\u00f2 a complottare contro il figliastro.\nIn seguito Eleonora coi figli si trasfer\u00ec in Castiglia, dove ebbe un'influenza nefasta anche in questo regno. Infatti, durante la guerra dei due Pietri (il figliastro Pietro IV \"il Cerimonioso\" contro il nipote Pietro \"il Crudele\"), il nipote, nel 1358, gli fece uccidere il figlio Giovanni e in quell'occasione la arrest\u00f2 assieme a Giovanna N\u00fa\u00f1ez di Lara, la sorella della nuora, Isabella N\u00fa\u00f1ez di Lara, la fece rinchiudere in carcere, nel castello di Castrojeriz, dove l'anno seguente la fece assassinare, assieme a Giovanna.\nNel \"Nobiliario\" di Pietro, conte di Barcelos, sono citati Ferdinando e Giovanni (\"D. Fernando, D. Juan\"), come i figli di re Alfonso IV (\"D. Alonso Rey de Aragon\") e di sua moglie, eleonora (\"D. Leonor\"), aggiungendo che Giovanni fu alfiere maggiore di Pietro \"il Crudele\", che lo fece uccidere cos\u00ec come la madre, Eleonora (\"vassallo del Rey D. Pedro de Castilla, que le mato juntamente con la Reina D. Leonor su Madre\").\nFigli.\nEleonora ad Alfonso diede due figli:"}
{"id": "1538319", "revid": "1573940", "url": "https://it.wikipedia.org/wiki?curid=1538319", "title": "Caprimulgiformes", "text": "I Caprimulgiformi (Caprimulgiformes ) sono un ordine di uccelli a distribuzione cosmopolita (li si trova infatti in tutti i continenti, fatta eccezione per l'Antartide).\nDescrizione.\nSi tratta di animali di mole medio-piccola. Tutti i membri dell'ordine sono caratterizzati da una grande testa squadrata, con becco piccolo e adunco ma bocca larghissima, piumaggio soffice e pelle molto sottile.\nBiologia.\nHanno abitudini notturne e dieta generalmente insettivora: un'eccezione rimarchevole \u00e8 rappresentata dai guaciari, che si nutrono prevalentemente di bacche.\nTassonomia.\nLa classificazione di questi uccelli \u00e8 sempre stata oggetto di revisioni e controversie, principalmente per il fatto che l'ordine dei caprimulgiformi \u00e8 sempre stato utilizzato come un contenitore di specie simili morfologicamente, ma poi dimostratesi piuttosto distanti sul piano filogenetico.\nTradizionalmente, gli appartenenti a quest'ordine sono considerati come una fase di transizione fra gli strigiformi e gli apodiformi: di volta in volta sono state tuttavia ipotizzate parentele con coraciformi, trogoniformi e piciformi.\nIn base alle analisi di sequenze del DNA (in particolare del \u03b2 fibrinogeno e degli introni), nel 2004 gli studiosi Fain e Houde proposero che i caprimulgiformi andassero a costituire il nuovo clade dei Metaves assieme a columbiformi, pterocliformi, apodiformi, fetontiformi, podicipediformi, mesitornitiformi, fenicotteriformi ed alcuni gruiformi (come il kagu e l'euripiga) e cuculiformi (come l'hoazin).\nIn altri studi condotti da Ericson nel 2006 venne riconosciuta la monofilia dell'ordine nell'ambito del clade dei Cypselomorphae nell'ambito dei sopracitati Metaves: posizione questa supportata da Sibley e Ahlqist.\nLa classificazione tradizionale suddivide l'ordine in cinque famiglie: Caprimulgidae, Eurostopodidae, Nyctibiidae, Podargidae e Steatornithidae. A queste veniva un tempo aggiunta la famiglia degli Aegothelidae (attualmente ascritta all'ordine Apodiformes)\nHan et al (2010) hanno fornito evidenze contro la validit\u00e0 della famiglia Eurostopodidae, le cui specie sono state in gran parte assorbite nella famiglia Caprimulgidae.\nNel 2014 l'IOC riconosce come valide le seguenti famiglie:\nEvoluzione.\nI resti fossili riconducibili con sicurezza a caprimulgiformi sono estremamente rari: il primo uccello riconducibile a questa famiglia \u00e8 \"Eocypselus\" del tardo Paleocene, che, pur mostrando inequivocabilmente segni di una parentela coi caprimulgiformi, non mostra ancora caratterizzazioni tali da poterne definire una classificazione ottimale nell'ambito dell'ordine, di cui \u00e8 con molta probabilit\u00e0 una forma basale. \"Paraprefica\", vissuto all'inizio dell'Eocene, presenta invece analogie con tutte e tre le linee evolutive presenti nell'ordine Caprimulgiformes (quella dei guaciari, quella dei nittibi e quella dei succiacapre).\nIn base a queste due specie e ad altri reperti di uccelli risalenti al Paleogene, si pu\u00f2 ipotizzare che fra i 60 ed i 55 milioni di anni fa (Selandiano-Taneziano) si ebbe una prima separazione dalla linea principale di quelli che poi sarebbero diventati gli attuali podargidi e steatornitidi, mentre a partire da 40 milioni di anni fa (Luteziano-Bartoniano) si ebbe un'ulteriore differenziazione della linea principale negli attuali caprimulgidi, eurostopodidi e nittibidi. Altre forme enigmatiche dell'Eocene sono \"Fluvioviridavis\" ed \"Eurofluvioviridavis\"."}
{"id": "1538322", "revid": "287204", "url": "https://it.wikipedia.org/wiki?curid=1538322", "title": "Serie A 1973-1974 (pallavolo maschile)", "text": "La Serie A maschile FIPAV 1973-74 fu la 29\u00aa edizione del principale torneo pallavolistico italiano organizzato dalla FIPAV.\nIl torneo fu allargato a quattordici squadre; il titolo fu conquistato dalla Panini Modena, mentre la Ruini Firenze campione uscente retrocesse in Serie B."}
{"id": "1538323", "revid": "599013", "url": "https://it.wikipedia.org/wiki?curid=1538323", "title": "Franca Badeschi", "text": "Biografia.\nMentre frequenta il Centro sperimentale di cinematografia, esordisce a diciassette anni nel film \"I dritti\" di Mario Amendola. Due anni dopo, una volta diplomata, \u00e8 co-protagonista di una riduzione televisiva della commedia \"Le due orfanelle\" in coppia con Giulia Lazzarini. Nel corso della sua carriera, conclusa nel 1965, si \u00e8 dedicata perlopi\u00f9 alla prosa lavorando con attori come Virna Lisi, Nino Besozzi, Ernesto Calindri, Luca Ronconi, Anna Campori, Pietro De Vico."}
{"id": "1538325", "revid": "110157", "url": "https://it.wikipedia.org/wiki?curid=1538325", "title": "Pallone d'oro 1963", "text": "L\u2019edizione 1963 del Pallone d'oro, 8\u00aa edizione del premio calcistico istituito dalla rivista francese \"France Football\", fu vinta dal sovietico Lev Ja\u0161in ().\nI giurati che votarono furono 21, provenienti da Austria, Belgio, Bulgaria, Cecoslovacchia, Danimarca, Francia, Germania Ovest, Grecia, Inghilterra, Italia, Jugoslavia, Lussemburgo, Paesi Bassi, Polonia, Portogallo, Spagna, Svezia, Svizzera, Turchia, Ungheria e Unione Sovietica."}
{"id": "1538326", "revid": "599013", "url": "https://it.wikipedia.org/wiki?curid=1538326", "title": "Jason Roberts", "text": "Carriera.\nClub.\nHa giocato nella prima e nella seconda divisione inglese.\nNazionale.\nTra il 1999 ed il 2008 ha totalizzato complessivamente 22 presenze e 12 reti nella nazionale grenadina."}
{"id": "1538327", "revid": "1573940", "url": "https://it.wikipedia.org/wiki?curid=1538327", "title": "Caprimulgidae", "text": "I Caprimulgidi (Caprimulgidae ) sono una famiglia di uccelli appartenente all'ordine dei Caprimulgiformi.\nDescrizione.\nSi tratta di uccelli di medie dimensioni, dalle lunghe ali appuntite e con piccoli piedi muniti di dito posteriore con due falangi e dito medio pi\u00f9 lungo dei restanti. La testa \u00e8 molto grossa, con grandi occhi e becco piccolo e corto, ma bocca estremamente larga: alla base del becco sono presenti delle vibrisse. Il piumaggio, molto soffice al tatto, ha varie sfumature e variegature nere, grigie e marrone, per meglio mimetizzare l'animale negli ambienti boschivi nei quali vive.\nBiologia.\nHanno abitudini crepuscolari e notturne: durante il giorno riposano poggiati lateralmente su un ramo, utilizzando la lunga coda per aumentare la superficie d'appoggio. Si nutrono perlopi\u00f9 di grossi insetti notturni, come le falene.\nLa nidificazione avviene quasi sempre al suolo: le uova, in numero di due e col guscio screziato, vengono deposte sul suolo nudo. La credenza popolare vuole che in caso di minaccia per le uova od i pulcini, il genitore accolga prontamente la prole nella propria bocca per trasportarla in un altro luogo: sebbene ci\u00f2 venga riportato anche in numerosi libri di ornitologia, tale comportamento \u00e8 rarissimo da osservare in natura.\nFra i caprimulgidi \u00e8 annoverato il succiacapre di Nuttall, \"Phalaenoptilus nuttallii\", che \u00e8 l'unico uccello ad andare abitualmente in letargo, riducendo il proprio metabolismo e la temperatura corporea durante i mesi freddi: tutte le specie di succiacapre, tuttavia, tendono ad affrontare i periodi di magra andando in uno stato di torpore.\nDistribuzione e habitat.\nLa famiglia ha diffusione cosmopolita.\nTassonomia.\nLa tassonomia tradizionale prevedeva una distinzione della famiglia Caprimulgidae in due sottofamiglie: i Caprimulginae, comprendenti le specie del Vecchio Mondo, ed i Chordeilinae, comprendenti una decina di specie del Nuovo Mondo. Le due sottofamiglie si differenziano fra loro per aspetti morfologici, come la mancanza di vibrisse dei succiacapre del Nuovo Mondo, che hanno per\u00f2 becchi pi\u00f9 lunghi e piumaggio pi\u00f9 soffice.\nUna terza sottofamiglia (Eurostopodinae) comprendente i succiacapre del sud-est asiatico ha avuto una collocazione controversa: Sibley ed Ahlqist, coi loro pionieristici metodi di indagine filogenetica, intuirono una minore affinit\u00e0 di questa sottofamiglia con le altre due, al punto da suggerirne la classificazione come famiglia a s\u00e9 stante (Eurostopodidae). Studi successivi hanno tuttavia fornito evidenze contrastanti.\nLa classificazione pi\u00f9 recente dell'IOC (aprile 2016) colloca gli eurostopidini all'interno della famiglia Caprimulgidae, che annovera cos\u00ec 20 generi e 99 specie:"}
{"id": "1538328", "revid": "6923", "url": "https://it.wikipedia.org/wiki?curid=1538328", "title": "Marineria veneziana", "text": "La marineria veneziana era il complesso delle strutture navali della marina della Repubblica di Venezia.\nEssa gioc\u00f2 un ruolo importante nella storia di Venezia e della \"Serenissima Repubblica\". Una delle prime forze navali al mondo, soprattutto durante il medioevo e l'era moderna e per tutto il lungo declino avviatosi alla fine del XVI secolo, la fine della marina veneziana coincise con la resa della citt\u00e0 alle truppe di Napoleone.\nStoria.\nCresciuta tra le lagune affacciate sull'Adriatico, da sempre rivolta ai traffici col levante mediterraneo, Venezia fondava la propria forza commerciale e la sicurezza militare sulla potenza della propria flotta, divenuta, alla fine del Medioevo, tanto potente da fronteggiare per secoli le forze dell'immenso Impero ottomano.\nOrigini tra il VIII e l'XI secolo.\nLe origini della marineria veneziana vanno ricercate nella tradizione navale prima romana e poi bizantina. Di questi ultimi Venezia era infatti in origine prima vassalla e poi alleata e delle loro tecniche navali e militari si avvalse.\nIn quest'epoca non esisteva una vera e propria distinzione tra marina mercantile e da guerra. Tutte le navi dovevano essere pronte, all'occorrenza essere in grado di difendersi da eventuali aggressioni e, nel caso di veri e propri conflitti, le navi e gli equipaggi mercantili erano radunati e rinforzati a formare la flotta da guerra. Finita l'emergenza, la flotta si disperdeva, tornando ad occuparsi dei commerci. Tuttavia esistevano gi\u00e0 due tipologie di vascelli, l'una a destinazione prettamente militare e l'altra prevalentemente mercantile:\nVerso la fine del IX secolo fece la sua comparsa il principale strumento di potenza di Venezia:\nLe cronache citano per\u00f2 numerosi altri tipi di navi:\nCon queste navi Venezia combatt\u00e9 a fianco di Bisanzio contro Arabi, Franchi e Normanni e, a partire dal 1000, conquist\u00f2 il predominio sull'Adriatico, sottomettendo Narentani e Dalmati.\nLa marineria veneziana tra il XII secolo e la prima met\u00e0 del XV secolo.\nNel XII secolo, i crescenti interessi commerciali in Oriente seguiti alle ampie concessioni bizantine contenute nella \"Crisobolla\" di Alessio I Comneno e alle Crociate, per le quali Venezia forniva servizi di trasporto e sostegno militare, portarono alla prima grande rivoluzione per la marineria veneziana: la costruzione dell'Arsenale.\nIn questo grande cantiere pubblico vennero concentrate tutte le attivit\u00e0 collegate alla costruzione e al mantenimento della flotta, sotto il rigido controllo dello Stato. La stessa propriet\u00e0 delle galee pass\u00f2 alla mano pubblica, che provvedeva poi ad organizzare regolari spedizioni commerciali, le \"muda\", nelle quali i privati si limitavano ad affittare gli spazi per il trasporto delle merci.\nIl Duecento si apr\u00ec con la conquista del dominio d'oltremare a seguito della Quarta Crociata, che, con la conquista di Costantinopoli nel 1204, trasform\u00f2 poi Venezia nella principale potenza marittima del Mediterraneo orientale, dotando le sue flotte di una fitta rete di basi, colonie ed interessi.\nVenne sviluppato anche un nuovo tipo di galea, utile a servire nelle \"mude\":\nContemporaneamente, il definitivo declino del potere ducale e la stabilizzazione della forma repubblicana dello Stato, portarono in quest'epoca a sottrarre progressivamente al Doge la designazione dei comandanti militari, che pass\u00f2 al Maggior Consiglio, assumendo la definitiva forma mantenuta poi nei secoli successivi. Inoltre, la necessit\u00e0 di difendere la condizione di \"padrona dei mari\" appena conquistata e la crescente conflittualit\u00e0 con le altre potenze marittime di Genova e Pisa spinse la citt\u00e0 lagunare a mantenere sempre pi\u00f9 spesso e pi\u00f9 a lungo in servizio flottiglie militari.\nSin dal 1268, praticamente unica a quel tempo, Venezia si dot\u00f2 di una flotta militare permanente, per il controllo dell'Adriatico: per i Veneziani semplicemente \"il Golfo\". Attraverso questa forza navale la Repubblica impose la propria autorit\u00e0 su quel mare, che essa percepiva come proprio, pattugliandolo, ispezionando le navi di passaggio ed assaltando tutte quelle ritenute come ostili.\nNel Trecento l'introduzione di nuove tecniche costruttive, del timone centrale (in precedenza le navi venivano mosse da due timoni laterali) e della bussola magnetica, invenzione probabilmente proveniente dalla Cina (\u00e8 del 1295 il rientro di Marco Polo dai suoi viaggi), modific\u00f2 radicalmente il modo di andare per mare.\n\u00c8 questo il secolo del conflitto mortale con Genova, sfociato nella Guerra di Chioggia, dove la salvezza di Venezia risiedette probabilmente nell'incredibile capacit\u00e0 di recupero consentitale dal suo Arsenale, che fu in grado, in pochissimo tempo, di ricostituire la flotta perduta e contrattaccare. Gi\u00e0 a quest'epoca, infatti, il grande cantiere conservava stabilmente almeno una cinquantina di scafi in disarmo sempre pronti per essere immediatamente allestiti e armati.\nAgli inizi del Quattrocento si diffuse poi l'uso di un nuovo tipo di nave, sviluppato nel Mare del Nord dalle flotte della Lega Anseatica e diffusosi poi al resto d'Europa, adottato da Venezia soprattutto per gli scambi con il Nord:\nSeconda met\u00e0 dei secoli XV-XVIII secolo.\nUna nuova fase per la marineria veneziana si apre nel 1453, con la caduta di Costantinopoli e l'avvio del plurisecolare confronto con i Turchi.\nDi fronte alla crescente minaccia per i propri possedimenti marittimi, Venezia si trov\u00f2 di fronte alla scelta di costituire una vera e propria marina da guerra permanente, con decine di galee operative in tempo di pace ed una forza approntabile di pi\u00f9 di cento galee in caso di guerra. Il mantenimento in efficienza e l'amministrazione di una simile forza navale richiedeva un intenso sforzo organizzativo, che venne deputato ad una nuova magistratura: il \"Magistrato alla Milizia da Mar\" (1545), incaricato della costruzione e mantenimento delle navi e dell'artiglieria, dell'approvvigionamento del biscotto ed in generale dei viveri, delle armi e della polvere da sparo, del reclutamento degli equipaggi e della fornitura del soldo.\nContemporaneamente, la diffusione delle armi da fuoco port\u00f2 progressivamente ad armare le galee non pi\u00f9 con il tradizionale \"fuoco greco\", ma con artiglierie posizionate a prua ed in grado di sparare nella direzione d'avanzamento della nave.\nNello stesso periodo vennero sviluppati nuovi tipi di nave:\nNel Cinquecento si prese progressivamente a sostituire a bordo delle navi le tradizionali armi piccole da lancio (archi e balestre) con pi\u00f9 moderni archibugi. Sempre nello stesso periodo alle tradizionali galee \"libere\", i cui equipaggi di galeotti erano composti dai cosiddetti \"buonavoglia\" (cio\u00e8 uomini liberi reclutati per soldo) e \"zontaroli\" (cio\u00e8 debitori e condannati, che scontavano cos\u00ec il proprio debito, o coscritti per necessit\u00e0 di guerra), presero ad affiancarsi le prime galee \"sforzate\", cio\u00e8 mosse esclusivamente da galeotti condannati al lavoro forzato ai remi. Il ricorso a questo tipo di navi rimase comunque sempre piuttosto limitato nella marina veneziana, tanto che esse non rientravano neppure nella normale gerarchia della flotta e costituivano una flottiglia a parte, dipendente dal cosiddetto \"Governator de' Condannati\".\nNella vittoriosa battaglia di Lepanto fece il suo esordio una nuova invenzione veneziana, presto diffusasi anche alle altre flotte del Mediterraneo:\nContemporaneamente, col declino dei traffici commerciali, scompariva la galea grossa mercantile.\nIl Seicento segn\u00f2 per Venezia la definitiva perdita dei possedimenti coloniali: la guerra di Candia, ferocemente combattuta per venticinque anni da Venezia, portando le sue flotte sino alle porte di Istanbul (spedizione veneziana dei Dardanelli), segn\u00f2 la perdita anche dell'ultimo e pi\u00f9 prezioso possedimento, Creta. Nel settembre del 1669 venne persino presentato un progetto per la costruzione di una \"barca atta a navigar sott'acqua\", per assalire le fortificazioni turche di Creta durante la guerra di Candia, ma la quasi contemporanea firma della pace fece naufragare il progetto. Apparvero in questo periodo:\nLe esperienze accumulate durante i conflitti con la Spagna e i turchi con le navi prese a nolo da olandesi e inglesi avevano infatti spinto la marina da guerra a rivolgersi sempre pi\u00f9 decisamente verso i velieri.\nVenne costituita in quest'epoca la separazione tra le due branche della flotta militare la cosiddetta \"Armada grossa\", a vela, e l\"Armada sottile\", a remi.\nNel 1619, poi, il Senato veneziano decret\u00f2 la costituzione sull'isola della Giudecca di un Collegio dei Giovani Nobili cui venne deputata la formazione dei quadri della marina.\nDurante il '600 le galere rimasero importanti protagoniste delle guerre mediterranee, ma non erano pi\u00f9 chiaramente il tipo di bastimento in grado di vincere ogni battaglia; sin dalla fine del '500 i galeoni e le altre navi \"tonde\", secondo la denominazione veneziana (ovvero navi, a tre alberi, a vela e dall'ampio pescaggio), iniziavano a diventare le principali componenti delle flotte europee e non solo.\nAl principio del secolo, anche per l'evidente impreparazione a gestire questo tipo d'imbarcazioni atlantiche e ponentine, Venezia assunse un certo numero di navi \"mercenarie\" in affitto, olandesi e inglesi, in funzione anti spagnola, ma non appena si trov\u00f2 in guerra con l'Impero ottomano tutte le navi tonde (in genere galeoni) catturate furono rimesse in servizio nella marina veneziana, mentre l'arsenale inizi\u00f2 a copiare alcuni galeoni ed altre tipologie di navi di linea olandesi.\nQueste imbarcazioni furono per\u00f2 tenute fuori dalla flotta \"sottile\" (galere, galeazze e simili), formando \"l'Armata grossa\", soprattutto a livello organizzativo; mentre infatti le galere erano \"di stato\" sin dalle origini tanto nella propriet\u00e0 quanto nel comando e nella gestione, le navi tonde \"di stato\" lo furono solo nella propriet\u00e0, venendo affidate ai capitani (aristocratici) che ne curavano in privato la gestione.\nLe navi da guerra veneziane (variamente coadiuvate da pi\u00f9 o meno grandi squadre inglesi ed olandesi in affitto) riuscirono per\u00f2 a vincere numerose battaglie contro gli ottomani nel corso del '600 ed a sottoporre i Dardanelli a numerosi blocchi, collaborando poi con le galere nelle operazioni sottocosta durante le guerre di Candia e di Morea.\nVerso la fine del '600, per\u00f2, anche la marina turca, prima costretta a reclutare i suoi velieri tra i pirati-corsari barbareschi, riusc\u00ec a costruire agguerrite squadre di navi da guerra da opporre alla marina veneziana, in scontri sovente equilibrati o inconcludenti.\nUna delle innovazioni di questo periodo fu la bombarda, un'unit\u00e0 navale creata negli anni quaranta del '600 in maniera contemporanea e indipendente dalle marine veneziana e francese e capace di bombardare, anche a tappeto, dal mare le citt\u00e0 e i porti nemici utilizzando dei mortai o delle bombarde, praticando operazioni di vero e proprio terrorismo, anche psicologico, verso i nemici, e distruggendo le fortificazioni costiere pi\u00f9 antiquate in appoggio a squadre da sbarco.\nNel Settecento, oltre all'introduzione del sestante, lo sviluppo della marineria a vela port\u00f2 Venezia ad imitare gli altri stati europei, competendo con essi nel realizzare nuovi tipi di veliero:\nLe ultime campagne della marina veneziana furono combattute nel primo '700 (in particolare nella grande battaglia di Capo Matapan, il 19 luglio 1717, in cui 33 vascelli e fregate veneziani ed alleati, appoggiati da 24 galere, si scontrarono con 30 vascelli e 4 galere turchi in uno scontro inconcludente, ma molto sanguinoso) e verso la fine del secolo (a partire dal 1785), quando Angelo Emo sconfisse alcuni porti di corsari barbareschi che si erano resi indipendenti dall'Impero ottomano (Sfax, Tunisi, Biserta) e avevano cominciato a praticare la pirateria ai danni di Venezia e delle altre potenze mediterranee (cristiane e musulmane). In precedenza (dal 1769) la marina veneziana era stata mobilitata per impedire che i corsari russi bloccassero i mercantili veneziani diretti in Turchia.\nNel 1775 Venezia non era pi\u00f9 una grande potenza navale, ma nemmeno era irrilevante; assommava 23 vascelli di linea, ma solo 5 da 70 cannoni e 5 da 66 risultavano \"pronti\", non avevano lo scafo rivestito in rame come le unit\u00e0 britanniche e spagnole, ed erano dotati di cannoni da circa 24 libbre, 15 fregate e una trentina di legni minori (inclusi diversi sciabecchi-fregate). Si confrontino queste cifre con i 131 vascelli britannici (di cui per\u00f2 solo 39 erano \"moderni\" e solo 66 in servizio effettivo, ma incluse diverse unit\u00e0 con 100 cannoni o pi\u00f9), o i 52 francesi (che salirono a 73 nel 1782, tutti da 74 o 80 cannoni, eccetto una piccola quota di unit\u00e0 da 64 e pochissime ammiraglie sugli scali da 110 cannoni), i 58 spagnoli (nel 1778, scesi a 54 nel 1782, tra cui per\u00f2 diverse unit\u00e0 di grandissima stazza) ed i 13 olandesi (nel 1781, saliti a mobilitazione avvenuta a 19, ma con problemi simili, per armamento e dislocamento, a quelli veneziani). Pi\u00f9 che con le flotte delle grandi potenze (Spagna, Francia e Gran Bretagna), \u00e8 significativo il confronto con la flotta olandese e con quelle svedesi e portoghesi, tutte e tre di grandi potenze marittime del secolo precedente, oramai ridotte a dimensioni inferiori di quella veneta, o con quelle russe e turche, ambedue potenzialmente appena pi\u00f9 consistenti (soprattutto quella dell'Impero russo, che per\u00f2 era divisa su pi\u00f9 mari) di quella veneziana. Sia i russi che i veneziani studiavano la loro marina in funzione anti-turca, cos\u00ec come i turchi studiavano la loro in funzione anti-veneziana ed anti-russa, anche se nel 1770 la flotta turca fu annichilita a Chesme (e ricostruita in buona parte negli anni immediatamente successivi). In quest'ottica va notato come sia i turchi che i russi avessero (come del resto la maggior parte delle marine europee) navi pi\u00f9 pesanti e potenti di quelle veneziane (le ammiraglie turche del XVIII secolo avevano come minimo 84 cannoni) e riuscissero a mettere in campo (anche se non sempre con buoni risultati) tutte le loro forze; per esempio a Chesme, contro i russi, i Turchi nel 1770 schierarono 16 navi di linea (perdendone 15), 6 fregate (tutte affondate), 6 sciabecchi, 32 unit\u00e0 minori e 13 galere, contro la squadra mediterranea russa forte di 9 vascelli, 3 fregate e 7 unit\u00e0 minori, tutte di ottima qualit\u00e0 ed addestramento.\nDa un punto di vista tecnologico, Venezia aveva raggiunto ottimi risultati nel primo '700, sia nella progettazione degli scafi che nell'armamento, ma poi si era fermata. Moltissime unit\u00e0 furono infatti iniziate in arsenale tra il 1719 e il 1739 e poi completate un po' alla volta a seconda delle esigenze, impedendo che il rinnovamento fisiologico della marina veneziana fosse anche un rinnovamento tecnologico, ma solo una sorta di ripetizione di modelli gi\u00e0 noti; d'avanguardia ad inizio XVIII secolo, superati per molti aspetti a fine secolo. Anche l'armamento era stato molto moderno tra la fine del XVII e l'inizio del XVIII secolo, con alcuni pezzi simili alle carronate inserite nella Royal Navy a partire dalla guerra di secessione americana. Era per\u00f2 rimasto fermo, con cannoni nel ponte di batteria dei vascelli che sembravano potenti (40 libbre), solo se si dimenticava che erano libbre veneziane (pari a 301 g), molto pi\u00f9 leggere di quelle francesi (489,5 g, nel ponte di batteria dei vascelli avevano cannoni fino a 36 libbre) o britanniche (453,59 g, con cannoni nei ponti di batteria dei vascelli fino a 32 libbre). Difettosa risultava anche la leva navale, meno sviluppata di quelle francesi e britanniche, con equipaggi in buona parte costituiti da soldati e non da marinai, oltre che di dimensioni pi\u00f9 ridotte rispetto a quelli di molte marine. Inoltre la suddivisione dei gradi sopra i vascelli ricordava di pi\u00f9 quelli delle marine portoghesi e spagnola, piuttosto che quelli pi\u00f9 razionali e meritocratici della marina britannica, ove i ruoli di navigazione, comando e combattimento erano unificati e non divisi. Nella marina veneziana sovente gli ufficiali comandanti durante il combattimento erano gentiluomini veneziani (o cittadini originari), mentre gli ufficiali che gestivano la navigazione sovente erano sudditi dalmati o greci, oppure veneziani di basso lignaggio.\nL'ammiraglio (\"capitano da mar\") Angelo Emo prov\u00f2 a riformare la marina veneziana sul modello di quella britannica, anche per raccogliere la sfida portata dalla comparsa della marina russa nel mediterraneo, abbandonando le galere (ormai divenute decisamente superate) e portando tutte le navi sotto il controllo diretto di una marina professionale e statale, aumentando oltre tutto le scarsissime paghe dei marinai e modificando le norme di disciplina e di avanzamento delle carriere. Non vi riusc\u00ec, come non riusc\u00ec, se non in parte, a migliorare la pratica, l'armamento, l'organizzazione e l'equipaggiamento della marina che, sia pur moderno e paragonabile a quello di molte potenze navali medie europee (Impero ottomano, Paesi Bassi, Russia), era ormai superato da Francia e soprattutto Inghilterra, mentre Spagna e Regno di Napoli (oltre alla Svezia, alla Danimarca ed al Portogallo) andavano modernizzando ed ampliando le loro flotte, seguendo i modelli francese o britannico.\nInoltre la catena di comando veneziana privilegiava l'anzianit\u00e0 di servizio sopra ogni altra cosa: Angelo Emo, gi\u00e0 ammiraglio prima dei sessant'anni, era un'eccezione e numerosi alti ufficiali veneziani erano decisamente anziani in confronto ai loro colleghi francesi, russi e turchi.\nNella seconda met\u00e0 del XVIII secolo la politica navale veneziana fu incentrata sulla tenace difesa delle rotte commerciali venete nel Mediterraneo. Una serie di trattati stipulati tra il 1763 e il 1765 con le Reggenze barbaresche di Tripoli, Tunisi, Algeri e con il Regno del Marocco, diminu\u00ec, ma non fece del tutto cessare, le insidie portate dai \"rais\" nord-africani al traffico mercantile marciano. Il mancato rispetto dei trattati, a pi\u00f9 riprese disattesi dai Cantoni barbareschi, al fine di rinegoziarne le condizioni \"al rialzo\", obbligarono la Repubblica a finanziare una serie di spedizioni navali volte a ristabilirne il rispetto. Convincenti azioni diplomatiche, attuate con il necessario supporto di unit\u00e0 navali, convinsero il \"bey\" di Tripoli nel 1766 e il \"dey\" di Algeri nel 1777, a comporre le controversie insorte. Dal 1783 al 1792 un conflitto oppose invece la Repubblica di Venezia alla Reggenza di Tunisi, i cui porti furono a pi\u00f9 riprese bombardati dalla flotta veneziana tra il 1784 e il 1786: un blocco navale abbastanza efficace determin\u00f2, inoltre, un decremento delle azioni predatorie dei \"rais\" tunisini e il fallimento dei tentativi di sortita. ll trattato veneto-tunisino del 18 maggio 1792 ristabil\u00ec la pace. Verso la fine del 1796 il \"dey\" di Algeri, per ritorsione ad un episodio di violenza avvenuto a Smirne, dichiar\u00f2 guerra alla Repubblica, ma questo conflitto non fu mai veramente combattuto a causa degli eventi che determinarono l'invasione dello Stato da parte dei Francesi.\nLa fine della marina veneziana giunse, dunque, assieme alla fine dell'intero Stato nel 1797, con l'arrivo delle truppe di Napoleone. Alla caduta della Repubblica di Venezia i francesi, incendiato l'Arsenale, catturarono o affondarono tutte le 184 navi presenti. Abolirono inoltre ogni distinzione tra marina da guerra e mercantile e licenziarono tutti i 2000 dipendenti dell'Arsenale, per non dare modo di servirsene agli austriaci.\nCon la successiva dominazione austriaca, le tradizioni marinare veneziane finirono poi per confluire nella marina imperiale.\nFlotta veneziana alla caduta della Repubblica.\nAlla fine dell'indipendenza, la flotta veneta era costituita da:\nLe tecniche costruttive.\nInizialmente, nei tempi pi\u00f9 antichi, le navi veneziane venivano realizzate nei numerosi cantieri privati sparsi per la citt\u00e0 e per la laguna, gli \"squeri\" (dal veneziano: \"squara\", cio\u00e8 \"squadra\", l'attrezzo utilizzato per le costruzioni).\nA partire dal XII secolo, per\u00f2, tutte queste attivit\u00e0 finirono per concentrarsi in un unico grande cantiere pubblico: l'Arsenale. Vero cuore della marina veneziana, l'Arsenale fin\u00ec per raccogliere ogni tipo di attivit\u00e0, maestranza o materia prima utile alla costruzione delle navi e al funzionamento della flotta.\nAll'interno del complesso vigeva una rigida organizzazione, volta a garantire la piena efficienza del cantiere, organizzato come una vera e propria catena di montaggio. Le realizzazioni interne erano standardizzate, in modo tale da consentire un rapido utilizzo, senza necessit\u00e0 di laboriosi adattamenti, ed una costante disponibilit\u00e0 di pezzi di ricambio per la flotta. Inoltre tutte le materie prime venivano accuratamente selezionate e controllate, per verificarne la qualit\u00e0 e l'efficacia.\nLa costruzione delle navi era affidata al \"proto\", cui competeva la \"tracciatura del sesto\", cio\u00e8 il disegno delle linee dello scafo, da cui sarebbero dipese le caratteristiche nautiche della nave, il suo successo o insuccesso. Si trattava di un atto frutto degli insegnamenti ricevuti dal \"proto\" nei lunghi anni di apprendistato, dall'esperienza accumulata e dall'accuratezza dei \"sesti\", gli strumenti utilizzati in questo delicato lavoro e gelosamente custoditi. Questi erano dei regoli ricurvi che venivano utilizzati per tracciare, direttamente per terra, con polvere rossa, le linee della chiglia e delle costole della nuova nave.\nLa costruzione dello scafo sullo scalo era poi affidata alle capacit\u00e0 dei \"maestri d'ascia\" e alle \"maestranze\".\nA lavoro ultimato intervenivano quindi i \"calafati\", che si occupavano di rendere impermeabile lo scafo inserendo tra i legni del fasciame corde di canapa intrise di pece. A lavoro ultimato la nave era pronta per essere varata ed essere allestita.\nProcedendo a traino lungo il canale interno che tagliava in due l'Arsenale, la nuova nave riceveva dai magazzini costruiti in sequenza lungo di esso tutte le parti ancora necessarie a completarla: da alberi, corde, vele, remi e timoni, sino al pan biscotto, immancabile nutrimento dell'equipaggio, e alle armi, immancabili a bordo di ogni nave. Tutti prodotti che nel tempo finirono per essere realizzati all'interno dello stesso Arsenale, che venne dotato di intere aree dedicate a \"corderie\", \"velerie\", \"fonderie\", \"forni\", \"pecerie\", etc.\nAl massimo del suo sviluppo un simile ciclo di produzione, completo e autosufficiente, consentiva di costruire fino a tre grandi navi al giorno, in cui l'unico limite era dato dalle scorte delle materie prime.\nLa segretezza delle tecniche costruttive era talmente importante per la citt\u00e0 che ben presto tutto l'enorme complesso venne cinto da mura abbastanza alte da impedire la vista e l'accesso, ma non abbastanza da poter essere individuate in lontananza, rimanendo occultate nel profilo della citt\u00e0. Su tutto il complesso vegliavano due \"Patroni\", poi affiancati e sottoposti nel loro ufficio da tre \"Provveditori dell'Arsenale\", risiedenti in tre palazzi costruiti attorno alle mura e detti \"Paradiso\", \"Purgatorio\" ed \"Inferno\", incaricati di dormire a turno per quindici notti nella fortezza conservandone le chiavi.\nGli addetti al cantiere, gli \"Arsenalotti\", (la cui giornata di lavoro era regolata dalla \"Marangona\", la campana maggiore del campanile di San Marco) godevano poi di speciali privilegi ed erano mantenuti a vita dallo Stato.\nL\"Armada\".\nLa marina da guerra veneziana prendeva il nome di Armata (in veneziano: \"Armada\"), che era il nome assegnato anche alle singole squadre e divisioni navali, con un'accezione equivalente a quella di flotta.\nFormalmente, da sempre, il comando dell'armata era un diritto e una prerogativa del Doge, rimasto intatto sino alla fine della Repubblica. Tuttavia, per quanto non manchino i casi in cui principi anche molto in l\u00e0 con gli anni presero posto a capo delle operazioni navali, la Repubblica prevedeva che al vertice della marina, in caso di guerra si nominasse un comandante in capo con il grado di:\nSubito al disotto e sempre presente sia in tempo di pace che in guerra vi era la massima autorit\u00e0 marittima dello \"Stato da Mar\":\nVi erano poi le squadre navali permanenti, coi loro comandanti:\nVi erano poi i comandanti delle varie forze navali minori organizzate a seconda delle esigenze recanti il generico titolo di:\nIl titolo vero e proprio di \"ammiraglio\", che pi\u00f9 che un comandante militare designava un esperto di questioni marinaresche, spettava invece a tre ufficiali impiegati nel controllo del porto di Venezia e nel comando del \"Bucintoro\", la nave ducale:\nA questi si aggiungeva, sempre a Venezia:\nSulle navi dell'Armata grossa (flotta velica) la catena di comando era formata da:\nA bordo delle navi dell'Armata sottile (flotta remiera) gli equipaggi erano formati come segue:\nAd essi si affiancavano un \"segretario\" (scrivano di bordo) ed un medico.\nVi erano poi gli uomini di equipaggio, che nel complesso in una galea sottile potevano raggiungere i 200-300 uomini:\nLe galee si dividevano generalmente tra \"libere\", laddove i galeotti erano costituiti da uomini liberi reclutati a soldo, e \"sforzate\", quando i galeotti erano invece veri e propri forzati condannati al remo. In tempo di guerra i ranghi erano ulteriormente infittiti ricorrendo agli \"zontaroli\", condannati provenienti da tutti i territori della Repubblica.\nPer un certo periodo, nel Cinquecento, esistette anche una carica di Capitano del Lago, comandante della squadriglia per il controllo del Lago di Garda.\nQuesto modello di comando e controllo della marina era moderno e adeguato nel medioevo e nella prima et\u00e0 moderna, ma risultava piuttosto confuso e antiquato nel '600-'700, soprattutto in confronto con la Francia e, ancor di pi\u00f9, la Gran Bretagna. Il modello di comando della marina veneziana nella squadra a vela (l'armata grossa) era, infatti, basato sull'aristocrazia della dominante, e dava origina ad una duplice o triplice catena di comando su ogni nave.\nLa prima era di carattere aristocratico. Vi erano infatti un Governator della nave, aristocratico veneziano, eletto dal senato in genere per 3 o 5 anni (e sovente abituato ad alternare periodi d'imbarco con incarichi politici o amministrativi, oppure con le libere professioni), coadiuvato da almeno (in teoria) 4 nobili di nave, con funzione di allievo ufficiale. I nobili di nave potevano essere imbarcati a 15 anni, occorrevano almeno 4 anni pieni di imbarco per essere nominati Governatori, ed un'et\u00e0 minima di 20 anni. Dopo 4 anni di governatorato si poteva essere promossi a comandi superiori (equivalenti a ammiragli di divisione navale) detti, in ordine crescente: Patron delle navi, Almirante, Capitano delle navi, cui veniva aggiunto, in tempo di guerra un Capitano Estrardinario delle Navi. Questi incarichi, sempre elettivi da parte del senato, avevano durata di 36 mesi circa (prorogabili). Il rischio che diventassero sinecure per le principali famiglie aristocratiche esisteva, ed anzi spesso proprio questo era quanto si verificava, anche perch\u00e9 ogni nomina era di diretta derivazione politica e rispondeva non solo alle logiche di carattere navale e militare, ma anche a logiche politiche e di dinamiche interne al patriziato veneziano.\nLa seconda era di carattere marinaresco e/o navale, ed era incentrata sul capitano. Il capitano veniva nominato dal collegio della milizia da mar e rimaneva in carica, salvo eccezioni e richiami da parte del governo, per periodi di tempo molto lunghi, anche a vita. Era sottoposto agli ordini del governatore, che in teoria ne era il superiore diretto a bordo, anche se diverse unit\u00e0 non disponevano sempre del governatore, inoltre mentre il primo era un gentiluomo che faceva \"anche\" l'ufficiale di comando, il secondo era un professionista sperimentato. Si trattava, in genere, di personalit\u00e0 solvibili (cio\u00e8 sufficientemente ricco da poter anticipare paghe e premi d'ingaggio), della borghesia o dell'aristocrazia provinciale. Particolarmente diffusi erano i capitani dalmati, schiavoni (cio\u00e8 slavi), anche se non mancarono gli istriani, i greci e gli albanesi, pi\u00f9 rari (ma raramente completamente assenti dai ruoli) i cittadini del dogado (veneziani, chioggiotti, ecc.). I Capitani erano in genere stati piloti prima di ricoprire questo incarico, ed erano sempre coadiuvati da un segretario (o scrivano), scelto obbligatoriamente nel ceto dei cittadini originari di Venezia, con le riforme di Angelo Emo si obblig\u00f2 i capitani a rispettare pi\u00f9 rigorosamente i ruoli d'ingaggio dell'equipaggio e si formalizz\u00f2 una gerarchia di comando tra i 4 piloti gi\u00e0 previsti, che dovevano coadiuvarli nel comando, trasformandoli in moderni ufficiali (chiamati alfiere, sottotenente, secondo tenente e primo tenente di vascello). Inoltre furono aggiunti dei \"pilotini\" o \"guardie marine\", scelti in prevalenza su figli di capitani, piloti o ex piloti ed ex capitani, dopo 3 anni potevano essere promossi. Il capitano aveva un ruolo quasi \"proprietario\" verso i marinai imbarcati, che sceglieva ed arruolava personalmente e che pagava direttamente con denari ricevuti (ma non sempre puntualmente) dalla repubblica. Questo portava l'equipaggio ad essere molto fedele al capitano (spesso pi\u00f9 che alla repubblica stessa), ma la Serenissima sapeva conquistare la fiducia e la fedelt\u00e0 dei suoi capitani molto bene (anche con numerosi incarichi di tipo cerimoniale, e elargendo titoli come quello di Kavalier di San Marco), sviluppando un modello di comando per certi versi feudale, ma tutto sommato efficace.\nInfine vi era un terzo livello di comando, dovuto al fatto che le navi veneziane avevano una ridotta quota di \"marineria\" imbarcato; ovvero meno di met\u00e0 dell'equipaggio era formato da marinai, arruolati dal capitano, e nel combattimento questi erano coadiuvati da soldati e militi della milizia de mar, fondamentali per far funzionare i cannoni. Questi erano organizzati su compagnie di 100 soldati, generalmente in guerra un vascello di primo rango imbarcava due compagnie, mentre una fregata ne imbarcava una sola, comandati da un capitano dei fanti (detto anche capitano dei soldati), coadiuvato da un tenente, un alfiere (non sempre presente) due sergenti, e quattro caporali.\nTanto i marinai quanto i soldati non erano frequentemente arruolati a Venezia citt\u00e0 (anche se la marina mercantile veneziana aveva una grossa quota di cittadini, che in caso di mobilitazione si potevano trasferire sulle navi militari), in genere il grosso dei marinai veniva dalla Grecia e dall'Albania, in maniera indifferente se da zone controllate dalla repubblica o dall'impero ottomano, coadiuvati da istriani e dalmati. I soldati invece erano sia sudditi della repubblica (schiavoni o italiani), sia mercenari esteri (inizialmente soprattutto olandesi e grigioni, pi\u00f9 tardi tedeschi, ma non mancarono italiani di altri stati e francesi, inoltre si distinguevano spesso gli albanesi). Le flotte veneziane avevano quindi spesso un carattere multilinguistico ed erano una babele di lingue diverse. A titolo di esempio nel 28 ottobre 1619 (anno di mobilitazione e di guerra \"non dichiarata\" contro la Spagna) sulle 35 navi veneziane erano imbarcati 8437 soldati, di cui 3556 olandesi, 353 inglesi, 158 corsi, 1099 italiani, 1112 croati, 1092 greci, 1067 albanesi, una situazione che continu\u00f2 anche nel secolo successivo. La marina veneziana era organizzata per armare tra le 27 e le 36 unit\u00e0 grosse in caso di guerra, divise in 3 o 4 divisioni da 9 unit\u00e0. In mobilitazione servivano quindi tra i 4.500 e i 5.000 marinai, oltre a varie centinaia di specialisti e sottufficiali e poco meno di 5.000 soldati (contro i soli 1.000 che erano in servizio in tempo di pace), per almeno 11.000 uomini; un numero difficile da raggiungere nel tardo '700.\nLa marina mercantile.\nL'et\u00e0 delle \"Mude\".\nAll'epoca della apogeo della potenza mercantile, a Venezia le spedizioni commerciali erano organizzate dalla Repubblica usualmente con cadenza annuale. Il governo metteva a disposizione le proprie navi (solitamente tra 2 e 4 galee per viaggio) e le sub-appaltava a consorzi di privati attraverso un'asta pubblica (l\"incanto\").L'asta era convocata dal Senato, che approvava allo stesso tempo il regolamento che i vincitori avrebbero dovuto rispettare nel corso del viaggio (come il giorno di partenza, i minimi e i massimi delle soste in determinati porti, la rotta da seguire, l'equipaggio da ingaggiare, il divieto di caricare merci in parti della nave diverse da quelle previste, ecc.). Una volta approvate le offerte, i privati a capo dei differenti consorzi erano nominati quali \"Patroni\" delle differenti galee.\nA capo dell'intero convoglio era nominato dal Senato un \"Capitano\" accompagnato da uno scrivano anch'esso di nomina pubblica e da un \"Ammiraglio\", responsabile delle questioni inerenti alla navigazione. Il Capitano era il rappresentante dello Stato e aveva il compito di sorvegliare l'applicazione delle regole imposte dal Senato a tutte le navi. In qualit\u00e0 di funzionario pubblico, inoltre, il Capitano aveva l'onere e l'onore di raccogliere e riportare tutti i fatti salienti e le informazioni di cui fosse venuto a conoscenza durante il viaggio, per poi farne pronta relazione al Senato al rientro a Venezia.\nOgni singolo patrono doveva obbligatoriamente partecipare di persona al viaggio e occuparsi di affittare in \"carati\" lo spazio della propria galera a vari mercanti. Per ragioni logiche ed economiche, i commercianti privilegiati erano gli stessi che avevano appoggiato e finanziato l'elezione del patrono stesso. I mercanti che caricavano proprie merci a bordo non sempre le seguivano ma davano delega ai patroni stessi di venderle in determinati porti ed a determinati prezzi. Un altro importante compito dei patroni era quello di reclutare l'equipaggio per la propria galera quali rematori, balestrieri, il medico di bordo, ufficiali (cio\u00e8 l' \"homo de conzeio\", il navigatore, e il \"Paron zurado\", ufficiale di coperta), e pagarne il relativo salario.\nL'epoca del declino.\nSe originariamente all'organizzazione statale della marina mercantile, creata attraverso le \"muda\" si accompagnava comunque una libera iniziativa privata. Con la fine delle prime a seguito del declino commerciale cinquecentesco e la contemporanea creazione di una stabile marina da guerra, la flotta mercantile veneziana rimase completamente in mano all'iniziativa privata.\nGli equipaggi venivano arruolati a dai capitani tramite il pagamento anticipato di alcuni mesi di paga. Dopodich\u00e9 dei banditori annunciavano la partenza per tutti e tre i giorni precedenti la stessa: dato l'anticipo ricevuto, la diserzione costituiva un reato, la cui persecuzione, nella citt\u00e0 di Venezia, spettava ad una particolare magistratura, i \"Signori della Notte\", che provvedeva all'imbarco forzato o all'arresto. Uno dei pi\u00f9 grandi ammiragli della parte finale della storia della Serenissima fu Angelo Emo, che rivest\u00ec il ruolo di provveditore all'Arsenale, poi ammiraglio, e teorizz\u00f2 in vari scritti l'evoluzione della marina veneta secondo il modello della Royal Navy, ma che si scontr\u00f2 sempre con la politica di riduzione dei finanziamenti alla flotta attuata dal governo. Con Emo si ebbe l'ultima flotta di dimensioni relativamente grandi messa in campo in una spedizione contro i pirati barbareschi, composta da cinque vascelli di linea e cinque fregate, e una serie di bombarde trasportate su zatteroni assemblabili progettata dallo stesso Emo, quando era direttore dell'arsenale della Repubblica. Dopo aver guidato la flotta ed aver sconfitto facilmente in mare i nemici, dotati solo di galere ed altre imbarcazioni leggere con scarso pescaggio, l'Emo, quando essi si rifugiarono nei loro porti protetti da bassi fondali, ebbe l'accorta idea di bombardare i porti (Sfax, Tunisi, Biserta, per citarne solo alcuni) tramite l'utilizzo degli zatteroni sopra citati, che riuscirono a passare dove alle navi maggiori sarebbe stato impossibile arrivando vicino all'imbocco dei porti (1785-1786); secondo alcuni testimoni dell'epoca, la citt\u00e0 di Biserta venne pressoch\u00e9 distrutta. La Serenissima in una occasione analoga promosse una successiva spedizione sempre sotto il comando di Emo, di forza inferiore, che per\u00f2, nonostante i gravi danni provocati alle citt\u00e0 barbaresche, non indusse gli avversari alla resa; Emo non rimase al comando fino alla fine della spedizione, ma rientr\u00f2 a Venezia cedendo il comando al suo luogotenente, Tommaso Condulmer.\nLa marina veneziana venne sciolta con l'invasione napoleonica e le navi assunte in forza alla flotta francese."}
{"id": "1538336", "revid": "1494169", "url": "https://it.wikipedia.org/wiki?curid=1538336", "title": "Jason Brown", "text": ""}
{"id": "1538340", "revid": "26630", "url": "https://it.wikipedia.org/wiki?curid=1538340", "title": "Enrique \u00c1vila", "text": ""}
{"id": "1538350", "revid": "287204", "url": "https://it.wikipedia.org/wiki?curid=1538350", "title": "NGC 2122", "text": "NGC 2122 \u00e8 una nebulosa diffusa visibile nella Grande Nube di Magellano, nella costellazione della Mensa.\nLa si osserva un grado a SSE della Nebulosa Tarantola, in posizione isolata rispetto ai grandi campi stellari della Nube; la sua forma appare grosso modo circolare; al suo interno sono evidenti numerosi globuli di Bok, segno che la formazione stellare \u00e8 attiva. Dista dal Sole 160 000 anni-luce."}
{"id": "1538351", "revid": "156618", "url": "https://it.wikipedia.org/wiki?curid=1538351", "title": "Regina di Gerusalemme", "text": ""}
{"id": "1538352", "revid": "1039155", "url": "https://it.wikipedia.org/wiki?curid=1538352", "title": "Winx Club - Il segreto del regno perduto", "text": "Winx Club - Il segreto del regno perduto \u00e8 un film d'animazione in CGI del 2007 diretto da Iginio Straffi. \u00c8 il primo lungometraggio tratto dal cartone animato \"Winx Club\", ed \u00e8 ambientato dopo la terza stagione. \u00c8 stato distribuito nelle sale italiane il 30 novembre 2007.\nNel 2010, il film ha avuto un sequel, \"Winx Club 3D - Magica avventura\".\nTrama.\nCirca 16 anni fa un gruppo dei pi\u00f9 grandi maghi, guerrieri, fate e streghe della Dimensione Magica, conosciuto come la Compagnia della Luce, lott\u00f2 contro il male assoluto: le Tre Streghe Antenate. Nella battaglia finale, per\u00f2, Oritel e Marion, i regnanti di Domino, scomparvero nel nulla assieme alle streghe. Ora il destino del regno perduto dovr\u00e0 essere scritto da Bloom. La fanciulla, accompagnata dalle Winx, giunge nella fortezza di Hagen, il fabbro che forgi\u00f2 la spada del sovrano di Domino, ma invano: il mago, infatti, non \u00e8 in grado di dare alla fata informazioni su Oritel e Marion.\nAd Alfea si sta celebrando il Giorno del Dono, in cui Aisha, Stella, Flora, Tecna e Musa ricevono il diploma e ciascuna di esse diviene la Fata Guardiana del proprio pianeta. Bloom, turbata per il fatto di non essere riuscita a diventare una fata completa, ritorna a Gardenia dai genitori adottivi, Mike e Vanessa. La fanciulla deve inoltre allontanarsi da Sky per un po' di tempo, per via dei doveri di lui in qualit\u00e0 di principe ereditario di Eraklyon. La notte precedente al giorno del proprio compleanno, Bloom sogna sua sorella Daphne, che le chiede di recarsi su Domino, presso la Montagna del Roc, dove potr\u00e0 leggere la sorte di Oritel e Marion nel Libro del Destino: prima di scomparire, per\u00f2, la ninfa dona alla sorella minore la propria maschera, con cui la ragazza potr\u00e0 guardare Domino come era un tempo.\nRitrovatasi con l'innamorato, Bloom, accompagnata dalle amiche Winx e dagli Specialisti, che si erano recati da lei per una festa a sorpresa, parte per il regno perduto. I giovani eroi riescono nella missione e attraverso il fantasma dello scrivano Lord Bartleby apprendono che i sovrani di Domino, cos\u00ec come il resto del popolo, sono intrappolati nella Dimensione di Obsidian, insieme alle Tre Streghe Antenate. Lo scrivano, inoltre, rivela loro una profezia secondo cui il regno di Domino potr\u00e0 essere riportato alla luce grazie alla spada di Oritel, che pu\u00f2 essere impugnata soltanto da un re senza corona. Lockette recupera, all'interno dell'Albero della Vita, la chiave in grado di aprire il portale magico per Obsidian. Nella tetra dimensione, Winx e Specialisti affrontano la perfida Mandragora, sottoposta delle Tre Streghe Antenate; queste ultime mostrano a Bloom che il re di Domino \u00e8 stato tramutato in roccia mentre cercava di estrarre la spada, pietrificata, restando cos\u00ec intrappolato fino ad ora.\nSky riesce ad estrapolare l'arma, poich\u00e9, con l'abdicazione del padre, \u00e8 automaticamente diventato re, facendo avverare cos\u00ec la profezia, ma sviene. La giovane fata lotta contro le tre streghe, rischiando la vita; il fantasma di Daphne giunge da lei per soccorrerla e si fonde con la sorella, che, con la Fiamma del Drago e la luce della spada di Oritel brandita dal rinvenuto fidanzato, batte le tre streghe e distrugge il mondo di Obsidian. La vita del regno di Domino \u00e8 stata restaurata; il re ed il suo popolo ritornano alla normalit\u00e0. Marion, che era rimasta intrappolata nella spada per restare accanto ad Oritel, \u00e8 libera. Bloom incontra i genitori naturali e, avendo salvato la propria patria, raggiunge il rango di Fata Guardiana.\nNel finale compaiono le Streghe antenate che, dopo la distruzione del mondo di Obsidian, sono state liberate dal loro esilio. Esse sono ora alla ricerca di nuovi corpi da possedere per vendicarsi: nello stesso momento dalla nebbia compaiono le Trix, che lanciano insieme alle Antenate una lugubre e malefica risata.\nMedia.\nHome video.\nIl film \u00e8 stato distribuito in formato DVD da 01 Distribution il 2 febbraio 2008.\nAlbum.\nL'album con la colonna sonora del film \u00e8 stato rilasciato la prima volta in anteprima il 13 novembre 2007, prima della distribuzione del film. Successivamente, nel febbraio del 2008, \u00e8 stato pubblicato in edizione da edicola. Infine, il 27 novembre 2010, \u00e8 stato rilasciato un ulteriore album con la colonna sonora del film, stavolta acquistabile su iTunes.\nIl brano portante del film, \"All the Magic\", \u00e8 stato scritto ed interpretato da Natalie Imbruglia.\nDistribuzione internazionale.\nIl film \u00e8 stato distribuito in circa 30 paesi oltre l'Italia.\nEdizione italiana.\nIl doppiaggio del film \u00e8 stato effettuato presso la SEFIT-CDC con la collaborazione della Technicolor Sound Services e curato da Tonino Accolla.\nBotteghino.\nNella prima settimana di apertura, il film ha incassato 1.979.972 euro, diventando di fatto il film pi\u00f9 visto del fine settimana. Inoltre si tratta della pi\u00f9 grande apertura per un film di animazione italiano. Il film infatti ha avuto 420.000 spettatori distribuiti in 665 cinema. In totale ha incassato 4.620.651 euro.\nMalgrado l'ingente investimento produttivo, la celebrit\u00e0 televisiva e la massiccia azione di marketing, non \u00e8 riuscito a diventare il lungometraggio animato italiano pi\u00f9 visto al cinema e non ha raggiunto i 5 milioni di euro, mentre nella stagione cinematografica 1998/1999 \"La gabbianella e il gatto\" di Enzo D'Al\u00f2 ha superato i 12 miliardi di lire, ovvero circa 8 milioni di euro."}
{"id": "1538354", "revid": "339392", "url": "https://it.wikipedia.org/wiki?curid=1538354", "title": "Eva (rapper)", "text": ""}
{"id": "1538355", "revid": "183976", "url": "https://it.wikipedia.org/wiki?curid=1538355", "title": "Elementi del gruppo 15", "text": ""}
{"id": "1538356", "revid": "229617", "url": "https://it.wikipedia.org/wiki?curid=1538356", "title": "Pnicogeni", "text": ""}
{"id": "1538357", "revid": "1494169", "url": "https://it.wikipedia.org/wiki?curid=1538357", "title": "Oggetti non stellari nella costellazione della Mensa", "text": "Principali oggetti non stellari presenti nella costellazione della Mensa."}
{"id": "1538359", "revid": "28592", "url": "https://it.wikipedia.org/wiki?curid=1538359", "title": "Nevskij Prospekt", "text": ""}
{"id": "1538365", "revid": "1369234", "url": "https://it.wikipedia.org/wiki?curid=1538365", "title": "Paul Gallagher", "text": ""}
{"id": "1538366", "revid": "35813", "url": "https://it.wikipedia.org/wiki?curid=1538366", "title": "Gianfrancesco Falzacappa", "text": ""}
{"id": "1538367", "revid": "1543377", "url": "https://it.wikipedia.org/wiki?curid=1538367", "title": "6 Lacertae", "text": "6 Lacertae \u00e8 una stella della costellazione della Lucertola, situata nella parte centrale della costellazione.\n\u00c8 anche una binaria spettroscopica, con periodo di rivoluzione del sistema calcolato in 880 giorni; la compagna appartiene alla classe spettrale K9."}
{"id": "1538369", "revid": "287204", "url": "https://it.wikipedia.org/wiki?curid=1538369", "title": "Monstrous Regiment", "text": "Monstrous Regiment \u00e8 un romanzo fantasy satirico del 2003 di Terry Pratchett, trentunesimo romanzo della serie del Mondo Disco. Al 2013 risulta inedito in italiano. \nIl romanzo prende il nome dal libello anticattolico di John Knox (XVI secolo), il cui titolo completo \u00e8 \"The First Blast of the Trumpet Against the Monstrous Regiment of Women\" (\"Il primo squillo di tromba contro il mostruoso reggimento di donne\"). Il romanzo \u00e8 una parodia del filone sul tema del \"travestimento in guerra\", ma al tempo stesso ha sviluppi che vanno dal satirico fino al drammatico.\nL'illustrazione sulla copertina dell'edizione inglese, ad opera di Paul Kidby, \u00e8 una parodia della fotografia della battaglia di Iwo Jima di Joe Rosenthal.\nTrama.\nLa giovane Polly Perks, decisa a trovare il fratello sperduto in battaglia, si traveste da uomo e si arruola nell'esercito di Borogravia, sullo sfondo della guerra tra Borogravia e Zlobenia e gli interessi politici (e umani) della citt\u00e0-stato di Ankh-Morpork. Nel corso della storia scopre di non essere l'unica donna travestita da uomo nel reggimento.\nOltre a Polly \"Oliver\", il Decimo Reggimento annovera tra i suoi membri varie altre persone, tra cui un \"Igor\", un troll, e un vampiro riformato. \nGli sviluppi della guerra sono seguiti da Samuel Vimes, in missione diplomatica all'estero.\nPersonaggi.\nGiornalisti.\nTutti i giornalisti che compaiono nella storia vengono da Ankh-Morpork e quindi sono considerati con sospetto dai Borogravi. Essi sono: "}
{"id": "1538373", "revid": "35813", "url": "https://it.wikipedia.org/wiki?curid=1538373", "title": "Gianfrancesco Gambara", "text": ""}
{"id": "1538379", "revid": "599013", "url": "https://it.wikipedia.org/wiki?curid=1538379", "title": "Isola Vasil'evskij", "text": "L'isola Vasil'evskij () \u00e8 una delle maggiori isole sulle quali sorge San Pietroburgo, separata dall'isola dei Decabristi dalla Piccola Neva e in parte affacciata sul golfo di Finlandia.\nSull'isola si trovano numerosi monumenti ed edifici di notevole importanza artistica e storica l'Universit\u00e0 di San Pietroburgo, la cui sede si trova nei Dodici Collegi, il Museo navale militare centrale, fino al 2013 ospitato nel palazzo della Borsa, l'Accademia per le belle arti, la sede pietroburghese dell'Accademia russa delle scienze, la Kunstkamera e il rompighiaccio Krasin.\nNon va dimenticato inoltre lo scalo passeggeri del porto marittimo della citt\u00e0.\nStoria.\nLa nascita dell'isola \u00e8 comunemente ricondotta al 15 settembre 1737.\nL'isola Vasil'evskij \u00e8 collegata al centro della citt\u00e0 (l'isola dell'Ammiragliato) dai ponti Blagove\u0161\u010denskij e Dvorcovyj, all'isola Petrogradskaja (o Lato di Petrograd) dai ponti Tu\u010dkov e Bir\u017eevyj, e all'isola dei Decabristi da altri quattro ponti. . Sull'isola Vasil'evskij si trova la stazione della metropolitana \"Vasileostrovskaja\". Spesso si ritiene che anche la stazione \"Primorskaja\" sia collocata su quest'isola, ma in realt\u00e0 essa si trova sull'isola dei Decabristi. \u00c8 in costruzione un ingresso alla stazione \"Sportivnaja\" dall'isola Vasil'evskij, attraverso un tunnel sotto la Neva.\nEsistono varie versioni riguardo all'origine del nome dell'isola. Una di esse sostiene la provenienza da un nome di luogo finlandese, \"Vasikkasaari\", che significa \u201cisola del vitello\u201d. Sono note anche altre denominazioni finlandesi, come \"Hirvisaari\", \"isola dell'alce\". All'inizio del XVIII secolo, il battaglione d'artiglieria \"Vasilij Korchmin\", stabilitosi in quel periodo sulla Strelka dell'isola, ha contribuito alla comparsa del nome \"Vasil'evskij ostrov\".\nTra il 1703 e il 1715, il territorio fu oggetto di pochissime edificazioni: vi si trovava solamente il palazzo del principe Men\u0161ikov e le segherie eoliche sulla Strelka dell'isola. Lo sfruttamento del territorio inizi\u00f2 a met\u00e0 degli anni dieci del XVIII secolo, quando lo zar Pietro I ebbe l'idea di creare sull'isola una citt\u00e0 simile a quelle europee: San Pietroburgo. Secondo i progetti elaborati dall'architetto Domenico Trezzini nel 1716 e 1718 e negli anni '20, era stata progettata una rete di vie-canali paralleli, intersecati da prospettive, rete che divenne la base per un'ulteriore urbanizzazione.\nNonostante l'idea delle vie-canali sia stata poi abbandonata, le vie sono tuttora chiamate \"linija\".\nNella parte orientale dell'isola e presso il lungoneva Bol'shaja Neva si concentrarono i principali edifici pubblici e storici: il Palazzo dei Dodici Collegi, la Kunstkamera, l'edificio dell'Accademia delle Scienze di San Pietroburgo e altri. A partire dal 1737, parte della citt\u00e0 di San Pietroburgo arriv\u00f2 sull'isola Vasil'evskij: negli anni trenta del Settecento vi venne trasferito il porto di San Pietroburgo, che contribu\u00ec ad un'ulteriore sviluppo urbano.\nA partire dall'inizio del XIX secolo, il quartiere della Strelka sull'isola Vasil'evskij \u00e8 diventato un importante complesso architettonico. Tra la fine del XVIII e l'inizio del XIX secolo, furono concentrate sull'isola quasi tutte le istituzioni scientifiche e accademiche della citt\u00e0: l'Accademia delle Scienze di San Pietroburgo, la Biblioteca dell'Accademia delle Scienze, l'Accademia delle Belle Arti, il Gornyj Institut, il corpo dei cadetti della Marina, l'Universit\u00e0 di San Pietroburgo.\nTra il 1843 ed il 1850 fu realizzato il primo ponte fisso sulla Bol'\u0161aja Neva (Ponte Blagove\u0161\u010denskij), che collega l'isola Vasil'evskij alla sponda dell'isola dell'Ammiragliato. A cavallo tra la seconda met\u00e0 del XIX secolo e l'inizio del XX secolo, sull'isola venne avviata una dinamica edificazione di costruzioni abitative e di nuovi edifici pubblici. Nella zona meridionale e settentrionale comparvero una serie di imprese industriali di grandi dimensioni, tra cui la pi\u00f9 importante \u00e8 la Fabbrica del Baltico. Nel 1917 l'isola Vasil'evskij e la vicina isola Golodaj (ora isola dei Decabristi) entrarono a far parte del quartiere Vasil'evskij (tra il 1936 e il 1961 la parte dell'isola a ovest delle linija 12 e 13 costituiva il quartiere di Sverdlovsk).\nNegli anni venti del Novecento inizi\u00f2 la ricostruzione della parte occidentale dell'isola Vasil'evskij. Negli anni dell'assedio tutte le costruzioni di legno presenti sull'isola furono utilizzate come combustibile. Tra il 1950 ed il 1960 continu\u00f2 la costruzione del quartiere Gavan' e la ricostruzione della Grande Prospettiva dell'isola Vasil'evskij. Alla fine degli anni sessanta, nella parte occidentale dell'isola inizi\u00f2 la realizzazione di un nuovo quartiere, che costituisce oggi la facciata marittima di San Pietroburgo (\u00e8 stato realizzato su un terreno formatosi grazie alle acque del fiume, gli autori del progetto sono l'architetto C. I. Evdokimov e, in seguito, gli architetti V. A. Sokhin e V. N. Sokolov). Fanno parte di questa zona la Morskoj Vokzal (Stazione marittima), l'albergo \u201cPribaltijskaja\u201d, il complesso della piazza della Morskaja Slava, la prospettiva Morskaja. Attualmente \u00e8 in progetto un ulteriore allargamento dell'isola Vasil'evskij dal lato della baia della Neva e, in seguito, la realizzazione del porto marittimo."}
{"id": "1538384", "revid": "125300664", "url": "https://it.wikipedia.org/wiki?curid=1538384", "title": "Rebab", "text": "Il rebab , arabo \u0627\u0644\u0631\u0628\u0627\u0628 o \u0631\u0628\u0627\u0628 (anche rebap, rabab, rebeb, rababah, al-rababa) \u00e8 uno strumento ad arco la cui origine si fa ascendere all'Afghanistan, intorno all'VIII secolo e diffuso dagli arabi nel Maghreb, e nel bacino del Mediterraneo. Il rebab \u00e8 lo strumento dal quale \u00e8 poi nato il violino, per filiazione dalla medioevale ribeca.\nLo strumento.\nVi sono differenti tipi di rebab che hanno diversi impieghi. Nell'Asia di sud-est il rebab \u00e8 un grosso strumento simile alla viola da gamba mentre spostandosi verso ovest gli strumenti tendono ad essere pi\u00f9 piccoli e dal suono pi\u00f9 acuto. I modelli passano dagli artisticamente scolpiti dell'isola di Giava al semplice rebab a due corde egiziano, realizzato da una mezza noce di cocco. Gli esemplari pi\u00f9 ricchi ed elaborati hanno una cassa in legno pregiato parzialmente ricoperta da una lamina di rame battuto.\nImpiego.\nIl rebab \u00e8 lo strumento base della musica popolare di molti paesi, ed \u00e8 penetrato anche nella musica classica araba e persiana. Fu uno degli strumenti prediletti dell'Impero Ottomano ed \u00e8 ancora oggi molto diffuso in Turchia nei locali pubblici come le sale da the."}
{"id": "1538385", "revid": "1543377", "url": "https://it.wikipedia.org/wiki?curid=1538385", "title": "Gunnar Nielsen", "text": "Carriera.\nClub.\nDopo aver acquistato Gunnar dai Blackburn Rovers nel gennaio 2009, il Manchester City ha girato in prestito il giocatore al Wrexham nel marzo dello stesso anno. Rientrato alla base nel maggio 2010, ha preso parte alla stagione 2009-2010 con la prima squadra dei \"Citizens\". Il 24 aprile 2010, nella partita terminata 0-0 contro l'Arsenal, Nielsen ha debuttato in FA Premier League subentrando al 76' al posto dell'infortunato Shay Given. In tale circostanza Nielsen \u00e8 diventato il primo calciatore faroese a giocare in Premier League. Nella sessione estiva di mercato del 2010 si \u00e8 trasferito in prestito al Tranmere Rovers per rientrare poi alla base nel gennaio del 2011. Il 7 dicembre 2012 viene svincolato dal City.\nIl 4 aprile seguente viene comprato dal Silkeborg, squadra danese militante in Superligaen.\nNell'estate del 2013 viene ceduto in Scozia al Motherwell e ad agosto gioca contro il Kuban Krasnodar la sua prima partita in Europa League. L'esordio in campionato avviene alla decima giornata nella vittoria casalinga per 2-1 contro l'Hearts of Midlothian.\nIl 6 marzo 2015 si svincola dal Motherwell e il 4 aprile firma un contratto con lo Stjarnan, club islandese.\nNazionale.\nNielsen ha debuttato con la maglia della nazionale maggiore il 22 marzo 2009 nella partita vinta per 2-1 contro l'Islanda. \nIl 3 giugno 2016 in occasione del match contro il Kosovo ha indossato per la prima volta la fascia da capitano."}
{"id": "1538388", "revid": "339392", "url": "https://it.wikipedia.org/wiki?curid=1538388", "title": "Isola Vasilieskij", "text": ""}
{"id": "1538390", "revid": "38120", "url": "https://it.wikipedia.org/wiki?curid=1538390", "title": "Angelo Fabroni", "text": "Biografia.\nDopo gli studi compiuti a Faenza, Fabroni divenne sacerdote.\nAlla fine dei suoi studi continu\u00f2 la sua permanenza a Roma e qui conobbe il famoso giansenista Giovanni Gaetano Bottari (bibliotecario della famiglia Corsini esponente illustre del giansenismo toscano a Roma) e ricevette da lui la guida della canonica di Santa Maria in Trastevere. \nIn seguito Fabroni fu scelto a predicare nella cappella pontificia, producendo una profonda ammirazione nel Pontefice Benedetto XIV.\nEra inoltre amico intimo di Pietro Leopoldo Granduca di Toscana (che successivamente diverr\u00e0 Leopoldo II d'Asburgo-Lorena), ma i Gesuiti non lo apprezzavano per le sue tesi gianseniste. \nA Pisa nel 1771 diresse un giornale letterario, il \"Giornale de' letterati\", e ne fu a capo fino al 1796. Fu Provveditore dell'Universit\u00e0 di Pisa per 34 anni.\nNel 1772 condusse un viaggio a Parigi, dove fece la conoscenza di Condorcet, Diderot, D'Alembert, Rousseau e della maggioranza degli uomini di spicco dell'epoca. Pass\u00f2 alcuni mesi anche a Londra. \nMor\u00ec a Pisa il 22 settembre 1803 e fu sepolto nella Chiesa di Santo Stefano dei Cavalieri."}
{"id": "1538391", "revid": "125594455", "url": "https://it.wikipedia.org/wiki?curid=1538391", "title": "Malefica", "text": "Malefica \u00e8 un personaggio fittizio apparso per la prima volta come antagonista principale ne \"La bella addormentata nel bosco\", e poi presente in numerose opere correlate al film o indipendenti da esso (serie TV, videogiochi, libri, fumetti, ecc.). Al cinema \u00e8 stata interpretata da Angelina Jolie come protagonista del film live action \"Maleficent\" e del suo seguito \"Maleficent - Signora del male\".\nMalefica \u00e8 stata accolta molto positivamente dalla critica. La rivista inglese \"Empire\" l'ha collocata al settimo posto della sua lista dei 50 personaggi dei cartoni animati migliori della storia.\nBiografia.\nMalefica appare per la prima volta nel film al castello di re Stefano e della sua consorte, la regina Leah, durante la festa di battesimo della principessina Aurora, la bella addormentata nel bosco. Amareggiata per non aver ricevuto un invito, maledice la bambina principessa Aurora:\nUna delle tre fate buone, Serenella, riesce per\u00f2 a mitigare la maledizione: se si punger\u00e0 Aurora non morir\u00e0, ma cadr\u00e0 in un sonno profondo da cui potr\u00e0 svegliarla solo il bacio del vero amore. In seguito le tre fate nascondono Aurora, chiamandola Rosaspina (detta anche Rosa), in una casa di campagna per evitare che la profezia si avveri. Per sedici anni Malefica cerca Aurora senza risultato: i suoi incompetenti scagnozzi, per tutti quegli anni, hanno cercato sempre una neonata. Infuriata per la loro idiozia, li fulmina con il suo scettro magico e si rivolge a Diablo, il suo corvo famiglio, affidandogli l'incarico di trovare la principessa. A causa di un litigio tra Flora e Serenella, il corvo non tarda a scoprire il loro nascondiglio, e riferisce tutto alla sua padrona. Quando Aurora torna al castello di re Stefano, in occasione del suo sedicesimo compleanno, Malefica, approfittando di un momento di distrazione delle fate, ipnotizza la ragazza trasformandosi in un alone di fumo verde e la guida in un passaggio segreto nella torre pi\u00f9 alta del castello, dove prende le sembianze di un arcolaio, spingendo la principessa a pungersi con il fuso, dando cos\u00ec compimento alla maledizione.\nPer evitare che il principe Filippo possa salvare la sua amata con un bacio, Malefica lo cattura tendendogli un agguato nella casetta nel bosco dove le tre fate avevano cresciuto Rosaspina. Mentre alla Montagna Proibita (dominio di Malefica) fervono i festeggiamenti per la vittoria, Malefica decide di stuzzicare il principe rinchiuso in una cella; ritenendosi ormai vincitrice, la strega si ritira per dormire, ma viene svegliata quasi subito dal frastuono causato dai suoi tirapiedi, impegnati a dare la caccia a Filippo, evaso dalla prigione con l'aiuto delle tre fate. Malefica tenta di fermarlo con tutti i suoi poteri, ma quando il giovane riesce a farsi strada attraverso la foresta di rovi che la strega ha evocato, lo affronta invocando tutte le forze del male, prendendo le sembianze di un enorme drago che, dopo un breve ma avvincente scontro, fa perdere lo scudo a Filippo. Tuttavia, con l'aiuto delle tre fate il principe colpisce mortalmente la strega al cuore con la sua spada prima che possa essere attaccato. Malefica muore dissolvendosi in una nuvola di fumo, lasciando solo il suo mantello con la spada in esso conficcata, dopo essere precipitata in un burrone.\nPersonalit\u00e0.\nMalefica appare come una persona sofisticata, calma e dalla parlata e i modi regali e signorili. Questa apparenza tuttavia nasconde un animo crudele, sadico, collerico e fortemente vendicativo. Non accetta sfide alla propria persona, arrivando a compiere vendette spaventose e mal sopporta l'incompetenza dei suoi sudditi, che arriva a punire con violenza per i loro fallimenti. Appare inoltre come un essere privo di emozioni al di fuori dell'odio, della rabbia e del rancore (cosa che \u2014 assieme all'aspetto fisico \u2014 la avvicina molto alla classica iconografia dei demoni) e, quando \u00e8 infuriata, si lascia andare a violentissimi scatti di rabbia. Oltre al potere, sembra che l'unica cosa che le dia una parvenza di gioia e di soddisfazione sia il compiere il male ai danni del prossimo. Di contro, l'unica creatura per la quale Malefica sembra provare un minimo di affetto e di fiducia \u00e8 il corvo Diablo, che apostrofa sempre con l'affettuoso epiteto \"mio diletto\".\nNel live-action del 2014 e nel suo sequel, la caratterizzazione del personaggio viene molto modificata: \u00e8 resa molto meno una strega malvagia, e la sua rabbia e la sua diffidenza nei confronti degli umani derivano dal grave tradimento che ha subito da parte di Re Stefano, di cui era innamorata (il quale le mozz\u00f2 le ali nel sonno). Possiede un'anima dolce e affettuosa sotto ai suoi quotidiani modi di fare e, come protettrice della Brughiera, ha il compito di difendere i suoi abitanti dalle minacce. Come detto in precedenza, in questa versione \u00e8 molto risentita verso gli umani - di cui non si fida, ad eccezione di Aurora, verso la quale svilupper\u00e0 un forte legame affettivo - sia per il trauma subito, sia per il terrore che essi le dimostrano, ma alla fine sar\u00e0 proprio grazie a Malefica che i regni si uniranno, portando pace e amore fra il popolo della Brughiera e quello degli Uomini.\nPoteri e abilit\u00e0.\nMalefica possiede poteri come telecinesi, telepatia, capacit\u00e0 di trasformare altre persone o animali in qualunque altro essere vivente, capacit\u00e0 di controllare gli eventi atmosferici, volo tramite due possenti ali, emissioni di energia, capacit\u00e0 di creare campi di forza magici e anche una vulnerabilit\u00e0 al ferro (metallo noto per essere letale per gli esseri magici). In Once Upon a Time le vengono attribuite anche abilit\u00e0 fisiche superiori a quelle degli esseri umani (forza e agilit\u00e0 molto elevate), il potere di trasformare altri esseri viventi oltre a s\u00e9 stessa, la telecinesi e l'emissione di raggi di energia. \u00c8 inoltre confermato che i suoi poteri non dipendono esclusivamente dal suo scettro, ma sono abilit\u00e0 gi\u00e0 in suo possesso. Inoltre nel sequel Maleficent 2 del 2019 viene mostrato che Malefica \u00e8 l'ultima discendente diretta della Fenice e per questo possiede dei poteri che nessun altro suo simile ha. Nella battaglia finale del film si vede Malefica che risorge dalle proprie ceneri esattamente come una fenice, trasformandosi appunto in questo animale e mostrando dei poteri straordinari.\nTrasformazioni.\nForma umana.\nQuesto \u00e8 lo stadio originale del personaggio. In questa forma \"Malefica\" si presenta con le sembianze di una donna alta, con la pelle verde, gli occhi gialli e due lunghe corna nere sulla testa. Veste un ampio mantello nero all'esterno e violaceo all'interno; indossa anche un anello d'oro con incastonata una grossa pietra ovale nera. Infine porta con s\u00e9 uno scettro con una sfera verde, attraverso il quale scaglia i suoi incantesimi.\nForme di sfera luminosa, arcolaio e cometa.\nQueste sono le altre forme nella quale Malefica riesce a trasformarsi. La prima la usa per ipnotizzare Aurora e attirarla a s\u00e9, la seconda invece la usa per farle pungere il dito e avverare cos\u00ec la sua maledizione e la terza invece la usa per volare e la usa alla fine per andare al castello di Stefano in vista della sua battaglia con Filippo.\nForma di drago.\nQuesta forma \u00e8 quella pi\u00f9 potente della strega, che usa come ultimo asso nella manica per sconfiggere il principe Filippo. Si presenta con un corpo nero, con ventre viola, unghie affilate, 4 punte sul collo e altre sul dorso, con altre tre sulla coda. Le ali trasparenti sono medio-grandi, ma il Drago non ha mai volato (probabilmente poteva farlo, come succede in Kingdom Hearts Birth by Sleep). Come abilit\u00e0 \u00e8 capace di sputare fiamme verdastre-giallognole ed \u00e8 capace di mordere. La strega non parla in questa forma ma ride due volte (la prima quando si trasforma, la seconda quando fa cadere lo scudo a Filippo) e urla quando riceve la spada nel cuore, ma si pu\u00f2 supporre che non abbia mai parlato perch\u00e9 era troppo presa dallo scontro. Una volta trasformata, spara un potente attacco di fuoco contro il principe Filippo, che cade da cavallo, ma il ragazzo non cede; il Drago distrugge il ponte, ma il principe si rifugia nella foresta di rovi, riuscendo ad attaccare di sorpresa il Drago con un colpo di spada sul muso. Quest'ultimo incenerisce la foresta di rovi con una fiammata, ma Filippo si arrampica su una roccia; il Drago lo insegue fino a un burrone, ne approfitta per far cadere lo scudo del principe e si appresta ad un ultimo attacco, ma il ragazzo con l'aiuto delle fatine lo anticipa colpendolo al cuore con la spada. Malefica lancia un urlo spaventoso e invano tenta di trascinare con s\u00e9 il principe nel burrone, dove muore dissolvendosi.\nForma di Fenice.\nNel film \"Maleficent - Signora del male\" vediamo Malefica trasformarsi in una Fenice dopo essersi sacrificata per Aurora dal colpo di balestra con la punta della freccia avvolta con il concentrato di polvere di ferro e fiore di tomba, nuova letale arma contro gli esseri fatati, inferto dalla regina Ingrid. Dopo ci\u00f2, Malefica si incenerisce per poi rinascere sotto forma di Fenice, grazie alla quale potr\u00e0 salvare Aurora e riguadagnarsi il rispetto di tutte le creature della foresta.\nFilm live-action 2014 e 2019.\nIl 20 gennaio 2010, l'ANSA pubblica la notizia, anticipata da voci di corridoio, che tra i lavori successivi di Tim Burton vi sarebbe stata una trasposizione cinematografica della fiaba \"La bella addormentata nel bosco\", ideata secondo il punto di vista di Malefica..\nAngelina Jolie \u00e8 stata scelta per interpretare il ruolo di Malefica. Il 6 gennaio 2012 \"Deadline\" rivela che sar\u00e0 il pluripremiato scenografo Robert Stromberg a esordire come regista del film. Il 19 giugno 2012 \u00e8 stata diffusa nel web la prima immagine ufficiale che ritrae Angelina Jolie nei panni di Malefica. Il film, intitolato \"Maleficent\", racconta l'intera fiaba della Principessa Aurora, la Bella Addormentata nel Bosco, aggiungendo per\u00f2 il passato misterioso di Malefica e i suoi propositi sul futuro. La pellicola \u00e8 stata distribuita nelle sale cinematografiche italiane dal 28 maggio del 2014, mentre negli USA dal 30 maggio.\nIn questo film, si viene a conoscere il passato di Malefica: in principio era una fata buona (nonostante possedesse gi\u00e0 il sinistro nome) e protettrice munita di ali della brughiera, un regno della foresta ambito dagli uomini del regno vicino. Si innamora di Stefano, il futuro padre di Aurora, il quale una volta adolescenti la bacer\u00e0 definendolo il \"Bacio del vero amore\", ma finendo poi per tradirla a causa della sua ambizione: per poter succedere a un re morente (affrontato e ferito a morte da Malefica stessa mentre tentava di impossessarsi della Brughiera), le taglia le ali nel sonno per poi prendersi il merito di aver ucciso la fata ed ottenendo cos\u00ec il trono tanto ambito. A causa di questa delusione, Malefica diventa fredda e crudele: crea una barriera di rovi invalicabile tra il suo regno e quello umano, e quando viene a sapere che Stefano ha una bambina, Aurora, si presenta al battesimo e la maledice, sentenziando che prima che finisca il giorno del suo sedicesimo anno la giovane si punger\u00e0 con un arcolaio e cadr\u00e0 in un sonno eterno simile alla morte. Ironicamente, stabilir\u00e0 che solo il bacio del vero amore potr\u00e0 risvegliarla, cio\u00e8 qualcosa da lei ritenuto inesistente.\nNei 16 anni a seguire, Malefica segretamente controlla la crescita di Aurora (da lei appellata \"Bestiolina\") in attesa del fatidico giorno, finendo per affezionarsi alla ragazza e per diventare l'unica in grado di spezzare l'incantesimo: la maledizione infatti avr\u00e0 luogo, il bacio di un principe si riveler\u00e0 inutile, mentre sar\u00e0 un bacio in fronte di una affranta e profondamente pentita Malefica a risvegliare la principessa Aurora, la bella addormentata nel bosco.\nDopo la morte di Re Stefano, che accecato dalla rabbia e al limite della pazzia non riconosce in Malefica la salvatrice di sua figlia e cade da una torre in un ultimo tentativo di ucciderla, la principessa Aurora diviene regina dei due regni, portando definitivamente la pace.\nIl 17 ottobre 2019 \u00e8 stato distribuito il seguito della pellicola, \"Maleficent - Signora del male\", con Angelina Jolie riconfermata nel ruolo della protagonista Malefica, come anche Elle Fanning nel ruolo di Aurora, la Bella Addormentata nel bosco.\nNel sequel, il principe Filippo chiede ad Aurora, ormai regina della Brughiera, di sposarlo, la quale nonostante i forti dubbi di Malefica accetta. La fata e la principessa vengono invitate a cena dai genitori di Filippo, Re Giovanni e Regina Ingrid (Michelle Pfeiffer). La regina Ingrid provoca Malefica ripetutamente, prima costringendola a non cenare n\u00e9 bere a causa delle posate in ferro, poi incalzandola pi\u00f9 volte verbalmente. Non appena questa si alza furente con l'intento di abbandonare la cena, approfitta del trambusto per pungere Re Giovanni con il fuso dell'arcolaio maledetto ed accusare Maledica di aver replicato il famoso sortilegio che un tempo colp\u00ec Aurora su suo marito.\nDopo aver sfondato una finestra, Malefica si sta ormai allontanando dal castello quando viene colpita da un proiettile di metallo tirato da Gerda, la scaltra complice della regina Ingrid. Precipita in mare, ma viene salvata da una misteriosa creatura le cui fattezze ricordano Malefica stessa: si scoprir\u00e0 essere Conall, capo delle creature alate della medesima specie di Malefica e discendenti dalla Fenice, le quali vivevano un tempo sparse su tutto il globo ma sono ormai relegate a sopravvivere in un'enorme crepaccio, dopo essere state decimate dagli umani di ogni continente (se ne notano infatti razze dai tratti molto diversi tra loro, spaziando dai variopinti simili a pappagalli tropicali ai candidi di provenienza polare).\nNel frattempo si scopre che la Regina Ingrid da tempo si preparava alla guerra contro la Brughiera: nelle segrete del castello vengono alacremente fabbricate armi, soprattutto balestre caricate a proiettili di ferro, mentre in un laboratorio un elfo a cui la regina Ingrid stessa ha strappato le ali utilizza piccole fate e fiori rubati alla Brughiera per fabbricare una polvere che annienta all'istante qualsiasi essere magico al solo contatto.\nQuesta polvere viene utilizzata sia per sterminare gli abitanti della Brughiera, attirati nella cattedrale con la scusa del matrimonio, sia contro gli esseri alati, lanciatisi all'attacco contro il regno degli uomini. Quando la battaglia sembra volgere al peggio, Malefica si unisce all'assedio, arrivando al tanto atteso faccia a faccia con la regina. Aurora si intromette, e per proteggerla Malefica le fa da scudo finendo infilzata da una freccia impregnata del veleno dissolvendosi poi in cenere.\nQuando tutto sembra ormai finito, le ceneri riprendono vita e Malefica risorge nella forma della Fenice. Ingrid viene sconfitta e trasformata in una capra, umani ed esseri fatati vengono pacificati e Re Giovanni risvegliato dal maleficio. A suggellare la pace, viene finalmente celebrato il matrimonio tra Aurora, accompagnata all'altare da Malefica, e Filippo.\nMalefica torna a vivere nella Brughiera, stavolta in compagnia della sua specie, promettendo di tornare presto per il battesimo del bambino: l'occhiolino che accompagna la promessa lascia intuire che Aurora sia gi\u00e0 inconsapevolmente in dolce attesa, ma che ci\u00f2 non sia sfuggito alla sua fata madrina."}
{"id": "1538393", "revid": "110157", "url": "https://it.wikipedia.org/wiki?curid=1538393", "title": "Cob\u00e1", "text": "Cob\u00e1 (o Coba) \u00e8 un sito archeologico costruito dalla civilt\u00e0 Maya situato nello stato di Quintana Roo in Messico. Si trova a circa 90\u00a0km a est del sito Maya di Chich\u00e9n Itz\u00e1, a circa 40\u00a0km a ovest del mar dei Caraibi e a 44\u00a0km a nord-ovest del sito di Tulum, con il quale \u00e8 collegato tramite una strada.\nDescrizione.\nCoba si trova attorno a due lagune. Vi sono alcuni sacb\u00e9 che vanno verso est sulla costa caraibica e il pi\u00f9 lungo copre oltre 100\u00a0km di distanza andando verso ovest a al sito di Yaxun\u00e1. Il sito possiede diverse grandi piramidi, la pi\u00f9 grande delle quali \u00e8 nel gruppo di piramidi \"Nohoch Mul\", alta 42 metri.\nCoba era popolata da 50.000 abitanti e copriva un'area pari a 80\u00a0km\u00b2. Il periodo in cui si costruirono pi\u00f9 monumenti fu tra il periodo Medio e quello Classico, tra il 500 e il 900, con la gran parte dei geroglifici datati intorno an VII secolo. Coba rimase un sito importante nella era Post-Classica dove vennero costruiti altri templi e quelli vecchi vennero restaurati fino al XIV secolo.\nEconomia.\nCoba commerciava con altre comunit\u00e0 Maya, specialmente quelle a sud presso la costa caraibica (moderni Belize e Honduras)e spesso con le comunit\u00e0 portuali di Xcaret, Xel-H\u00e1, Tancah e Tulum.\nEsplorazioni moderne.\nL'esistenza del sito non venne mai completamente dimenticata ma non venne esaminato da esperti fino al 1920 circa. John Lloyd Stephens dichiar\u00f2 di avere sentito parlare del sito nel 1841 ma essendo il luogo distante da ogni strada moderna o villaggio decise di evitare la visita a causa delle difficolt\u00e0. Per gran parte del XIX secolo la zona non poteva essere visitata a causa della guerra delle Caste. Teoberto Maler visit\u00f2 Coba nel 1893 e fece almeno una fotografia ma non la pubblic\u00f2 e il sito rimase sconosciuto agli archeologi.\nL'esploratore dilettante Dr. Thomas Gann venne accompagnato al sito da alcuni cacciatori Maya nel febbraio del 1926. Gann pubblic\u00f2 la prima descrizione del sito in quell'anno e diede una descrizione sommaria agli archeologi del progetto Carnegie Institution a Chich\u00e9n Itz\u00e1, i quali organizzarono una spedizione comandata da J. Eric S. Thompson. I rapporti iniziali di Thompson riguardavano un sito di grandi dimensioni con molte iscrizioni e Sylvanus Morley decise in seguito di dedicare molta attenzione al sito.\nEric Thompson visit\u00f2 il sito diverse volte nel 1932 e pubblic\u00f2 una descrizione dettagliata.\nIl sito venne visitato poco a causa della zona remota in cui si trovava, fino a che non vi venne costruita la prima strada moderna negli anni settanta.\nL'Istituto Nazionale di Antropologia e Storia Messicana fece attuare alcuni scavi nel 1972 condotti da Carlos Navarrete, e restaur\u00f2 un paio di costruzioni. All'inizio degli anni ottanta venne costruita una nuova strada, con un servizio bus, e venne aperto un piccolo Hotel \"Villas Archeologicas\". Oggigiorno i residenti nel villaggio sono 1.167 secondo il censimento del 2005.\nPoco tempo dopo Coba divent\u00f2 una localit\u00e0 turistica, con molti visitatori provenienti da Canc\u00fan e dalla Riviera Maya. Solo una piccola parte del sito \u00e8 stata liberata dalla giungla e restaurata dagli archeologi. Coba, come gli altri siti archeologici in Messico, \u00e8 aperto al pubblico alla domenica e durante le feste nazionali.\nVicino alle rovine si trova un pueblo, con dei ristoranti e dei negozi che vendono manufatti locali."}
{"id": "1538396", "revid": "124123", "url": "https://it.wikipedia.org/wiki?curid=1538396", "title": "Quinto Sosio Senecione", "text": "Biografia.\nEra cognato del famoso scrittore di arte militare, Sesto Giulio Frontino. Ottenne il grado di legatus legionis della Legio I \"Minervia\" nel 90-92, in Germania inferiore, poi l'amministrazione provinciale della Gallia Belgica nel 93-95. Divenne console in epoca imperiale nel 99 e nuovamente nel 107 insieme a Lucio Licinio Sura. Partecip\u00f2, in seguito, alla conquista della Dacia, accompagnando l'imperatore Traiano durante la prima (101-102) e seconda campagna militare (105-106) e meritandosi per gli alti meriti resi, gli \"ornamenta triumphalia\". Sembra essere infatti il \"dux\" menzionato in un'iscrizione rinvenuta a \"Viminacium\" databile a quegli anni.\nFu protettore di Plutarco che gli dedic\u00f2 le Vite parallele: nel testo ci sono diversi riferimenti alla figura di Senecione, ma il primo libro dell'opera, relativo alla biografia di Epaminonda e verosimilmente quello nel quale era contenuta tale dedica, \u00e8 andato perduto.\nFu anche, con molta probabilit\u00e0, amico di Plinio il Giovane, che lo cita in alcune sue lettere."}
{"id": "1538397", "revid": "287204", "url": "https://it.wikipedia.org/wiki?curid=1538397", "title": "Calore (fiume)", "text": ""}
{"id": "1538399", "revid": "113124631", "url": "https://it.wikipedia.org/wiki?curid=1538399", "title": "Episodi di Prima o poi divorzio! (prima stagione)", "text": "La prima stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 2 ottobre 2000 al 14 maggio 2001 sul canale CBS. In Italia \u00e8 andata in onda in prima visione dall'8 maggio 2004 al 24 luglio 2004il sabato su Canale 5."}
{"id": "1538402", "revid": "97701", "url": "https://it.wikipedia.org/wiki?curid=1538402", "title": "Carroballista", "text": ""}
{"id": "1538403", "revid": "84791289", "url": "https://it.wikipedia.org/wiki?curid=1538403", "title": "Coba", "text": ""}
{"id": "1538404", "revid": "599013", "url": "https://it.wikipedia.org/wiki?curid=1538404", "title": "Kalidou Cissokho", "text": "Carriera.\nL'allenatore della nazionale di calcio senegalese, Bruno Metsu, lo ha convocato al mondiale di calcio nippo-coreano disputato nel 2002.\nHonours.\n\"Baku\""}
{"id": "1538406", "revid": "1494169", "url": "https://it.wikipedia.org/wiki?curid=1538406", "title": "Piazza Palazzo", "text": "Piazza Palazzo \u00e8 la piazza principale del quartiere Castello a Cagliari. La piazza deve il suo prestigio alla rilevanza storica e artistica degli edifici che vi si affacciano. Si raggiunge da nord tramite la via Martini, da ovest tramite la via Canelles (che costeggia la piazza) e da sud tramite la via Duomo e la via Fossario.\nLa piazza si presenta pressappoco con pianta a rettangolo allungato, disposta davanti alla lunga facciata settecentesca del palazzo Reale, cui seguono il pi\u00f9 semplice prospetto del palazzo Arcivescovile e la facciata della Cattedrale, con la torre duecentesca. Il lato sud \u00e8 chiuso dall'ex Palazzo di Citt\u00e0, municipio di Cagliari fino al 1906, mentre a nord la piazza \u00e8 delimitata da un'area, frutto della distruzione di alcuni palazzi durante i bombardamenti del 1943, ancora in attesa di un'adeguata sistemazione. Il lato ovest \u00e8 chiuso da un terrazzamento, che prospetta sulla sottostante via Canelles, collegata alla piazza da due scalinate e da una stradina.\nDi fronte al duomo la serie di palazzi della via Canelles si interrompe per lasciare spazio alla vista della sottostante piazzetta Carlo Alberto, collegata alla via Canelles, e quindi alla piazza Palazzo, tramite alcune rampe di scale.\nPiazza Palazzo raggiunse l'attuale ampiezza solo dopo la demolizione di alcuni edifici. Nel 1912 venne demolito il palazzo dei marchesi di Sedilo, successivamente dell'Intendenza di Finanza, che sorgeva proprio di fronte al palazzo Reale, rendendo piuttosto angusto lo spazio davanti ad esso. Le distruzioni conseguenti i bombardamenti della seconda guerra mondiale portarono a ulteriori demolizioni che determinarono l'attuale ampiezza dell'area."}
{"id": "1538407", "revid": "13387167", "url": "https://it.wikipedia.org/wiki?curid=1538407", "title": "Calore irpino", "text": ""}
{"id": "1538408", "revid": "123181395", "url": "https://it.wikipedia.org/wiki?curid=1538408", "title": "Jem (serie animata)", "text": "Jem (\"Jem and the Holograms\") \u00e8 una serie animata americana, prodotta da una collaborazione fra la Hasbro e la Sunbow e trasmessa tra l'ottobre 1985 e il maggio 1988. La serie \u00e8 ispirata ad una linea di bambole, \"Jem and the Holograms - Truly Outrageous!\", distribuita dalla Hasbro.\nIn Italia \u00e8 stata trasmessa in prima visione su Italia 1 dal marzo 1987. \u00c8 stata pubblicata in VHS nel corso degli anni dalla Stardust e dalla MTC Medianetwork Communication.\nTrama.\nJerrica Benton ha ereditato dal padre, Emmett Benton, la Starlight Music, una casa discografica rovinosamente in bolletta. Tuttavia fra i lasciti del padre c'\u00e8 anche Energy (Synergy, in originale), un potentissimo computer dotato di personalit\u00e0 umana, che dona a Jerrica la possibilit\u00e0 di trasformarsi in Jem, una vera rockstar. Jem si pu\u00f2 avvalere della collaborazione del gruppo delle Holograms, composto dalla sorella tastierista, Kimber Benton, e dalle sue amiche la chitarrista, Aja Leith, e la batterista e bassista, Shana Elmsford. Jem e le Holograms ottengono un successo tale da riuscire coi proventi a sostenere anche la Starlight House, l'orfanotrofio di cui si occupava il padre di Jerrica.\nTuttavia la doppia identit\u00e0 di Jerrica la mette in crisi col fidanzato, nonch\u00e9 tuttofare della Starlight, Rio Pacheco, che seppur innamorato di Jerrica, subisce anche il fascino della bellissima Jem. Inoltre Eric Raymond, ex-socio di Emmett, ha intenzione di mettere i bastoni fra le ruote a Jerrica, lanciando sul mercato le Misfits, gruppo rivale delle Holograms, formato dalla vocalist e chitarrista, Phyllis \"Pizzazz\" Gabor, la bassista Roxanne \"Roxy\" Pelligrini e la tastierista Mary \"Stormer\" Phillips.\nEpisodi.\nLa serie \u00e8 composta in totale da 65 episodi, divisi arbitrariamente in tre stagioni, ed \u00e8 stata trasmessa negli Stati Uniti in syndication dal 6 ottobre 1985 al 2 maggio 1988. In Italia sono andati in onda su Italia 1 dall'8 marzo al 14 giugno 1987 i mini-episodi, mentre quelli interi dal 14 settembre dello stesso anno fino al giugno 1988 all'interno del contenitore \"Bim Bum Bam\" (Solo le prime due stagioni e alcuni episodi della terza stagione). A inizio programmazione, alcuni episodi andati in onda di domenica non seguirono l'ordine cronologico. La serie \u00e8 stata replicata su Rete 4 nel 1989-1990, con l'aggiunta della terza stagione e di alcuni episodi mancanti della seconda, e poi di nuovo su Italia 1 nel 1992, 1996 e 1999. Nelle repliche, l'ordine degli episodi \u00e8 pi\u00f9 costante e pi\u00f9 simile alla programmazione americana, seppur con lievi differenze.\nLa sigla americana \u00e8 intitolata semplicemente \"Jem theme\" ed \u00e8 interpretata dalle voci delle protagoniste sotto il nome di \"Jem and the Holograms\". La sigla italiana invece \u00e8 \"Jem\", scritta Alessandra Valeri Manera con la musica di Ninni Carucci, ed \u00e8 interpretata da Cristina D'Avena.\nIn allegato con le bambole di Jem, delle Holograms e delle Misfits venivano date delle musicassette contenenti 3 brani ciascuna, relativi ai due gruppi. Le canzoni poi venivano anche inserite nel corso degli episodi, come fossero dei videoclip.\nHome video.\nNel 1990 la Stardust edit\u00f2 quattro VHS coi titoli \"Jem - Avventura in Cina\", \"Jem - Una calda estate alle Hawaii\", \"Jem - Magia a Broadway\" e \"Jem - Il concerto Jem-Jam\". Dal 29 settembre 2008, la MTC Medianetwork Communication per il mercato italiano delle edicole ha pubblicato in DVD due volumi contenenti i primi 10 episodi. A gennaio 2010, la CAYMERA ha ri-distribuito nelle edicole i volumi della MTC.\nNegli Stati Uniti, la serie \u00e8 stata pubblicata nel 2004 dalla Rhino Records; i due cofanetti includono i primi 45 episodi, mentre gli ultimi 20 sono rimasti inediti. Dall'11 ottobre 2011 la Shout! Factory ha pubblicato in DVD tutte le stagioni. La serie \u00e8 stata pubblicata in DVD anche in Francia, ad opera della Declic, fatta eccezione per l'episodio 33 (\"La festa del pap\u00e0\"), rimasto inedito. I tre cofanetti sono stati commercializzati dal gennaio al maggio del 2010.\nFilm live action.\nIl 20 marzo 2014 \u00e8 stato annunciato l'adattamento cinematografico in live action per la regia di Jon M. Chu. Le riprese sono cominciate nel mese di aprile dello stesso anno. Il 24 aprile si comunica che Aubrey Peeples \u00e8 stata scelta per interpretare Jem, con Stefanie Scott nel ruolo di Kimber, Hayley Kiyoko nel ruolo di Aja, e Aurora Perrineau in quello di Shana. Il 29 aprile anche Ryan Guzman si unisce al cast nella parte di Rio. Il maggio seguente fanno il loro ingresso nel cast le note attrici Juliette Lewis e Molly Ringwald. L'uscita del film nelle sale statunitensi \u00e8 avvenuta il 23 ottobre 2015, mentre in Italia il 23 giugno 2016."}
{"id": "1538409", "revid": "320578", "url": "https://it.wikipedia.org/wiki?curid=1538409", "title": "Movimento Tradizionale Romano", "text": ""}
{"id": "1538413", "revid": "599013", "url": "https://it.wikipedia.org/wiki?curid=1538413", "title": "Peter Enckelman", "text": "\u00c8 figlio di G\u00f6ran Enckelman, ex portiere della Nazionale finlandese."}
{"id": "1538415", "revid": "125235526", "url": "https://it.wikipedia.org/wiki?curid=1538415", "title": "Budgie (gruppo musicale)", "text": "I Budgie sono un gruppo heavy metal formato nel 1967 a Cardiff in Galles, nel Regno Unito.\nStoria.\nFormatisi nel 1967, la formazione originale era costituita da Burke Shelley (nato il 10 aprile 1947) al basso e alla voce; Anthony \"Tony\" James Bourge (nato il 24 novembre 1948) alle chitarre e alla voce; e Raymond \"Ray\" Phillips (nato il 1\u00ba marzo 1949) alla batteria, tutti di Tiger Bay, Cardiff, South Glamorgan, Galles.\nNonostante la non eclatante popolarit\u00e0, il vasto panorama hard rock e heavy metal degli ultimi venti anni deve molto alla band gallese. I Budgie adottarono infatti uno stile musicale veloce e pesante (si ascoltino, ad esempio, canzoni come Breadfan e Napoleon Bona-Part 1&amp;2), precursore di un suono che sar\u00e0 ripreso qualche anno pi\u00f9 tardi dagli Iron Maiden, dai Judas Priest e da altre band del movimento New Wave of British Heavy Metal.\nIl loro omonimo album di debutto, \"Budgie\" caratterizzato da un heavy metal blueseggiante, fu inciso presso i Rockfield Studios dall'allora produttore dei Black Sabbath Rodger Bain, e venne pubblicato nel 1971, seguito a ruota da \"Squawk\" nel 1972.\nIl terzo album, \"Never Turn Your Back on a Friend\" (1973), assicur\u00f2 alla band un posto d'onore nella storia del rock, contenendo al suo interno la loro canzone al giorno d'oggi probabilmente pi\u00f9 conosciuta: \"Breadfan\", reinterpretata anche dai Metallica nell'album \"Garage Inc.\" e la lunga suite \"Parents\".\nIl batterista Ray Philips lasci\u00f2 la band prima dell'incisione del quarto album \"In for the Kill\", e venne sostituito da Peter \"Pete\" Charles Boot. L'album usc\u00ec nel 1974, e anche la canzone \"Crash Course in Brain Surgery\" \u00e8 stata reinterpretata dai Metallica. Verso la fine dello stesso anno, un ulteriore avvicendamento alla batteria vide subentrare Steve Williams per l'album \"Bandolier\" (1975). Nel 1978 usc\u00ec l'LP \"Impeckable\" e Tony Bourge lasci\u00f2 il gruppo; la musica dell'album venne utilizzata nel film del 1979 \"J- Men Forever\".\nIn sostituzione di Bourge il chitarrista \"Big\" John Thomas si un\u00ec al gruppo, e in seguito i Budgie si unirono a cavalcare l'ondata musicale della New Wave of British Heavy Metal, fino al 1982, facendo addirittura da \"headliner\" al Festival di Reading di quell'anno (l'anno precedente suonarono in tale manifestazione con i Whitesnake come headliner). Ebbero un particolare seguito in Polonia, dove suonarono come prima band heavy metal oltre la Cortina di Ferro nel 1982. Di rilievo fu anche il loro tour assieme a Ozzy Osbourne nel 1984.\nLa band smise di suonare dal vivo nel 1988, quando i componenti tornarono in studio per produrre e occasionalmente comparivano come guest star in altri progetti. \"Big\" John Thomas partecipa nell'album Phenomena con Glenn Hughes. Thomas abbandon\u00f2 il gruppo nel 2001, dopo che avevano condotto da \"headliner\" il \"Welsh Legends of Rock Festival\". Godendo ancora di popolarit\u00e0 in Texas, la band si riun\u00ec per delle singole date nel 1995, 1996 e nel 2000 per i festival \"La Semana Alegre\" a San Antonio, Texas. Tra il 2002 e il 2006, i Budgie intrapresero un altro tour, toccando prevalentemente il Regno Unito, l'America, e qualche data in europa, tra cui Svezia e Polonia.\nNel 2006 hanno ripreso nuovamente l'attivit\u00e0 concertistica (per un totale 35 date) nel Regno Unito, in concomitanza con l'uscita di un loro nuovo album intitolato \"You're All Living in Cuckooland\", il 7 novembre di quell'anno. Il 4 luglio 2007 Lees ha annunciato la sua dipartita dalla band.\nL'attuale formazione vede al basso e alla voce Burke Shelley, Craig Goldy alla chitarra e Steve Williams alla batteria."}
{"id": "1538417", "revid": "14806", "url": "https://it.wikipedia.org/wiki?curid=1538417", "title": "Michel (rapper)", "text": ""}
{"id": "1538420", "revid": "339392", "url": "https://it.wikipedia.org/wiki?curid=1538420", "title": "Isola di Vasilieskij", "text": ""}
{"id": "1538425", "revid": "124837975", "url": "https://it.wikipedia.org/wiki?curid=1538425", "title": "Girelmo", "text": "Girelmo, probabile suddiacono di Alrico, consacrato vescovo, mantiene tra i suoi collaboratori, l'arcidiacono Guido ed il prete Graseverto, che avevano gi\u00e0 servito il vescovo Pietro II.\nDurante l'episcopato di Girelmo, c'\u00e8 la tendenza del vescovo, a \"laicizzare\" l'apparato burocratico vescovile.Girelmo, si trasforma in un signore feudale, investendo il miles Oberto della carica di ufficiale militare, carica che dieci anni dopo si trasformer\u00e0 nel \"signifer\" o vessillifero,Anche la carica di visdomino, tradizionalmente ecclesiastica, viene affidata in questi anni a figure laiche, con diritti di successione ereditaria."}
{"id": "1538426", "revid": "701660", "url": "https://it.wikipedia.org/wiki?curid=1538426", "title": "Palazzo di Ludovico di Bux", "text": "Il palazzo di Ludovico di Bux \u00e8 un palazzo monumentale di Napoli, ubicato al numero civico 22 di via Nilo, nel quartiere San Giuseppe.\nStoria.\nL'edificio, realizzato nel Quattrocento, era accostato alla cappella trecentesca di San Galione che prospettava su via Nilo. L'altro ingresso, quello quattrocentesco, affacciava lungo vico Fico Purgatorio ad Arco.\nL'immobile, divenuto di propriet\u00e0 di Giulio Mastrilli, fu oggetto nel tempo di rilevanti modifiche.\nTra queste, nel 1639 si registra l'apertura dell'ingresso lungo via Nilo, con la conseguente profanazione della cappella di San Galione, che fu trasformata nell'atrio del palazzo. Altri interventi vennero eseguiti nel corso del Settecento, con la sostituzione di solai e con l'aggiunta di altri piani compreso il belvedere, e nel XX secolo con la chiusura dell'atrio di vico Fico e la sua trasformazione in abitazione.\nDescrizione.\nL'atrio di Via Nilo \u00e8 la parte pi\u00f9 rilevante del fabbricato: \u00e8 costituito da una doppia volta a crociera ad archi ogivali costolonati poggianti su sei capitelli pensili; Roberto Pane nel 1967 aveva gi\u00e0 notato come il portale sia la riduzione di uno pi\u00f9 alto che includeva una finestrella trecentesca, di cui ora si osserva solo l'imbotte. Altre rilevanze sono il portale murato in vico Fico del primo Quattrocento, l'arcata di gusto catalano nel cortile e la scala secentesca voluta dal Mastrilli."}
{"id": "1538428", "revid": "367445", "url": "https://it.wikipedia.org/wiki?curid=1538428", "title": "Piante Grasse (gruppo musicale)", "text": ""}
{"id": "1538431", "revid": "268447", "url": "https://it.wikipedia.org/wiki?curid=1538431", "title": "Antoine Clamaran", "text": "Carriera.\nCresciuto a Parigi, Clamaran raggiunse la notoriet\u00e0 nei primi anni novanta, quando inizi\u00f2 a collaborare con la Maximum FM, una delle principali emittenti radiofoniche francesi.\nNel 1992 debutt\u00f2 come produttore, in collaborazione con Laurent Pautrat, incidendo \"I've got music in me\", vinile che supera le 100000 copie di vendita."}
{"id": "1538432", "revid": "662377", "url": "https://it.wikipedia.org/wiki?curid=1538432", "title": "Episodi di Prima o poi divorzio! (seconda stagione)", "text": "La seconda stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 24 settembre 2001 al 13 maggio 2002 sul canale CBS. In Italia \u00e8 andata in onda in prima visione dal 5 giugno 2006 al 6 luglio 2006 su Italia 1."}
{"id": "1538436", "revid": "14806", "url": "https://it.wikipedia.org/wiki?curid=1538436", "title": "Primo + Squarta", "text": ""}
{"id": "1538437", "revid": "287204", "url": "https://it.wikipedia.org/wiki?curid=1538437", "title": "Primo e Squarta", "text": ""}
{"id": "1538446", "revid": "1731210", "url": "https://it.wikipedia.org/wiki?curid=1538446", "title": "Dennis Muren", "text": "Ha lavorato con molti celebri registi, tra i quali Steven Spielberg, James Cameron e George Lucas. Ha vinto 9 Premi Oscar su 13 candidature.\nRiconoscimenti.\nDennis Muren \u00e8 la decima persona ad aver ricevuto pi\u00f9 premi Oscar nella storia del Cinema, infatti ha vinto 6 statuette (senza contare i due Oscar ricevuti come Special Achievement, non considerati competitivi) su 13 nomination ricevute:"}
{"id": "1538448", "revid": "1543377", "url": "https://it.wikipedia.org/wiki?curid=1538448", "title": "Alfa Lacertae", "text": " Lacertae \u00e8 la stella pi\u00f9 luminosa, come magnitudine apparente, della costellazione della Lucertola, situata nella parte settentrionale della costellazione.\nSi tratta di una stella bianca di sequenza principale con una massa poco pi\u00f9 del doppio di quella solare e 28 volte pi\u00f9 luminosa, ruota su s\u00e9 stessa in sole 17 ore ed \u00e8 la componente primaria di una binaria ottica denominata ADS 16021, la cui compagna ha magnitudine 11,8, separata dalla primaria di 36,3 secondi d'arco apparenti, con un angolo di posizione di 299\u00b0 e distante ben 2700 anni luce."}
{"id": "1538451", "revid": "13387546", "url": "https://it.wikipedia.org/wiki?curid=1538451", "title": "Information Versatile Disk for Removable", "text": ""}
{"id": "1538457", "revid": "226458", "url": "https://it.wikipedia.org/wiki?curid=1538457", "title": "Episodi di Prima o poi divorzio! (terza stagione)", "text": "La terza stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 23 settembre 2002 al 19 maggio 2003 sul canale CBS. In Italia \u00e8 andata in onda dal 7 luglio 2006 al 24 luglio 2006 su Italia 1."}
{"id": "1538459", "revid": "31886", "url": "https://it.wikipedia.org/wiki?curid=1538459", "title": "NGC 1566", "text": "NGC 1566 \u00e8 una galassia spirale nella costellazione del Dorado.\nSi individua con facilit\u00e0, 1,5 gradi ad ovest della stella ; appare vista di prospettiva. Anche con un piccolo telescopio si \u00e8 in grado di notare una macchia chiara, a forma di ellisse, ma priva di particolari. A 150mm appare come un disco, mentre per poter osservare la struttura dei bracci occorrono ingrandimenti notevoli. Dista dalla Via Lattea circa 33 milioni di anni-luce.\nSupernovae.\nL'11 novembre 2021 \u00e8 stata individuata la supernova di tipo Ia \"SN2021aefx\" dal programma di ricerca automatico DTL40 della University of Arizona di Tucson. Il massimo di luminosit\u00e0 \u00e8 stato raggiunto a fine novembre con magn. +11,8."}
{"id": "1538460", "revid": "305524", "url": "https://it.wikipedia.org/wiki?curid=1538460", "title": "Alta Tensione", "text": ""}
{"id": "1538463", "revid": "767487", "url": "https://it.wikipedia.org/wiki?curid=1538463", "title": "Karl von Gerber", "text": "Discepolo di Wilhelm Albrecht, \u00e8 stato un importante teorizzatore del diritto pubblico moderno e le sue teorie hanno influenzato l'idea di costituzione nell'ambito della Federazione tedesca.\nHa ricoperto ruoli politici molto importanti, come quello di \"Staatsminister\" e di Ministro della Cultura.\nI suoi \"Grundz\u00fcge\" sono stati fonte di ispirazioni di Theodor Mommsen.\nVita.\nGerber inizi\u00f2 gli studi di diritto all'universit\u00e0 di Jena nel 1840. Dopo la laurea si dedic\u00f2 alla carriera universitaria, diventando professore di diritto tedesco all'universit\u00e0 di Erlangen nel 1847. Tra le varie universit\u00e0 in cui prest\u00f2 la propria attivit\u00e0, si ricorda in particolare quella di Lipsia, dove dal 1865 al 1867 copr\u00ec anche il ruolo di rettore.\nPartecip\u00f2 in modo significativo alla riforma della chiesa (evangelica) regionale sassone e divent\u00f2 ministro della cultura e dell'istruzione pubblica (Kultusminister) nel parlamento sassone nel 1871. Nei successivi vent'anni si dedic\u00f2 moltissimo all'attivit\u00e0 politica ed amministrativa. Nel 1891, dopo la morte di Alfred von Fabrice, venne nominato presidente del consiglio dei ministri (Ministerpr\u00e4sident) della Sassonia. Mor\u00ec in quello stesso anno.\nIn materia di diritto privato, fu conosciuto come uno dei pi\u00f9 rilevanti giuristi del proprio tempo e per questo accostato a Rudolf von Jhering, altra figura di grande spessore nel panorama giuridico del periodo. \nFu un importante teorizzatore anche nell'ambito del diritto pubblico e sebbene patrocin\u00f2 la causa conservatrice sostenendo politicamente posizioni monarchiche, il sistema di diritto da lui teorizzato risulta fortemente legato a principi democratici illuminati."}
{"id": "1538464", "revid": "547034", "url": "https://it.wikipedia.org/wiki?curid=1538464", "title": "Mandalay Entertainment", "text": "Mandalay Entertainment \u00e8 una societ\u00e0 di media specializzata in produzione cinematografica (attraverso Mandalay Pictures), televisione (attraverso Mandalay Television) e sport (attraverso Mandalay Sports Entertainment). Fondata nel 1995 da Peter Guber, che \u00e8 anche a capo della Sony Pictures Entertainment e della The Guber-Peters Company.\nLe filiali della societ\u00e0 includono:\nIl logo.\nSi comincia su sfondo nero. Appaiono delle luci, e ben presto si scopre che c'\u00e8 la giungla di Mandalay, in Myanmar. L'inquadratura sorvola verso il basso. Emerge una tigre che si avvicina pian piano. Zooma un quadrato su sfondo nero. L'immagine diventa disegnata. \"mandalay\" in corsivo appare in alto e un'altra scritta in basso quale:\nVarianti:\nMusica/Suoni: suoni della giungla seguiti da una fanfara ebraica composta da piccoli bonghi, flauti, tromboni e tamburi e un coro. C'\u00e8 un tonfo quando la tigre atterra sul suolo della giungla, un brillio quando l'immagine passa da live-action a disegno. Si finisce con un breve pezzo orchestrale.\nFattore Paura: Alto (la tigre pu\u00f2 spaventare)."}
{"id": "1538483", "revid": "2061979", "url": "https://it.wikipedia.org/wiki?curid=1538483", "title": "South Beach", "text": "South Beach \u00e8 una parte di Miami Beach, Florida che comprende i 23 isolati pi\u00f9 a sud di un'isola che separa l'oceano Atlantico e la Baia di Biscayne. Questa area \u00e8 stata la prima di Miami Beach ad essere sviluppata gi\u00e0 dal 1910, grazie agli sforzi di Carl G. Fisher, dei fratelli Lummus, di John S. Collins, e altri. L'area \u00e8 passata attraverso molte modifiche introdotte sia dall'uomo che dalla natura, inclusi una grande crescita economica, lo sviluppo turistico e l'uragano del 1926 che la distrusse per buona parte.\nStoria.\nAll'inizio South Beach venne sfruttato per l'agricoltura. Nel 1870, Henry e Charles Lum comprarono 165 acri di terreno (668\u00a0000\u00a0m\u00b2) per coltivare noci di cocco. Charles Lum costru\u00ec la prima casa sulla spiaggia nel 1886. Nel 1894, i fratelli Lum abbandonarono l'isola, vendendo la piantagione a John Collins, che arriv\u00f2 due anni dopo per controllare la terra. Sfrutt\u00f2 il terreno per la coltivazione, scoprendo diverse fonti d'acqua ed estendendo il suo appezzamento dalla 14\u00aa strada alla 67\u00aa nel 1907.\nNel 1912, i fratelli Lummus, uomini d'affari di Miami comprarono 400 acri (1.6\u00a0km\u00b2) di terreno da Collins, per costruire una cittadina di modeste casette monofamiliari in riva all'Oceano. Nel 1913 Collins inizi\u00f2 a costruire un ponte da Miami a Miami Beach. Anche se altri residenti investirono nel ponte, Collins si trov\u00f2 a corto di quattrini prima che l'opera fosse completata.\nCarl G. Fisher, un imprenditore di successo che aveva fatto milioni nel 1909, vendendo la propria azienda alla Union Carbide, arriv\u00f2 nel 1913. Progettava di rendere South Beach una citt\u00e0 indipendente da Miami. Nello stesso anno, apr\u00ec il ristorante Joe's Stone Crab. Fisher prest\u00f2 $50,000 a Collins per il ponte, che fu completato nel giugno. Il Collins Bridge fu in seguito rimpiazzato dal Venetian Causeway.\nIl 26 marzo 1915, Collins, i Lummus e Fisher fondarono la citt\u00e0 di Miami Beach. Nel 1920 si complet\u00f2 il County Causeway (chiamato MacArthur Causeway dopo la seconda guerra mondiale). I Lummus vendettero la loro propriet\u00e0 sull'oceano, tra la sesta e la quattordicesima strada, alla citt\u00e0. Da allora, la zona \u00e8 nota come Lummus Park.\nNel 1920 inizi\u00f2 il boom immobiliare di Miami Beach. Le principali vie di South Beach (5th Street, Alton Road, Collins Avenue, Washington Avenue e Ocean Drive) erano tutte adatte al traffico automobilistico. Per tutti gli anni venti la popolazione crebbe e milionari come Harvey Firestone, J.C. Penney, Harvey Stutz, Albert Champion, Frank Seiberling e Rockwell LaGorce costruirono case a Miami Beach. Il presidente Warren Gamaliel Harding soggiorn\u00f2 al Flamingo Hotel aumentando l'interesse per l'area.\nNel corso degli anni trenta avvenne una rivoluzione architettonica portando a Miami Beach l'Art d\u00e9co, lo Streamline Moderne e la moderna architettura nautica. Ancora oggi, a South Beach si trova la maggiore concentrazione mondiale di architetture Streamline Moderne Art Deco. Napier, in Nuova Zelanda, un'altra importante citt\u00e0 Art Deco, suscita una comparazione interessante con Miami Beach, dato che venne ricostruita in quello stile dopo essere stata distrutta da un terremoto nel 1931.\nNel 1940, la spiaggia aveva una popolazione di 28,000 abitanti. Dopo l'attacco del After 7 dicembre 1941 a Pearl Harbor, il corpo aereo dell'esercito prese il controllo di Miami Beach.\nNel 1966, South Beach divenne famosa quando Jackie Gleason la utilizz\u00f2 per registrare il suo programma di variet\u00e0 settimanale The Jackie Gleason Show. Dalla fine degli anni settanta e per tutti gli anni ottanta, South Beach fu pi\u00f9 che altro una comunit\u00e0 di pensionati. In questi stessi anni si affermarono i \"cocaine cowboys\", spacciatori di droga che facevano base nell'area e che vennero raffigurati nel film \"Scarface\" del 1983. Inoltre la serie di telefilm \"Miami Vice\" utilizz\u00f2 spesso South Beach per registrare gli esterni.\nAnche se molti edifici Art Deco erano stati distrutti per fare posto a nuove costruzioni prima del 1980, a partire da quella data si organizz\u00f2 un movimento di attivisti guidato da Barbara Capitman che lott\u00f2 per far includere South Beach nel National Register of Historic Places. Nel 1979 venne creato il Miami Beach Architectural District.\nPrima della messa in onda di Miami Vice, South Beach era considerata un'area povera, con alti tassi di criminalit\u00e0. Oggi molte cose sono cambiate e la zona \u00e8 una delle pi\u00f9 floride e commercialmente sviluppate di Miami. Comunque, esistono ancora zone intorno all'area, ancora caratterizzate da povert\u00e0 e crimine.\nAlla fine degli anni ottanta, infatti, South Beach venne caratterizzata da un vero rinascimento, quando molti addetti dell'industria della moda si trasferirono nella zona. Nel 1989 Irene Marie compr\u00f2 i Sun Ray Apartments (famosi per una scena di Scarface) ed apr\u00ec Irene Marie Models - la prima agenzia di modelle in Florida a livello internazionale. La seguirono molte altre agenzie di New York. Fotografi e stilisti da tutto il mondo scoprirono il quartiere dell'Art d\u00e9co.\nAl giorno d'oggi, South Beach \u00e8 un centro di divertimenti, con centinaia di nightclubs, ristoranti e hotel davanti all'oceano. La zona \u00e8 popolare sia tra i turisti americani sia tra quelli stranieri. Il tedesco si \u00e8 affermato come terza lingua, dopo l'inglese e lo spagnolo. Il gran numero di turisti europei ha fatto s\u00ec che a South Beach si sia abbastanza tolleranti con il topless. Altro attributo estetico sono le cabine dei bagnini.\nGeografia.\nSouth Beach \u00e8 attraversata da strade (\"streets\") che corrono da est ad ovest. Da nord a sud corrono le 13 Roads e Avenues che, dal lato della Baia di Biscayne, sono Bay Road, West Avenue, Alton Road, Lenox Avenue, Michigan Avenue, Jefferson Avenue, Meridian Avenue, Euclid Avenue, Pennsylvania Avenue, Drexel Avenue, Washington Avenue, Collins Avenue (Route A1A) ed Ocean Drive. Tre avenues minori (che non percorrono l'intera lunghezza della spiaggia) si trovano nell'area di Collins Park e si chiamano Park, Liberty, e James. Per i locali il confine settentrionale di South Beach corre lungo Dade Boulevard da Lincoln Road, sulla parte dell'isola verso la baia e si dirige a nord est, fino a che incontra la 24\u00aastrada, che forma il limite nord dal lato dell'oceano.\nZone residenziali.\nNel 2005, South Beach aveva i valori immobiliari pi\u00f9 elevati a Miami Beach. Anche se la zona \u00e8 per gran parte residenziale, non mancano grandi edifici come la Portofino Tower e simili, come ICON (progettato dal designer Philippe Starck), il Continuum e il Murano at Portofino. Si trovano A South Beach diverse destinazioni della vita notturna, come Opium Garden, Priv\u00e9, Nikki Beach Club, e Pearl. Non mancano ristoranti e bar come Joe's Stone Crabs, Smith &amp; Wollensky's steak house, e il China Grill.\nFlamingo Park \u00e8 il quartiere subito a nord della 5\u00aa e si espande da Alton Road ad ovest fino a Washington Avenue ad est, limitato a nord dalla Lincoln Road, senza per\u00f2 includere Lenox. Questo settore \u00e8 composto principalmente da edifici bassi, lo sviluppo commerciale si trova per la maggior parte nell'area limitata da Alton Road, Washington Avenue, e Lincoln Road. Attualmente non vi \u00e8 nulla di importante per quanto riguarda la vita notturna, con l'eccezione del Tantra sulla 15\u00aa Strada. Comprende anche il Flamingo Park, uno dei parchi pubblici di South Beach, che comprende strutture ricreative come campi da tennis, racketball e pallacanestro.\nFlamingo West \u00e8 un quartiere di singole case familiari che si spandono dal nord del Parco verso Lincoln Road sulla Lennox e Michigan Avenues.\nCollins Park \u00e8 il quartiere di South Beach pi\u00f9 movimentato, secondo il Miami New Times. Il giornale cita il nuovo Santuario Spa Resort, una libreria pubblica, e diversi progetti aperti come testimonianza della dichiarazione. Collins Park va dalla 17th Street verso sud, 23rd Street verso nord, l'Atlantic Ocean verso est, e Washington Avenue/Pinetree Drive verso ovest. \u00c8 proprio di fronte al Miami Beach Convention Center. Collins Park consiste principalmente in bassissimo edificio in art d\u00e9co costruito tra il 1930 e 1950; \u00e8 anche la location del Bass Museum of Art. L'area \u00e8 attualmente in gentrificazione, come molti dei vecchi appartamenti dal 1980s (molti dei quali hanno sbarre alle finestre) sono stati acquisiti da una major di New York e il vero patrimonio del South Florida si sta sviluppando per essere convertito in condomini.\nIn pi\u00f9, molti altissimi edifici sono localizzati lungo la Bay Road e West Avenue, e ci sono pi\u00f9 famiglie residenti nel locale al nord della Lincoln Road ed est di Collins Park. Il Flamingo, il pi\u00f9 grande complesso di appartamenti del mondo, si trova in Bay Road.\nAree commerciali ed altro.\nCollins Avenue.\nCollins Avenue corre parallela alla Ocean, un isolato ad ovest. \u00c8 anche conosciuta come State Road A1A. Collins \u00e8 la casa di molti storici hotel Art Deco, e diversi nightclubs al nord, inclusi Mynt e Rokbar.\nEspa\u00f1ola Way.\nEspa\u00f1ola Way, che va da Collins Avenue alla Pennsylvania Avenue, venne concepita da N.B.T. Roney (of the Roney Plaza Hotel) nel 1925 come \"Lo storico villaggio spagnolo,\" modellato in base ai villaggi mediterranei trovati in Francia e Spagna. Oggi consiste in gallerie d'arte, ristoranti e strani negozi.\nWashington Avenue.\nWashington Avenue \u00e8 una delle pi\u00f9 conosciute vie di South Beach. Scorre parallela alle Ocean and Collins, Washington \u00e8 famosa per avere alcuni dei pi\u00f9 grandi e popolari nightclub, come Crobar e Mansion. Durante la \"stagione\" (15 ottobre fino al 15 maggio) la strada \u00e8 bloccata nel traffico fino alle prime ore del mattino (circa le 6) ogni notte della settimana. Nel 1990 South Beach venne conosciuta come il luogo dei nighclub, ci sono nightclub mogol incluso Ingrid Casares, che include tra gli investitori la cantante Madonna Ciccone.\nFotografia di moda.\nSouth Beach \u00e8 una delle pi\u00f9 famose location per set fotografici di moda, e rende l'area di Miami il modello di capitale degli Stati Uniti. Approssimativamente 1.500 modelli vivono nell'area, con molti altri arrivi durante la prima stagione di fotografia, che va da Ottobre a Marzo. Ocean Drive \u00e8 uno dei pi\u00f9 popolari set, ma anche le strade sono molto utilizzate."}
{"id": "1538486", "revid": "662377", "url": "https://it.wikipedia.org/wiki?curid=1538486", "title": "Episodi di Prima o poi divorzio! (quarta stagione)", "text": "La quarta stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 22 settembre 2003 al 24 maggio 2004 sul canale CBS. In Italia \u00e8 andata in onda dal 25 luglio 2006 al 9 agosto 2006 su Italia 1."}
{"id": "1538497", "revid": "228587", "url": "https://it.wikipedia.org/wiki?curid=1538497", "title": "Pietro Antonio Stefani", "text": "Biografia.\nMonsignor Pietro Antonio Stefani nacque a Magasa il 30 aprile 1733. Studi\u00f2 presso il seminario di santa Giustina dell'Istituto Lodron di Sal\u00f2 ove fu anche per molti anni insegnante esperto nella \u201c\"scienza delle lettere\"\u201d. Fu ordinato sacerdote nell'arcidiocesi di Trento.\nIl 6 maggio del 1764 fu onorato del titolo di protonotario apostolico della Santa Sede Apostolica di Roma. L'atto notarile reca la firma del principe romano Filippo Sforza.\nDal 1771 al 1808, a seguito dell'autorizzazione imperiale austriaca, ecclesiastica dell'arcidiocesi di Trento e della contea di Lodrone, esercit\u00f2 a Magasa e in Val Vestino anche la professione di notaio.\nIl 18 maggio del 1785 stil\u00f2 gli statuti del Comune di Magasa e ricopr\u00ec anche la carica di notaio dei \"Consigli Generali\" dei sei comuni della Valvestino che si riunivano a Turano. Alcuni dei suoi atti notarili sono oggi conservati presso l'Archivio di Stato di Trento.\nRitiratosi a riposo a Magasa benefic\u00f2 i poveri della Val Vestino e vi mor\u00ec il 18 aprile 1808. Fu sepolto il 19 all'interno della chiesa di sant'Antonio abate, nel sepolcro riservato ai sacerdoti, da don Domenico Pace (1747-1830) con altri cinque sacerdoti concelebranti."}
{"id": "1538501", "revid": "226458", "url": "https://it.wikipedia.org/wiki?curid=1538501", "title": "Episodi di Prima o poi divorzio! (quinta stagione)", "text": "La quinta stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 16 febbraio 2005 al 18 maggio 2005 sul canale CBS. In Italia \u00e8 andata in onda dal 10 agosto 2006 a luglio 2007 su Italia 1."}
{"id": "1538507", "revid": "118909718", "url": "https://it.wikipedia.org/wiki?curid=1538507", "title": "Ducati 848", "text": "La Ducati 848 \u00e8 una moto supersportiva presentata nel 2007 e prodotta dal 2008 fino al 2013, anno in cui \u00e8 stata sostituita dalla 899 Panigale.\nDescrizione.\nLa 848 \u00e8 stata annunciata il 6 novembre 2007 alla fiera dell'Eicma di Milano, per poi essere lanciata a listino nel 2008.\nLa moto in questione prende il posto in listino della Ducati 749, ma rappresenta l'evoluzione stilistica della precedente 748 abbandonando le linee disegnate da Pierre Terblanche.\nCon l'848, Ducati abbandona il campo delle competizioni per derivate di serie di media cilindrata Supersport 600 e Superstock Europea 600. A causa dell'inusuale cubatura infatti, la moto pu\u00f2 essere schierata solo in alcune categorie del Campionato americano Superbike e del Campionato Canadese, oltre che in altri trofei minori.\nLa moto pu\u00f2 usufruire del sistema di acquisizione dati Ducati Data Analyser (DDA), che si connette tramite una porta USB, la quale pu\u00f2 essere usata per la connessione di un caricabatterie. Entrambi gli accessori sono disponibili solo come optional.\nGrazie al peso contenuto e ai 134\u00a0CV raggiunge una velocit\u00e0 di punta di 262\u00a0km/h.\nNel 2010 la casa bolognese ha introdotto una inedita versione della 848, caratterizzata da una colorazione in nero opaco.\nDesign.\nIl design di questa Ducati, come per la sorella maggiore 1098, riprende le forme della 916 disegnata da Massimo Tamburini.\n\u00c8 netta l'inversione di tendenza rispetto alle linee disegnate da Pierre Terblanche per i modelli 999-749.\nMotore.\nIl motore \u00e8 una nuova unit\u00e0 che ha poco a che spartire con quello della 749.\nLa potenza \u00e8 aumentata da 108 a pi\u00f9 di 134 cavalli, grazie anche all'aumento di cilindrata, passata da 748 cm\u00b3 a 849\u00a0cm\u00b3, per via di un aumento della corsa e dell'alesaggio (ad eccezione del modello 749 R, che ha lo stesso alesaggio). La distribuzione \u00e8 desmodromica, come da tradizione Ducati.\nIl motore utilizza un coperchio punterie in magnesio (lega con cui viene realizzato anche il telaietto reggifari), riconoscibile per il colore giallognolo, inoltre si utilizza una frizione in bagno d'olio, che risulta pi\u00f9 leggera di 1\u00a0kg rispetto alla versione a secco, il fatto d'essere a bagno d'olio caratterizza una durata molto maggiore, miglior controllabilit\u00e0 e funzionamento pi\u00f9 silenzioso.\nUnicamente per questa moto la Ducati ha utilizzato uno speciale sistema di realizzazione del basamento, chiamato Vacural, che prevede la pressofusione del materiale in condizioni di vuoto spinto, questo ha permesso di diminuire di oltre 3\u00a0kg il peso rispetto all'analogo della 749.\n848 Evo e 848 Evo Corse.\nNel 2011, il modello \u00e8 stato rivisto dalla casa di Borgo Panigale, creando la \"Ducati 848 Evo\" e la \"848 Evo Corse\".\nNell'agosto 2010, Ducati ha annunciato la 848 Evo, come evoluzione del modello. La Ducati 848 Evo \u00e8 caratterizzata da piccole modifiche al motore, compresi i nuovi corpi farfallati della Marelli, teste dei cilindri modificate con condotti di aspirazione dritti e camere di combustione rimodellate. Questi cambiamenti si traducono in un aumento di 4,5 kW (6 CV) di potenza, portando la potenza totale a 140 CV (103 kW). Inoltre sono presenti un nuovo forcellone nero, nuove pinze dei freni Brembo e un diverso montaggio di sterzo e ammortizzatore.\nLa 848 Evo si presenta con gli stessi freni monoblocco e lo stesso telaio con l'ammortizzatore e lo sterzo montano come sulle 1098 e 1198. La sospensione posteriore, compreso il leveraggio che \u00e8 lo stesso, utilizzando le identiche forcelle della Showa. Molti componenti del sistema di scarico sono condivisi, compresi i sostegni dello scarico che ospitano la marmitta e catalizzatore. Nonostante la differenza di cilindrata del motore, le due moto condividono gli angoli delle valvole e i coperchi delle stesse in magnesio. Il radiatore dell'olio e il radiatore sono anche molto simili. Le trasmissioni sono diverse, con i rapporti che sulla 848 sono pi\u00f9 corti e ravvicinati.\nNel 2013, la Ducati ha annunciato che la 848 \u00e8 stata sostituita dalla 899 Panigale."}
{"id": "1538509", "revid": "106456", "url": "https://it.wikipedia.org/wiki?curid=1538509", "title": "Schlo\u00df Cecilienhof", "text": ""}
{"id": "1538511", "revid": "81373829", "url": "https://it.wikipedia.org/wiki?curid=1538511", "title": "Tabaccologia", "text": "La tabaccologia \u00e8 la scienza che studia il tabacco, il tabagismo ed i problemi ad essi correlati. La prima societ\u00e0 scientifica di tabaccologia nacque in Francia nel 1986. In Italia nel 1999, con i compiti istituzionali di ricerca, formazione e aggiornamento continuo in ambito di prevenzione e terapia del tabagismo e delle patologie indotte dal fumo di sigaretta in particolare.\nLa ricerca tabaccologica comincia negli anni cinquanta e si sviluppa progressivamente in tutto il mondo, fornendo una misura attendibile e scientificamente corretta dei problemi legati al consumo di tabacco. Grazie alla ricerca, negli anni settanta, l'Organizzazione Mondiale della Sanit\u00e0 pot\u00e9 affermare che il tabacco rappresentava la principale causa di morte evitabile al mondo.\nL'articolazione della materia si sviluppa in forma interdisciplinare, con competenze diverse come la tossicologia (che studia le componenti del fumo e le sue conseguenze sulla salute), l'epidemiologia (che permette di valutare l'impatto nella popolazione), la neurobiologia (che approfondisce i meccanismi della dipendenza), l'agronomia (che tratta la tecnica colturale e la difesa della coltura dalle molteplici avversit\u00e0), l'ecologia (in grado di misurare l'impatto ambientale globale del tabacco), l'economia (in grado di valutare il bilancio fra introiti fiscali e costi in perdita di salute), la giurisprudenza (in termini di legislazione in materia di tabacco ed aspetti legali relativi alla litigation, ovvero alle cause intentate a risarcimento dei danni), la psicologia (che indaga sulle modalit\u00e0 per le quali il tabacco per cos\u00ec dire \"soddisfa\" il fumatore), la sociologia (in grado di esplorare l'universo dei consumi e dei consumatori), e naturalmente la medicina (necessaria a comprendere e a curare le patologie indotte dal consumo dei prodotti del tabacco)."}
{"id": "1538512", "revid": "367445", "url": "https://it.wikipedia.org/wiki?curid=1538512", "title": "Episodi di Prima o poi divorzio! (sesta stagione)", "text": "La sesta stagione della serie televisiva \"Prima o poi divorzio!\" \u00e8 andata in onda negli Stati Uniti d'America dal 14 settembre 2005 al 15 febbraio 2006 sul canale CBS. In Italia, i primi 6 episodi sono andati in onda dal 5 agosto al 19 agosto 2007 ogni domenica alle 19.25 con doppio episodio su Italia 1, dopodich\u00e9 la serie \u00e8 stata interrotta. Gli ultimi 9 episodi sono andati in onda dal 5 gennaio al 10 gennaio 2009 alle 6.00 di mattina dei giorni feriali sempre su Italia 1."}
{"id": "1538515", "revid": "287204", "url": "https://it.wikipedia.org/wiki?curid=1538515", "title": "NGC 1672", "text": "NGC 1672 \u00e8 una galassia a spirale barrata nella costellazione del Dorado.\nSi individua pochi primi a nord della stella ; appare vista di faccia. La sua particolarit\u00e0 consiste nell'avere un nucleo diverso da quello delle altre galassie, che in genere sono o delle regioni HII, o dei nuclei di Seyfert, o nuclei ad emissione a bassa ionizzazione. La morfologia \u00e8 quella di una galassia spirale barrata, con due bracci di spirale moto aperti e corti rispetto alla barra centrale. In questo caso appare molto simile alla galassia NGC 1300, nella costellazione dell'Eridano. Dista dalla Via Lattea circa 36 milioni di anni-luce, ed appartiene allo stesso gruppo della galassia NGC 1566."}
{"id": "1538520", "revid": "465169", "url": "https://it.wikipedia.org/wiki?curid=1538520", "title": "Gubba", "text": "Gubba () \u00e8 una citt\u00e0 della Libia settentrionale, nella regione della Cirenaica, nel distretto di Derna, la pi\u00f9 popolata tra Derna e Beida.\nLa citt\u00e0 si trova nella zona montuosa del Gebel al-Akhdar, a 500 metri di altitudine e circa 12\u00a0km dalla costa del Mediterraneo.\nStoria.\nGubba sorge oggi dove, nel 1933, durante la colonizzazione italiana della Libia, venne costruito dal governo italiano, tramite l'Ente Colonizzazione della Libia (ECL), il \"Villaggio agricolo Berta\", dedicato all'attivista fascista Giovanni Berta, ucciso in Italia nel 1921.\nIl comprensorio del villaggio si estendeva per circa 20.000 ha, e vi venivano coltivati cereali, leguminose, viti, olivi, mandorli.\nDal 1983 al 1987 e dal 2001 al 2007 Gubba \u00e8 stata capoluogo dell'omonimo distretto.\nIl 20 febbraio 2015 in citt\u00e0 si \u00e8 verificata l'esplosione di tre autobombe, che hanno causato 47 morti e 80 feriti, guidate da kamikaze libici e sauditi; l'azione \u00e8 stata rivendicata dallo Stato Islamico come vendetta per i bombardamenti egiziani su Derna."}
{"id": "1538527", "revid": "129019", "url": "https://it.wikipedia.org/wiki?curid=1538527", "title": "TriStar Pictures", "text": "La TriStar Pictures (scritto Tri-Star fino al 1991) \u00e8 una filiale della Columbia Pictures, essa stessa divisione della Sony Pictures. Fu fondata nel 1982.\nStoria.\nIl concetto di TriStar nasce nel 1982, quando la Columbia (In questo periodo controllata dalla Coca-Cola), la HBO, e la CBS decidono di mettere insieme le risorse per suddividere i sempre maggior costi di produzione dei film. La loro prima uscita, nel 1984, \u00e8 \"Il migliore\". Il loro secondo film dello stesso anno fu un flop, si tratta del remake di \"Where the Boys Are\", film prodotto dalla Metro-Goldwyn-Mayer nel 1960.\nNel 1984 la CBS abbandona l'avventura, lo stesso vale anche per la HBO nel 1987, anno in cui la Tri-Star entra nel business televisivo come Tri-Star Television, chiusa nel 1988, poi riattivata nel 1991, quindi richiusa nel 1999 e infine riattivata nel 2015. Nel dicembre 1987 la Columbia Pictures, comprando la sua quota azionaria, fonde Columbia e Tri-Star nella Columbia Pictures Entertainment.\nNel 1989, tutte le aziende di intrattenimento della Coca-Cola vengono acquisite dalla Sony, che fonde la Columbia e la TriStar, ma continua ad usare nomi separati. La Sony Pictures Entertainment successivamente rianima la TriStar Television come produttrice televisiva di bandiera nel 1991 e co-lancia la Columbia TriStar Television nel 1994 con la sorella Columbia Pictures Television.\nLa TriStar \u00e8 inoltre il distributore per molti film prodotti dalla Carolco Pictures, fino al 1994, l'anno successivo andr\u00e0 in bancarotta. Nel 2004 la TriStar diventa come un'unit\u00e0 di marketing e di acquisizioni che avr\u00e0 una \"particolare attenzione per i film di genere\". Nella sua storia annovera molti film importanti e famosi che hanno avuto grandi incassi, e molti film candidati e vincitori di Oscar.\nIl logo.\nIl logo di TriStar rappresenta un pegaso. L'idea \u00e8 nata grazie all'interesse del dirigente Victor Kaufman e della sua famiglia per l'equitazione. Il logo originale \u00e8 stato creato con l'assistenza di Sydney Pollack, consulente di Tri-Star. Il cavallo in quel logo era lo stesso usato nel film di Pollack \"Il cavaliere elettrico\". Il cavallo in quel film era scuro, quindi Pollack ha modificato l'immagine per farla sembrare bianca nel logo.\nNel 2015 un nuovo logo animat TriStar Pictures \u00e8 stato realizzato e ha debuttato in \"The Walk\". Questa volta \u00e8 stato animato da JAMM VFX. Le nuvole sono completamente bianche in questa iterazione ed \u00e8 chiaramente giorno; inoltre, il pegaso stesso \u00e8 bianco."}
{"id": "1538534", "revid": "111873817", "url": "https://it.wikipedia.org/wiki?curid=1538534", "title": "Fresine", "text": "Fresine (\"Fr\u00e9sen\" in dialetto camuno) \u00e8 una frazione di 35 abitanti del comune di Cevo in Valle Camonica, provincia di Brescia, in Lombardia.\nGeografia fisica.\nTerritorio.\nFresine sorge sulla sponda destra del torrente Poia. \u00c8 circondato da boschi cedui, castagneti, lariceti e pascoli.\nIl paese \u00e8 sorto su un nodo stradale che collega l'abitato di Cevo agli abitati di Isola, Ponte e Valle. La parte centrale dell'antico abitato sorge accanto al ponte sul torrente Salarno.\nFresine, causa la sua posizione, \u00e8 privo di sole per circa tre mesi all'anno.\nStoria.\nLa notizia pi\u00f9 antica dell'esistenza di Fresine risale al Trecento. Dalla cartografia antica emerge l'esistenza di Fresine, come centro abitato, fin dal 1500, dato che \u00e8 confermato anche dalla presenza di un antico portale datato 1584. Nei vari documenti e nella cartografia ufficiale i nomi sono \"Frizen\", \"Frigeno\", oppure \"Frusen\".\nL'etimologia di Frusen, che in dialetto locale significa \"fuliggine\", trova spiegazione nella presenza di forni di fusione, che sprigionavano un fumo nerastro che si riversava sul paese.\nSi ha notizia che Giovanni Ginami, nel 1320, sfruttando la vocazione naturale del luogo, attraversato dall'impetuoso fiume Frigeno (oggi Salarno), ricco di legname e non lontano dalle principali miniere della Valsaviore, vi fece costruire le prime fucine. Le ultime fucine vennero abbandonate verso i primi anni del 1900, quando la societ\u00e0 Generale Elettrica dell'Adamello (GEA) diede inizio alla costruzione delle strutture per lo sfruttamento dell'energia idroelettrica.\nNel 1853 contava circa 200 abitanti.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Fresine \u00e8 \"Fr\u00fcs\u00fcnecc\" ."}
{"id": "1538541", "revid": "767487", "url": "https://it.wikipedia.org/wiki?curid=1538541", "title": "Osteria Lirica", "text": "L'Osteria Lirica \u00e8 un gruppo musicale di hip hop italiano nato nel 1998, dall'unione dei gruppi veronesi 4D (chiamata anche La Quarta Dimensione) e Criminali Lirici. I membri del gruppo sono:\nStoria del gruppo.\nI 4D o La quarta Dimensione vennero fondati nel 1994 a Verona dai rapper Zampa e Kata, dal rapper/writer Shen, e dal DJ Kriss, nel 1997 ha mandato alle stampe il demotape \"Ritorno Alla Realt\u00e0\", lavoro d'esordio e unica produzione del quartetto veronese.\nI Criminali Lirici, altro gruppo storico del veronese, fondati nel 1994 da DJ Minga (Manuel Mingardo), Jimbo (Paolo Tarnellin) e Jap (Paolo Rega), arrivano all'apice del loro sodalizio nel 1997 con la pubblicazione di \"Sotto il suolo\" realizzato interamente nello Studio T con il supporto di DJ T.\nI due gruppi, per la vicinanza geografica e le affinit\u00e0, decidono di fondersi nel 1998 dando vita all'Osteria Lirica, vi entrano a far parte tutti i componenti ad esclusione del rapper Kata e di DJ Kriss. Il gruppo, a cui si aggiunge Stefano Molinaro, conosciuto come DJ Steve, lavora principalmente a livello di \"live\", ma partecipando anche alla compilation \"50 MC's Pt.2\" del 1999, facendosi conoscere tanto da lanciare a livello italiano due dei suoi componenti: Zampa nel 2001 ha pubblicato il primo dei suoi quattro dischi, Jap ha pubblicato due album sino ad ora: nel 2002 \"Questione di gusto\" e nel 2005 \"Occhi di ghiaccio\". La crew, che continua a svolgere spettacoli live assieme al gruppo di break dance Enemy Warriorz ."}
{"id": "1538543", "revid": "14806", "url": "https://it.wikipedia.org/wiki?curid=1538543", "title": "Criminali Lirici", "text": ""}
{"id": "1538545", "revid": "1305772", "url": "https://it.wikipedia.org/wiki?curid=1538545", "title": "4D", "text": "4D pu\u00f2 riferirsi a:"}
{"id": "1538546", "revid": "436907", "url": "https://it.wikipedia.org/wiki?curid=1538546", "title": "DJ Minga", "text": ""}
{"id": "1538547", "revid": "14806", "url": "https://it.wikipedia.org/wiki?curid=1538547", "title": "Jimbo (rapper)", "text": ""}
{"id": "1538548", "revid": "14806", "url": "https://it.wikipedia.org/wiki?curid=1538548", "title": "Shen (rapper)", "text": ""}
{"id": "1538550", "revid": "14806", "url": "https://it.wikipedia.org/wiki?curid=1538550", "title": "Dj Steve", "text": ""}
{"id": "1538557", "revid": "14806", "url": "https://it.wikipedia.org/wiki?curid=1538557", "title": "Dj Kris", "text": ""}
{"id": "1538558", "revid": "1186766", "url": "https://it.wikipedia.org/wiki?curid=1538558", "title": "Vasta (cognome)", "text": "Vasta \u00e8 un cognome italiano particolarmente diffuso in Sicilia.\nEtimologia e diffusione.\n\u00c8 possibile ricavare qualche informazione sull'etimologia di tale cognome solo tenendo conto della sua distribuzione geografica. Vi \u00e8 un ceppo in provincia di Brindisi, che potrebbe derivare dal toponimo Vaste (LE), uno in provincia di Catanzaro e uno in Sicilia nel Catanese, che potrebbe derivare dall'aferesi del cognome Savasta. Pi\u00f9 del 5% degli italiani dal cognome Vasta vive in provincia di Catania e la maggior parte di quelli abitanti in Lombardia, Lazio e Piemonte ha origini siciliane."}
{"id": "1538559", "revid": "14806", "url": "https://it.wikipedia.org/wiki?curid=1538559", "title": "Kata (rapper)", "text": ""}
{"id": "1538561", "revid": "14806", "url": "https://it.wikipedia.org/wiki?curid=1538561", "title": "La Quarta Dimensione", "text": ""}
{"id": "1538562", "revid": "767487", "url": "https://it.wikipedia.org/wiki?curid=1538562", "title": "Peaches (musicista)", "text": "Biografia.\nPrima di diventare Peaches, Nisker era un'insegnante di musica e recitazione di scuola elementare. Nei suoi pezzi suona personalmente quasi tutti gli strumenti, crea la parte elettronica e produce da sola i suoi dischi. Quando non era ancora famosa, divideva a Toronto una stanza con la cantante Feist.\nLe sue canzoni sono presenti nelle colonne sonore di film come \"Mean Girls\", \"Waiting...\", \"Jackass Number Two\", \"My Little Eye\" e \"Lost in Translation\"; sono state anche impiegate in serie televisive come \"The L Word\" e \"Ugly Betty\", oltre che per la promozione di \"Dirt\". Ha collaborato con Pink cantando nella canzone \"Oh My God\" del disco \"Try This\" e con le Chicks on Speed nella canzone \"We Don't Play Guitars\" dell'album \"99 Cents\".\nNumerosi artisti hanno collaborato al suo terzo album \"Impeach My Bush\": Greg Kurstin, Josh Homme, Samantha Maloney, Beth Ditto, Feist, Dave Catching, Brian O'Connor e Radio Sloan.\nNella primavera del 2006 forma i The Herms (un'abbreviazione per ermafroditi) come gruppo di supporto per le performance dal vivo. Peaches &amp; the Herms \u00e8 un riferimento al duo anni settanta Peaches &amp; Herb. Peaches and the Herms hanno fatto da gruppo d'apertura ai Nine Inch Nails ed ai Bauhaus durante la seconda met\u00e0 del loro tour americano.\nTemi Principali.\nLa musica di Peaches \u00e8 incentrata sull'identit\u00e0 di genere e spesso gioca su questo. Sia nei suoi testi che nei suoi spettacoli cerca spesso di abbattere la distinzione fra maschio e femmina: ad esempio compare provvista di barba sulla copertina del suo album \"Fatherfucker\". Alla domanda se avesse scelto questo titolo solo per provocare, ha commentato:\nRigetta l'accusa di \"invidia del pene\", dice piuttosto di avere una sorta di \"invidia dell'ermafroditismo\", perch\u00e9 \"c'\u00e8 cos\u00ec tanto di maschile e di femminile in ciascuno di noi\". Si definisce un \"essere sessuale\"."}
{"id": "1538563", "revid": "767487", "url": "https://it.wikipedia.org/wiki?curid=1538563", "title": "The Golden Bowl", "text": "The Golden Bowl \u00e8 un film del 2000 diretto da James Ivory, tratto dal romanzo \"La coppa d'oro\" di Henry James.\nFu presentato in concorso al 53\u00ba Festival di Cannes.\nTrama.\nIl principe Amerigo, un nobile italiano impoverito ma carismatico, \u00e8 a Londra per il suo matrimonio con Maggie Verver, unica figlia del vedovo Adam Verver, un ricco finanziere americano e collezionista d'arte. Qui, nel salotto della signora Assingham, incontra di nuovo Charlotte Stant, un'altra giovane americana ed ex amante dei suoi giorni a Roma. I due, quando erano amanti, non si erano sposati perch\u00e9 Charlotte non \u00e8 una donna ricca. Maggie e Charlotte sono care amiche fin dall'infanzia, anche se Maggie non sa della relazione che c'era tra Charlotte e Amerigo. Charlotte e Amerigo vanno ad acquistare insieme un regalo di nozze per Maggie. Essi trovano un negozio dove il proprietario offre loro un'antica coppa di cristallo dorato, ma il principe rifiuta di acquistarla poich\u00e9 ha un'incrinatura nascosta. \nDopo il matrimonio di Maggie, il padre rimane solo poich\u00e9 loro prima stavano sempre insieme. Cos\u00ec Maggie convince il padre a chiedere in sposa Charlotte, che accetta. \nPoco dopo il loro matrimonio, Charlotte e Amerigo passano di nuovo molto tempo insieme perch\u00e9 i loro rispettivi coniugi sembrano pi\u00f9 interessati al rapporto padre-figlia che ai loro matrimoni. Allora Amerigo e Charlotte iniziano cos\u00ec una relazione adulterina. \nMaggie comincia a sospettare della relazione fra i due. Le capita di andare nello stesso negozio dove tempo fa erano andati Charlotte e Amerigo, e compra la ciotola d'oro che stavano per comprare i due amanti, come regalo di compleanno per il padre. Quando il negoziante le consegna il regalo a casa, vede le foto di Charlotte e Amerigo, e le racconta che questi due, tempo fa (proprio il giorno prima del matrimonio tra Maggie e Amerigo), erano la coppia che stava proprio per comprare la stessa ciotola d'oro. Le dice inoltre che il prezzo dell'oggetto \u00e8 sceso perch\u00e9 mostra un'incrinatura. Maggie cos\u00ec ha la prova schiacciante del tradimento del marito e lo affronta. \nInizia cos\u00ec una campagna segreta per separare Charlotte e Amerigo, senza far saper nulla al padre che ne uscirebbe furioso. Nasconde anche la sua conoscenza dei fatti a Charlotte e si comporta come la solita cara amica. Infine, convince il padre a tornare in America con la moglie. Amerigo rimane colpito dal comportamento diplomatico della moglie e tutto termina con Adam e Charlotte che stanno per partire per gli Stati Uniti, e Amerigo che abbraccia la moglie.\nRiprese.\nUn flashback del film, il segmento \"delitto d'epoca\" \u00e8 stato girato in Italia e pi\u00f9 precisamente a Palazzo Borghese ad Artena. In questo segmento recitano gli attori italiani Mattia Sbragia, Marta Richeldi, Francesco Giuffrida e Rossano Rubicondi, questi ultimi due interpretano i figli del Duca."}
{"id": "1538569", "revid": "767487", "url": "https://it.wikipedia.org/wiki?curid=1538569", "title": "Nicky Hunt", "text": "Carriera.\nProdotto del vivaio del Bolton, esordisce in prima squadra in campionato a 18 anni, nella stagione 2000-01. Poi gioca altre 2 stagioni nelle giovanili, per diventare titolare nel 2003-04, anno in cui realizza anche il suo primo gol, nel 2-2 interno contro il Liverpool, in totale le presenze in Premier League saranno 31. L'anno successivo altre 29 presenze e 6\u00ba posto per i \"Trotters\" che si qualificano alla Coppa UEFA. Nel 2005-2006 un infortunio lo condiziona pesantemente, gioca infatti solo 20 partite (12 in Premier).\nIl 2006-07 \u00e8 la stagione con pi\u00f9 presenze(38 di cui 33 in campionato), nonch\u00e9 la migliore per lui che offre un ottimo rendimento per tutto l'arco della stagione, contribuendo alla seconda qualificazione del Bolton alla Coppa Uefa.\nIl 3 novembre 2008 viene ceduto in prestito per un mese al Birmingham City."}
{"id": "1538572", "revid": "486946", "url": "https://it.wikipedia.org/wiki?curid=1538572", "title": "Alofili", "text": ""}
{"id": "1538576", "revid": "838137", "url": "https://it.wikipedia.org/wiki?curid=1538576", "title": "Bruno Metsu", "text": "Biografia.\nDopo aver allenato alcune squadre minori francesi e la nazionale della Guinea, nel 2000 viene chiamato ad allenare la nazionale di calcio del Senegal. Con i \"Lions de la Teranga\", vincendo nel suo gruppo, consegue una storica qualificazione al ai danni del , e poco dopo arriva al secondo posto in Coppa d'Africa. Ai Mondiali la sua nazionale arriva ai quarti di finale, battendo 1-0 la campione del mondo al debutto e la agli ottavi. L'eliminazione ai quarti matura in seguito alla sconfitta con la .\nDopo aver sposato una musulmana ed essersi convertito all'Islam, ha cambiato nome, facendosi chiamare Abdoul Karim. Dal 25 settembre 2008 \u00e8 stato commissario tecnico della Nazionale di calcio del Qatar al posto dell'uruguayano Jorge Fossati, firmando un contratto fino al 2014. Il 3 febbraio 2011 viene esonerato dopo l'eliminazione ai quarti della Coppa d'Asia 2011.\nIl 16 marzo 2011 ha firmato un contratto con l'Al-Gharafa fino al 2013. L'11 luglio 2012 ha sostituito l'esonerato Diego Armando Maradona sulla panchina dell'Al-Wasl. Circa tre mesi pi\u00f9 tardi ha risolto il contratto con la sua ultima squadra, per motivi di salute. Nell'ottobre 2012 gli \u00e8 stato infatti diagnosticato un cancro al colon in fase avanzata. A causa della malattia, \u00e8 deceduto il 15 ottobre 2013 a 59 anni nella nativa Coudekerque."}
{"id": "1538578", "revid": "1100311", "url": "https://it.wikipedia.org/wiki?curid=1538578", "title": "Kevin Nolan", "text": "Carriera.\nClub.\nBolton.\nDopo aver militato fino a 14 anni nella squadra della sua citt\u00e0, il , viene scartato dalle giovanili dei Reds. Trova quindi casa al Bolton.\nEsordisce in prima squadra nel corso della stagione 1999-2000, che concluder\u00e0 con un totale di quattro presenze. Nella stagione successiva riesce a conquistare il posto da titolare contribuendo al ritorno in Premier League del Bolton dopo il vittorioso spareggio contro il Preston North End.\nNella prima stagione in Premier non incorre in infortuni e squalifiche, particolare che gli permetter\u00e0 di essere uno dei pochi giocatori a scendere in campo in tutte le partite del campionato. Il giocatore si fa notare anche per un buon apporto in fase realizzativa, alla fine della stagione avr\u00e0 infatti segnato 8 gol.\nTra questi, di particolare importanza quello del definitivo 2-1 contro il Manchester United all'Old Trafford, grazie al quale per la prima volta nella storia del calcio inglese una neopromossa riesce a sconfiggere in trasferta i Red Devils. Per il giocatore il gol ha poi un sapore ancora pi\u00f9 speciale, essendo un tifoso del Liverpool, rivali da sempre dello United. La squadra a fine stagione riuscir\u00e0 a raggiungere l'obiettivo della salvezza, traguardo che verr\u00e0 raggiunto anche la stagione seguente, durante la quale Nolan timbra il cartellino all'Old Trafford firmando la vittoria per 1-0 del Bolton.\nNella stagione successiva Nolan gioca trentasette partite in Premier stabilendo con nove realizzazioni, il suo record di marcature in Premier League; la squadra terminer\u00e0 la stagione all'ottavo posto. L'anno dopo Nolan contribuisce con trentasei presenze e quattro gol al raggiungimento del sesto posto finale, grazie al quale per la prima volta nella sua storia il Bolton riesce a qualificarsi ad una competizione internazionale, la Coppa Uefa. Nel 2005 il giocatore fa quindi il suo esordio in campo europeo a livello di club scendendo in campo in quattro occasioni e realizzando due gol: la squadra uscir\u00e0 nei sedicesimi del torneo, sconfitta dall'Olympique de Marseille, mentre concluder\u00e0 il campionato in ottava posizione.\nAll'alba dell'annata calcistica 2006-2007 Nolan diventa capitano della squadra a causa della partenza di Jay-Jay Okocha: la squadra giunger\u00e0 settima a fine campionato raggiungendo cos\u00ec la seconda qualificazione Uefa. L'anno dopo per il Bolton sembra sia ormai terminata l'et\u00e0 dell'oro: durante l'intero arco della stagione la squadra lotta infatti per non retrocedere e sembra ormai spacciata all'inizio di aprile. Nelle ultime cinque partite la squadra riesce per\u00f2 a realizzare un'inaspettata rimonta non perdendo neanche una partita e riuscendosi a salvare all'ultima giornata pareggiando fuori casa 1-1 con il . Nolan \u00e8 spesso assente causa ripetuti infortuni, in particolare nell'ultima parte di stagione, ma quando utilizzato riesce comunque a rendersi utile alla squadra e realizzando anche in questa stagione reti meravigliose, come quella segnata contro il il 13 gennaio, una sforbiciata dal vertice destro dell'area di rigore che si insacca all'incrocio dei pali opposto.\nNewcastle.\nIl 29 gennaio del 2009, durante la sessione invernale del mercato, Nolan lascia il Reebok Stadium dopo dieci anni per trasferirsi al Newcastle per una cifra pari a quattro milioni di sterline. Meno di un mese dopo, il 22 febbraio, riceve il suo primo cartellino rosso, nella sfida interna con l'Everton. La stagione terminer\u00e0 in maniera disastrosa per lui e tutto il Newcastle che retroceder\u00e0 incredibilmente in Football League Championship nonostante la squadra fosse stata costruita per poter lottare quantomeno per la qualificazione in Europa League. Nolan decider\u00e0 comunque di non trasferirsi in un'altra squadra rimanendo al St James' Park anche per la stagione successiva.\nNella stagione, che vede il Newcastle risalire in Premier League con la quota record di 102 punti, Nolan si impone come giocatore fondamentale per la propria squadra, vestendo la fascia di capitano ed essendo eletto giocatore dell'anno della Football League Championship.\nConclude infatti la stagione con 44 presenze e 18 gol, di cui 17 in campionato pi\u00f9 uno in Football League Cup, un bottino di reti altissimo per un centrocampista. Da notare, tuttavia, che l'allenatore Chris Hughton inizia in questo periodo ad utilizzare Nolan come seconda punta in determinate occasioni.\nNella stagione di Premier League 2010-2011 Nolan, dopo il ritiro di Nicky Butt, viene eletto capitano del Newcastle e mette a segno la sua prima rete stagionale ai danni dell'Aston Villa nella seconda giornata di campionato.\nLa gara, che si \u00e8 giocata al St James' Park, terminer\u00e0 6 a 0 per il Newcastle con due reti firmate da Nolan.\nWest Ham.\nIl 16 giugno 2011 viene acquistato per tre milioni di sterline dal West Ham con i quali firma un quinquennale.\nIl 27 agosto 2015, a un anno dalla scadenza naturale del proprio contratto, decide con comune accordo del West Ham di rescindere il contratto.\nLeyton Orient F.C..\nIl 21 gennaio 2016 il Leyton Orient comunica che Nolan \u00e8 il nuovo giocatore-allenatore della squadra, sostituendo l'esonerato Ian Hendon. Il 12 aprile seguente viene sollevato dall'incarico di tecnico, venendo sostituito dal vice Andy Hessenthaler.\nStatistiche.\nPresenze e reti nei club.\n\"Statistiche aggiornate al 1\u00ba marzo 2016.\""}
{"id": "1538579", "revid": "124694208", "url": "https://it.wikipedia.org/wiki?curid=1538579", "title": "Storia di Novokuzneck", "text": "Quest'articolo riguarda la storia della citt\u00e0 russa di Novokuzneck.\nPreistoria.\nLa citt\u00e0 di Novokuzneck \u00e8 una delle pi\u00f9 antiche della Siberia. Nel 1603 il Duca di Eushta Mrassa e Condoma and\u00f2 a Mosca per chiedere allo Zar' la protezione del suo popolo. Il popolo di Eushta \u00e8 stato denominato \"i Tatari di Kuzneck\" oppure semplicemente \"i Kuzneci\" (in italiano: i fabbri) grazie alla loro abilit\u00e0 di fondere il ferro e produrre caldaie.\nPer questo motivo la citt\u00e0 \u00e8 stata chiamata inizialmente Kuzneckij Ostrog. Prima della conquista russa i kuzneci erano costretti a barattare prodotti di ferro per prodotti in pellame.\nLa costruzione della citt\u00e0 di Kuzneckij Ostrog \u00e8 collegata con la storia di Tomsk infatti l'Amministrazione del centro politico e militare nel 1606 fece la richiesta ufficiale a Mosca per la costruzione di una fortezza militare sul fiume Tom'.\nNel autunno del 1617 un gruppo composto da 45 persone alla guida di Ostafij Charlamov Michalevskij partirono per fondare la Kuzneckij Ostrog.\nIl 14 aprile 1618 i militari sbarcarono sul versante sinistro del fiume Tom'. Il 3 maggio 1618 \u00e8 stata costruita la prima Fortezza Militare di Kuzneck. Due anni dopo nel 1620 la Fortezza fu spostata sul versante destro del fiume Tom'.\nEpoca preindustriale (1618-1929).\nLa base fondata nel 1618 dai militari russi divenne una citt\u00e0 nel 1622. Inizialmente la citt\u00e0 era una fortezza sul confine della Russia per proteggersi dai calmucchi e dai kirghisi.\nGli Strelizi di Mosca vennero mandati a Kuzneck dal 1648 al 1682 e la citt\u00e0 divenne un luogo per scontare le condanne penali date ai prigionieri militari. Nel 1658 i mongoli hanno bruciarono la fortezza vecchia.\nNel 1705 la citt\u00e0 contava 1500 abitanti con 290 case. Una nuova fortezza fu costruita nel 1780-1790 per proteggere la citt\u00e0 dai chirghisi e dai cinesi. Nel XVIII secolo a Kuzneck abitavano 3,020 persone, la citt\u00e0 contava 454 case, 6 chiese, 2 fabbriche dei mattoni, 1 fabbrica che produceva pellame e 1 fabbrica del sapone.\nLa fortezza di Kuzneck non fu mai usata nei tempi di guerra, ma rest\u00f2 a servizio del servizio militare russo fino al 1846.\nI muri della fortezza sono costruiti con mattoni e pietre. Al suo interno si trovava una chiesa ortodossa russa. Nel 1998 il complesso militare divenne il \"Museo Storico ed Archeologico della Citt\u00e0 di Novokuzneck\". Sotto la fortezza sono nascoste numerosi catacombe. Nel 1934 la fortezza venne sconsacrata. La fortezza di Kuzneck \u00e8 il logo del quotidiano pi\u00f9 importante di Novokuzneck - \"L'Operaio di Kuzneck\" (in cirillico: \u041a\u0443\u0437\u043d\u0435\u0446\u043a\u0438\u0439 \u0420\u0430\u0431\u043e\u0447\u0438\u0439).\nFino al 1917, l'anno della Rivoluzione d'ottobre, Kuzneck era una citt\u00e0 tranquilla con l'artigianato (in primis quello del ferro) che era il pilastro portante dell'economia cittadina che aveva un'agricoltura ben sviluppata e un livello crescente degli scambi commerciali grazie alla sua posizione vicino alla Mongolia e alla Cina. Inoltre, Kuzneck era una delle principali citt\u00e0 russe con miniere d'oro scoperte nella zona dei Kuzneckij Alatau.\nNel 1919 la citt\u00e0 \u00e8 stata occupata dalle brigate rosse russe sotto la guida di Rogov. I partigiani rossi hanno ucciso molti cittadini e hanno derubato i suoi abitanti saccheggiando e distruggendo la secolare citt\u00e0.\nEpoca industriale.\n1929-1941.\nNel 1929 \u00e8 stato fondato il KMK (, in inglese: Novokuznetsk Iron and Steel Plant) ossia Kombinat Metallurgico di Kuzneck. uznKMK ha cambiato il nome in NKMK quando Kuzneck divent\u00f2 Novokuznetsk.\nI lavoratori del KMK hanno fondato Sad-Gorod (in italiano: Citt\u00e0 Giardino) come venne chiamato in una sua poesia il poeta rivoluzionario russo Vladimir Vladimirovi\u010d Majakovskij che dice\n\"\u042f \u0437\u043d\u0430\u044e \u2014 \u0433\u043e\u0440\u043e\u0434 \u0431\u0443\u0434\u0435\u0442, (Io so \u2014 la citt\u00e0 ci sar\u00e0,)\u042f \u0437\u043d\u0430\u044e \u2014 \u0441\u0430\u0434\u0443 \u0446\u0432\u0435\u0441\u0442\u044c, (Io so \u2014 il giardino fiorir\u00e0,)\u041a\u043e\u0433\u0434\u0430 \u0442\u0430\u043a\u0438\u0435 \u043b\u044e\u0434\u0438, (Quando tale gente,)\u0412 \u0441\u0442\u0440\u0430\u043d\u0435 \u0421\u043e\u0432\u0435\u0442\u0441\u043a\u043e\u0439 \u0435\u0441\u0442\u044c. (Nel paese Sovietico ci sono.)\"\nNella citt\u00e0 in nome di Vladimir Majakovskij \u00e8 stata costruita una piazza ed anche un monumento.\nIl 2 marzo 1932 la citt\u00e0 di Novokuzneck \u00e8 stata unificata ed \u00e8 stata rinominata in Stalinsk in nome del leader dell'PCUS Josif Stalin.\nNel 1939 la Stalinsk e la vecchia citt\u00e0 di Kuzneck sono stati unite sotto il nome di Stalinsk-Kuzneck.\n1941-1945.\nDurante la Seconda guerra mondiale nella citt\u00e0 sono state trasferite le Fabbriche di Zapori\u017e\u017eja dell'Ucraina e di Volchov.\n64\u00a0000 persone di Novokuzneck hanno partecipato ai combattimenti, pi\u00f9 di 14\u00a0000 di loro non sono tornati a casa dopo la fine della guerra. 52 persone nate a Novokuzneck hanno guadagnato il titolo di Eroe dell'Unione Sovietica.\nNel 1943 \u00e8 stata fondata la Fabbrica di Alluminio di Novokuzneck ().\nDurante gli anni della Guerra nella citt\u00e0 \u00e8 stato prodotto il metallo per 45\u00a0000 aerei, 50\u00a0000 carri armati pesanti, 100 milioni di proiettili, pari a circa la met\u00e0 della produzione militare sovietica negli anni della Seconda guerra mondiale.\nIl Teatro di Operetta di Mosca () ed il Teatro \"Torcia Rossa\" di Novosibirsk () sono stati evacuati a Novokuzneck.\n1945-1989.\nKuzbasskij ITL conosciuto anche come Kuzbass\u017eilstroj, Kuzbasslag () esistito dal 1946 al 1948, contava nel 1948 circa 10000 detenuti.\nJu\u017eno-Kuzbasskij ITL conosciuto anche come Ju\u017ekuzbasslag () esistito dal 1947 al 1960, contava nel 1953 circa 25000 detenuti.\nNell'immediato dopoguerra la citt\u00e0 incominci\u00f2 una massiccia campagna d'edilizia popolare. Le Prospettive di Metallurgov e Kurako () il centro cittadino ha acquisito un panorama moderno. Sono stati edificati i Viali di Kutuzov e di Suvorov (). Le zone della vecchia citt\u00e0 di Kuzneck e delle cittadine di minatori di carbone Aba\u0161evo e Bajdaevka () hanno avuto la notevole crescita di nuovi edifici residenziali.\nAlla fine degli anni 50 incominci\u00f2 la costruzione del gigante della metallurgia sovietica, del Combinato Metallurgico della Siberia Occidentale () conosciuto anche come ZapSibMK. La costruzione dello ZapSibMK era affidato ai giovani comunisti del PCUS ovvera ai giovani di Komsomol che arrivavano in Siberia dalla parte europea della Russia. Il 27 luglio 1964 lo ZapSibMK ha prodotto il primo ferro. Nel 1971 il Combinato ha guadagnato l'Ordine di Lenin per il meriti produttivit\u00e0.\nNegli anni 70 del XX secolo nella citt\u00e0 sono stati costruiti l'Arena di Ghiaccio dei Metallurgi di Kuzneck, le piscine comunali, il Circo Municipale, la parte nuova di via di Kirov. Sono entrati in servizio i filobus, le scuole elementari ed i licei.\nNel 1989 a Novokuzneck abitavano circa 608.000 persone. La citt\u00e0 aveva i 4 stadi, 6 piscine, il Palazzo dello Sport.\nLa rete culturale della citt\u00e0 includeva 4 musei municipali con 300\u00a0000 visitatori all'anno, la Biblioteca Nikolaj Gogol con pi\u00f9 di 1 milione di libri con 2\u00a0000 visitatori al giorno, 4 teatri, 10 Palazzi di Cultura ed anche un Planetario. Inoltre nella citt\u00e0 funziona il Club di Jazz Gelikon, la Casa dei Giornalisti, Scrittori e Musicisti ed Artisti.\nAnni novanta.\nNel 1990 era il centro degli scioperi dei minatori di carbone di Kuzbass Meridionale ed era chiamata la capitale criminale della Siberia per la guerra degli oligarchi per le fabbriche e le miniere del carbone situate qui.\nDal 1990 al 1998 i principali combinati della citt\u00e0 sono stati portati alla bancarotta per privatizzarle al basso costo in seguito la Novokuzneck era nella crisi profonda economica-sociale.\nIn seguito alla guerra degli oligarchi il gruppo EVRAZ registrato in Lussemburgo sotto il controllo di Roman Abramovi\u010d privatizz\u00f2 i principali combinati della citt\u00e0 siberiana dopo la crisi indotta nel 1998.\nEpoca contemporanea.\nIl 12 marzo 2009 il Primo Ministro russo Vladimir Putin \u00e8 stato a Novokuzneck in una visita statale. Inoltre, Vladimir Putin ha riunito a Novokuzneck la Commissione del Governo della Federazione Russa con la partecipazione dei Ministri: Igor Shuvalov, Dmitrij Kozak, Aleksej Kudrin, Elvira Nabiullina, Aleksandr \u017dukov e dei Governatori delle Regioni russi: Oblast' di Belgorod (Evgenij Sav\u010denko), Oblast' di Kemerovo (Aman Tuleev), Oblast' di Samara (Vladimir Artjakov), Oblast' di Novosibirsk (Vladimir Tolokonskij), Kraj di Chabarovsk (Victor Ishaev), Primorskij Kraj (Sergej Dar'kin), Repubblica di Buriazia (Vja\u010deslav Nagovicyn) per le questioni e le analisi dettagliate dello sviluppo economico e sociale regionale della Russia nelle condizioni della crisi economica mondiale, in particolare del Distretto Siberiano.\nIl 17 maggio 2010 a Novokuzneck si \u00e8 riunita la Commissione del Governo della Federazione Russa con il Primo Ministro russo Vladimir Putin, il Primo Vice-Ministro Viktor Zubkov, il Governatore dell'Oblast' di Kemerovo Aman Tuleev e con i maggiori azionisti del Evraz Group Roman Abramovi\u010d, Gennadij Kazovoj, Aleksandr Abramov. La Commissione si \u00e8 riunita in seguito alle esplosioni del gas metano nella Miniera Raspadskaja nei pressi di citt\u00e0 di Me\u017edure\u010densk dove sono morti 66 minatori e 24 persone, tra quali anche i soccorritori della Protezione Civile della Russia risultavano dispersi al momento della riunione della Commissione. Vladimir Putin ha sottolineato l'importanza di sicurezza nei luoghi di lavoro nelle miniere russe chiamando inaccettabile la situazione quando decine di minatori sono costretti a rischiare la vita ogni giorno per il bene di pochi intendendo gli azionisti del Evraz Group. Putin ha detto che il Governo si occuper\u00e0 non solo nella sicurezza nei luoghi di lavoro, ma anche nella riforma delle responsabilit\u00e0 degli azionisti e della dirigenza delle miniere russe in caso di inosservanza delle regole.\nIl 2 febbraio 2011 alle ore 24:00 (ora locale) un minatore trentaseienne \u00e8 rimasto ucciso nella \"Miniera Antonovskaja\" S.p.a. () nei pressi di Novokuzneck in seguito alla rottura della colonna vertebrale in un crollo all'interno della miniera. Nella stessa miniera nel 2001 sono rimasti uccisi 4 minatori e 9 sono stati gravemente feriti in seguito all'esplosione del gas metano."}
{"id": "1538580", "revid": "94647", "url": "https://it.wikipedia.org/wiki?curid=1538580", "title": "Termofilia", "text": ""}
{"id": "1538586", "revid": "652956", "url": "https://it.wikipedia.org/wiki?curid=1538586", "title": "Alobatterio", "text": "Gli alobatteri (dal greco \"batteri del sale\") sono un genere di archeobatteri della classe Halobacteria e si caratterizzano per la capacit\u00e0 di vivere in ambienti ricchi di cloruro di sodio come il Mar Morto, il Grande Lago Salato e le saline.\nQuesta primordiale forma di vita \u00e8 in grado di ricavare energia dalla luce solare attraverso un processo di fotofosforilazione non clorofilliana resa possibile dalla batteriorodopsina, una proteina simile alla rodopsina dei fotorecettori retinici umani, abbondante nella membrana citoplasmatica dove svolge una funzione di pompa protonica."}
{"id": "1538590", "revid": "599013", "url": "https://it.wikipedia.org/wiki?curid=1538590", "title": "Abdoulaye M\u00e9\u00eft\u00e9", "text": "Carriera.\nClub.\nHa giocato tra Francia, Inghilterra, Finlandia, Grecia e Scozia, vantando 301 presenze tra i professionisti."}
{"id": "1538600", "revid": "599013", "url": "https://it.wikipedia.org/wiki?curid=1538600", "title": "Hei\u00f0ar Helguson", "text": "Carriera.\nClub.\nNel 1998 i norvegesi del Lillestr\u00f8m S.K. lo acquistarono dal \u00der\u00f3ttur di Reykjav\u00edk.\nGioc\u00f2 per due stagioni in Tippeligaen, la massima serie del campionato norvegese, collezionando 43 presenze e 18 gol.\nLe sue buone prestazioni in Norvegia attirarono l'interesse del Watford, che l'11 gennaio 2000 lo acquist\u00f2 per 1.500.000 \u00a3.\nEsord\u00ec il 15 gennaio 2000 in una partita di Premier League e segn\u00f2 anche un gol che non bast\u00f2 ad evitare la sconfitta per 3-2 contro il . And\u00f2 a segno anche nella giornata successiva contro il Bradford. Concluse la sua prima stagione in Inghilterra con 16 presenze e 6 gol ma il Watford arriv\u00f2 ultimo e retrocesse in Football League Championship.\nRest\u00f2 al Watford fino al 2005. La stagione 2004-2005 fu la migliore giocata da Helguson. Infatti l'islandese gioc\u00f2 39 partite e segn\u00f2 16 gol. Per questo fu eletto \"Player of the Season\" del Watford.\nNell'estate del 2005 fu acquistato dal . Esord\u00ec con la maglia del club di Londra il 20 agosto nella partita persa per 2-1 in casa del .\nIl 21 settembre segn\u00f2 il suo primo gol nella partita di Carling Cup vinta per 5-4 contro il Lincoln City a Craven Cottage. In coppia con Brian McBride caus\u00f2 problemi anche alle migliori difese della Premier League.\nNell'estate del 2007 pass\u00f2 al Bolton, sotto la guida di Sammy Lee.\nEsord\u00ec l'11 agosto nella partita di campionato persa per 1-3 contro il Newcastle.\nIl 15 agosto segn\u00f2 il suo primo gol proprio contro il Fulham, che vinse per 2-1. Concluse la sua prima stagione con 6 presenze e due gol in campionato, oltre a due presenzesenza reti in Coppa UEFA contro lo Sporting Lisbona.\nIl 20 novembre 2008 fu ceduto in prestito in Football League Championship al Queens Park Rangers fino a gennaio. Helguson aveva giocato la sua ultima partita con il Bolton il 13 settembre contro il Fulham.\nEsord\u00ec con il QPR il 29 novembre in una partita pareggiata a reti inviolate contro il Crystal Palace. Segn\u00f2 il suo primo gol il 13 dicembre contro il Plymouth Argyle F.C. e il 20 dicembre realizz\u00f2 una doppietta contro il Preston North End.\nIl 2 gennaio, dopo aver collezionato 7 presenze e 3 reti, fu acquistato definitivamente dal Queens Park Rangers e il 27 gennaio segn\u00f2 un'altra doppietta contro il Blackpool a Bloomfield Road.\nIl 15 settembre 2009 torn\u00f2 in prestito al Watford per tre mesi. All'esordio, il 19 settembre contro il Leicester City, entr\u00f2 in campo nel secondo tempo al posto di Henri Lansbury e segn\u00f2 una doppietta, prima di essere sostituito da Nathan Ellington per infortunio. Il 7 novembre segn\u00f2 contro il Preston North End e il 21 novembre realizz\u00f2 una doppietta contro lo Scunthorpe United, arrivando a collezionare cinque gol nelle prime quattro partite.\nIl prestito termin\u00f2 il 28 dicembre ma l'11 gennaio, 10 anni dopo aver firmato il suo primo contratto con il Watford, Helguson pass\u00f2 di nuovo in prestito al Watford fino al 30 giugno. I due club decisero che Helguson non avrebbe giocato la partita di Loftus Road tra il QPR e il Watford.\nNella stagione 2010-2011 ha vinto la Football League Championship e il QPR \u00e8 tornato in Premier League, dove mancava dalla stagione 1995-1996. Helguson ha contribuito alla vittoria del primo trofeo della sua carriera segnando 13 gol, tra cui due doppiette realizzate contro il Middlesbrough il 26 febbraio e contro il Crystal Palace il 12 marzo.\nNell'estate 2012 si trasferisce al Cardiff City.\nNazionale.\nIl 20 settembre 1994 Helguson esord\u00ec con la Nazionale islandese Under-19 in una partita vinta per 6-0 contro la Slovenia. In totale con l'Under-19 gioc\u00f2 18 partite segnando 2 gol.\nL'11 giugno 1997 esord\u00ec con l'Under-21 al Keflav\u00edkurv\u00f6llur di Keflav\u00edk in una partita vinta per 2-0 contro la Norvegia, Helguson segn\u00f2 il primo gol della partita. In totale con l'Under-21 gioc\u00f2 6 partite e segn\u00f2 un gol.\nIl 28 aprile 1999 esord\u00ec con la Nazionale maggiore in una partita vinta per 2-1 contro Malta, entrando in campo al 55' al posto di R\u00edkhar\u00f0ur Da\u00f0ason.\nNel 2006 ha annunciato il suo ritiro dalla Nazionale ma \u00e8 tornato nel 2008 e da allora \u00e8 stato convocato regolarmente."}
{"id": "1538602", "revid": "287204", "url": "https://it.wikipedia.org/wiki?curid=1538602", "title": "N49 (astronomia)", "text": "N49 \u00e8 una nebulosa diffusa visibile nella Grande Nube di Magellano, nella costellazione del Dorado.\nSi tratta di un notevole resto di supernova, il pi\u00f9 grande e luminoso osservabile nella Nube; si individua a nord della galassia, in un'area periferica, 2 gradi ad ovest della stella . La nebulosa emette raggi X, e si sta espandendo pi\u00f9 rapidamente in direzione sud-est, causando la sua forma irregolare. Dista dal Sole 168.000 anni-luce."}
{"id": "1538603", "revid": "767487", "url": "https://it.wikipedia.org/wiki?curid=1538603", "title": "La samaritana", "text": "La samaritana (hang\u016dl: \uc0ac\ub9c8\ub9ac\uc544; latinizzazione riveduta della lingua coreana: \"Samaria\") \u00e8 un film del 2004 diretto da Kim Ki-duk.\nIl film \u00e8 stato presentato nella sezione in concorso alla Festival internazionale del cinema di Berlino, aggiudicandosi l'Orso d'argento per il miglior regista.\nTrama.\nJae-Young e Yeo-Jin sono due amiche del cuore e socie in affari per guadagnare i soldi necessari per un viaggio in Europa. La prima lavora come prostituta, mentre la seconda le procura i \"clienti\" e fa il palo per avvertire l'amica di eventuali retate della polizia. Un giorno, per sfuggire ad un blitz della polizia, Jae-Young si getta da una finestra, restando gravemente ferita alla testa. Sul letto di morte la ragazza esprime all'amica il desiderio di rivedere un'ultima volta l'uomo che ama: un cliente incontrato poco prima. L'uomo freddamente acconsente a rivedere Jae-Young, ma solo a condizione che Yeo-Jin gli si conceda. La ragazza accetta a malincuore, ma dopo aver consumato il rapporto sessuale i due arrivano all'ospedale troppo tardi: Jae-Young \u00e8 gi\u00e0 morta.\nIn memoria dell'amica, Yeo-Jin decide di rintracciare tutti i clienti di Jae-Young, per restituire i soldi guadagnati e prestare i propri favori sessuali. Suo padre, un poliziotto, \u00e8 devastato quando scopre, casualmente, cosa sta facendo. Comincia a seguirla con discrezione e affronta i suoi clienti, con risultati sempre pi\u00f9 violenti, finendo infine per uccidere brutalmente un cliente.\nSuccessivamente padre e figlia fanno un breve viaggio in campagna, dove entrambi percepiscono qualcosa di sbagliato nell'altro, ma non sono capaci di confrontarsi direttamente. Alla fine la legge raggiunge il padre, che - costretto ad abbandonarla - spera di avere fatto abbastanza per preparare Yeo-jin alla sua vita senza di lui.\nAccoglienza.\nCome molti dei film di Kim Ki-duk, \"La samaritana\" non \u00e8 stato un successo al box-office nel suo paese d'origine, ma \u00e8 stato molto ben accolto all'estero.\nRiconoscimenti.\nSi \u00e8 aggiudicato l'Orso d'argento, il secondo premio al Festival del cinema di Berlino del 2004."}
{"id": "1538606", "revid": "94647", "url": "https://it.wikipedia.org/wiki?curid=1538606", "title": "Rio Magdalena", "text": ""}
{"id": "1538607", "revid": "1745361", "url": "https://it.wikipedia.org/wiki?curid=1538607", "title": "Whiskey in the Jar", "text": "Whiskey in the Jar \u00e8 una canzone tradizionale irlandese che parla di un bandito (solitamente dei monti di Cork e Kerry) tradito dalla propria moglie o dalla propria amante.\nStoria.\nLe esatte origini del brano sono oltremodo incerte. Considerando il fatto che in essa si parla di uno \"spadino\" (rapier), \u00e8 probabile che il testo non sia stato realizzato dopo la fine del XVIII secolo. In almeno una versione lo spadino \u00e8 rimpiazzato da una sciabola; si tenga conto del termine \"rapi\u00e8re\" in francese \"spada\"; il riferimento al \"rapier\" potrebbe originariamente aver voluto indicare un \"rapaire\" (\"mezza picca\" in irlandese) e il bandito avrebbe potuto essere un rapparee - banditi e soldati irregolari irlandesi del XVII e XVIII secolo.\nNel suo libro \"The Folk Songs of North America\", l'etnomusicologo Alan Lomax ha ipotizzato che la canzone risalga al XVII secolo. A sostegno di tale asserzione Lomax ha evidenziato le similitudini tra \"Whiskey in the Jar\" e la \"L'opera del mendicante\" di John Gay, che data 1728. Lomax ha ritenuto che \"Whiskey in the Jar\" ispir\u00f2 \"Beggar's Opera\": se ci\u00f2 \u00e8 vero \"Whiskey in the Jar\" era gi\u00e0 diffusa nel 1728 nel mondo celtico. Riguardo alla storia della canzone, Lomax scrisse, \"Gli strati popolari delle isole britanniche nel diciassettesimo secolo ammiravano i briganti locali; e in Irlanda (o Scozia) quando i gentiluomini della strada rapinavano i possidenti inglesi erano considerati patrioti. Questi sentimenti ispirarono questa allegra ballata.\" Lomax ritenne in particolare che il protagonista della canzone fosse simile a un Robin Hood che rubava ai ricchi per tenersi il bottino.\nLa canzone arriv\u00f2 fino agli Stati Uniti e fu molto apprezzata dai coloni a causa del suo spirito irriverente nei confronti degli ufficiali britannici. Le versioni americane sono alle volte ambientate negli Stati Uniti ed hanno personaggi americani. Una di queste, del Massachusetts, parla di Alan McCollister, un soldato irlandese-statunitense condannato alla morte per impiccagione per aver rapinato un funzionario inglese.\nTesto.\n\"Whiskey in the Jar\" \u00e8 il racconto in prima persona di un bandito che, dopo aver derubato un soldato o funzionario corrotto (\"for I am a bold deceiver\"), \u00e8 tradito da una donna chiamata Jenny o Ginny; se questa sia la moglie o l'amante non risulta chiaro. Le varie versioni della canzone hanno vari scenari come Kerry, Kilmagenny, Cork, Gilgarra Mountain, Sligo e altre localit\u00e0 sparse per tutta l'Irlanda. Il nome della voce narrante non \u00e8 mai nominato. Gli unici personaggi con un nome sono infatti la donna traditrice, \"Jenny/Ginny\", e il funzionario anglo-irlandese, \"Captain Farrell\", nessuno dei quali pu\u00f2 fornire alcun aiuto nella datazione della canzone. Il brano finisce con il desiderio espresso dal narratore di scappare dal posto dove \u00e8 imprigionato per ritornare a condurre \"la bella vita\". La versione dei Thin Lizzy e dei Metallica differisce dalla tradizionale modificando lievemente alcuni versi e cambiando il nome del personaggio in Molly.\nCover.\n\u00c8 una delle canzoni tradizionali irlandesi pi\u00f9 eseguite ed \u00e8 stata incisa da artisti come i The Dubliners, The Pogues, Peter, Paul and Mary, The Highwaymen, Roger Whittaker, Nolwenn Leroy, the Clancy Brothers e Tommy Makem.\nIntorno al 1970 Lillebj\u00f8rn Nilsen la adatt\u00f2 in norvegese come \"Svikefulle Mari\". La band finlandese El\u00e4kel\u00e4iset ha registrato una versione Humppa del brano chiamata \"Humppamaratooni\". Nel 1992 i Modena City Ramblers la incisero nel loro primo demo tape \"On the First Day of March...Live Demo\" assieme ad altri traditionals irlandesi. Nel 2007 Lars Lilholt Band ne realizz\u00f2 una versione danese dal titolo \"Gi' mig whiskey in the jar\", l'ultima versione del brano risale al 2010 realizzata dai Simple Minds.\nVenne anche realizzata una versione rock dalla band irlandese Thin Lizzy nel 1972 (Irish release) e nel 1973 (UK chart success). Quest'ultima \u00e8 stata riproposta da Simple Minds, U2, Pulp, Smokie, Belle and Sebastian e Gary Moore. Jerry Garcia dei Grateful Dead e David Grisman registrarono insieme una cover in stile Bluegrass di questa canzone.\nIl cantautore canadese Bryan Adams nel 2019 ha registrato una versione acustica, per il suo quattordicesimo album in studio Shine a Light.\nMetallica.\nNel 1998 il gruppo musicale statunitense Metallica realizz\u00f2 una reinterpretazione di \"Whiskey in the Jar\", pubblicandola come singolo il 1\u00ba febbraio 1999 come secondo estratto dall'album di cover \"Garage Inc.\".\nLa loro reinterpretazione ha vinto un Grammy Award alla miglior interpretazione hard rock durante la 42\u00aa edizione dei Grammy Awards."}
{"id": "1538608", "revid": "729019", "url": "https://it.wikipedia.org/wiki?curid=1538608", "title": "Meningite meningococcica", "text": "La meningite meningococcica \u00e8 una malattia batterica acuta provocata da \"Neisseria meningitidis\".\nDescrizione.\nSi tratta di una patologia molto grave, caratterizzata, dopo un periodo di incubazione di 1-10 giorni, da un esordio improvviso, con febbre, cefalea intensa, rigidit\u00e0 nucale, nausea, vomito e frequente esantema. Responsabili della malattia, nella maggior parte dei casi, sono i microrganismi di gruppo A, B e C.\nEpidemiologia.\nNei paesi in cui la malattia \u00e8 endemica, il 5-10% della popolazione pu\u00f2 essere portatore asintomatico del batterio a livello delle prime vie respiratorie.\nPrognosi.\nLa prognosi \u00e8 infausta per la quasi totalit\u00e0 dei pazienti non trattati, tra i quali si raggiunge una mortalit\u00e0 vicina al 100%. Con una diagnosi precoce, invece, seguita da una corretta terapia e da misure di sostegno, nella maggior parte dei casi si ha una rapida guarigione senza postumi: il tasso di letalit\u00e0, in questo caso, varia tra il 5 e il 10%."}
{"id": "1538610", "revid": "85405", "url": "https://it.wikipedia.org/wiki?curid=1538610", "title": "Whiskey in the jar", "text": ""}
{"id": "1538617", "revid": "1965197", "url": "https://it.wikipedia.org/wiki?curid=1538617", "title": "George Neville Watson", "text": "Ha studiato a Cambridge e si \u00e8 laureato nel 1907. Dal 1918 al 1951, fu professore di matematica pura nell'universit\u00e0 di Birmingham. Fu eletto \"fellow of the Royal Society\" nel 1919 e membro dell'Accademia delle Scienze di Torino nel 1940. \n\u00c8 l'autore con E. T. Whittaker del testo sull'analisi complessa e le funzioni speciali \"Modern Analysis\". \u00c8 ancora l'autore del testo \"A treatise on the theory of Bessel functions\" sulle armoniche cilindriche. Ha lavorato anche sulla propagazione delle onde elettromagnetiche."}
{"id": "1538620", "revid": "1366860", "url": "https://it.wikipedia.org/wiki?curid=1538620", "title": "Newcastle (Australia)", "text": "Newcastle \u00e8 una citt\u00e0 dell'Australia sud-orientale, la seconda pi\u00f9 popolosa dello Stato del Nuovo Galles del Sud. \u00c8 situata a 160\u00a0km a nord di Sydney.\nLa popolazione dell'area metropolitana denominata Greater Newcastle, nel 2016, era di 322.278 abitanti. Il suo porto \u00e8 uno dei maggiori al mondo per esportazione di carbone.\nGeografia fisica.\nTerritorio.\nNewcastle \u00e8 situata sulla riva meridionale dell'estuario del fiume Hunter. L'area settentrionale della citt\u00e0 \u00e8 caratterizzata dalla presenza di dune di sabbia, acquitrini e numerosi canali fluviali. La cittadina di Stockton giace sulla riva opposta del fiume Hunter rispetto al centro di Newcastle, a cui \u00e8 collegata tramite un servizio di traghetti.\nClima.\nNewcastle gode di un clima subtropicale umido (\"Cfa\"), tipico della costa orientale australiana. Le precipitazioni sono pi\u00f9 consistenti nel tardo autunno e all'inizio dell'inverno, mentre la seconda met\u00e0 dell'anno \u00e8 solitamente leggermente pi\u00f9 secca. Le condizioni climatiche sono moderate dall'influenza dell'oceano Pacifico a est. Le estati sono per lo pi\u00f9 calde e umide con occasionali periodi di estrema siccit\u00e0 ed elevate temperature dovuti all'influsso dei venti nordoccidentali, i quali possono alzare le temperature oltre i 40 \u00b0C. La pi\u00f9 alta temperatura registrata a newcastle \u00e8 stata di 42.5 \u00b0C, rilevati nel gennaio 2013 alla stazione meteorologica di Nobbys Head.\nSociet\u00e0.\nIl gentilizio corretto per indicare gli abitanti di Newcastle \u00e8 \"novocastriano\" (\"Novocastrian\" in inglese), derivato dal latino \"novus\" (nuovo) e \"castra\" (accampamento o fortezza).\nEvoluzione demografica.\nQuella di Newcastle \u00e8 la seconda area metropolitana del Nuovo Galles del Sud per numero di abitanti.\nSecondo il censimento del 2016 la popolazione dell'area metropolitana di Newcastle si attestava sulle 322 278 unit\u00e0.\nAmministrazione.\nL'area metropolitana si estende su buona parte della zona di governo locale della citt\u00e0 di Newcastle, su una buona porzione della zona di governo locale della citt\u00e0 del Lago Macquarie e su parte della Baia delle Felci, un suburbio nel nord della municipalit\u00e0 di port Stephens.\nSport.\nCalcio.\nIl massimo club calcistico cittadino \u00e8 il Newcastle United Jets FC, che milita in A-League, il campionato di calcio dell'Australia."}
{"id": "1538622", "revid": "125327451", "url": "https://it.wikipedia.org/wiki?curid=1538622", "title": "Alaska (cantante)", "text": "Biografia.\nDi origine spagnola, si \u00e8 trasferita a Madrid all'et\u00e0 di 10 anni.\nTra le intrattenitrici spagnole pi\u00f9 famose, \u00e8 uno dei principali esponenti della movida madrile\u00f1a negli anni ottanta e icona del movimento omosessuale in Spagna.\nSi \u00e8 anche espressa contro la corrida e in generale si batte per i diritti degli animali.\nLa carriera musicale di Alaska, attivit\u00e0 per la quale \u00e8 prevalentemente conosciuta, \u00e8 partita nel 1977, costituendo da quell'anno differenti gruppi musicali con altri artisti, come i Kaka de Luxe, Alaska y los Pegamoides, Alaska y Dinarama fino ad arrivare al 1989, quando insieme a Nacho Canut, componente anche dei precedenti gruppi, fonda i Fangoria, ancora in attivit\u00e0, con i quali ha inciso 12 album riscuotendo gran successo, come anche fu per i precedenti gruppi.\nParallelamente alla sua principale attivit\u00e0, quella di cantante, ha avuto anche alcune esperienze cinematografiche, partecipando tuttavia solo saltuariamente a pellicole cinematografiche e pi\u00f9 frequentemente a cortometraggi e documentari.\nAlaska ha anche avuto importanti ruoli televisivi; tra il 1984 e il 1988 ha condotto il programma \"La bola de cristal\", tra le trasmissioni di maggior successo in Spagna negli anni ottanta. Successivamente ricoprir\u00e0 prevalentemente ruoli minori nel piccolo schermo, tra cui partecipazioni a fiction o come opinionista e giurata per alcune trasmissioni. Torner\u00e0 alla conduzione solo nel 1992 per il programma di magia di Telemadrid \"Chantatach\u00e1n\" e ripeter\u00e0 l'esperienza nel 2006 con \"Carta Blanca\" e nel 2009 conducendo uno speciale sull'Eurovision Song Contest.\nNel 2017 una delle canzoni pi\u00f9 famose, \"A quien le importa\", viene adottata come \"inno ufficiale\" del World Gay Pride di Madrid"}
{"id": "1538639", "revid": "842", "url": "https://it.wikipedia.org/wiki?curid=1538639", "title": "Sonic Team's UGA Division", "text": ""}
{"id": "1538640", "revid": "287204", "url": "https://it.wikipedia.org/wiki?curid=1538640", "title": "Bad Chili", "text": "Bad Chili \u00e8 un romanzo noir di Joe R. Lansdale del 1997.\n\u00c8 il quarto romanzo che ha come protagonisti Hap Collins e Leonard Pine.\nTrama.\nHap \u00e8 tornato a LaBorde dopo aver lavorato diversi mesi su una piattaforma petrolifera, mentre Leonard ha perso sia il suo lavoro di buttafuori per le sue consuete intemperanze sia il suo amante Raul, fuggito con un motociclista di una banda. \nUn giorno, mentre praticano il tiro al bersaglio in un prato fuori citt\u00e0, Hap viene morso da uno scoiattolo rabbioso e, su consiglio del suo medico, viene ricoverato in ospedale per la terapia antirabbica. Qui fa la conoscenza di Brett, una procace infermiera di mezz'et\u00e0, che non rifiuta il suo corteggiamento. Nel frattempo Cavallo McNee, il motociclista amico di Raul che in realt\u00e0 era un agente di polizia sotto copertura, viene trovato morto. Leonard \u00e8 tra i sospettati ma, grazie anche alla collaborazione di Charlie, riesce a dimostrare la propria innocenza. Hap e Leonard trovano poi anche il cadavere di Raul, a poca distanza dal luogo dell'incidente costato la vita a McNee, come se fosse morto nella stessa occasione; l'autopsia sembra per\u00f2 escludere tale possibilit\u00e0. Nella cassetta delle lettere della vecchia casa di Leonard i due rinvengono un plico con due videocassette, che vi erano state spedite da Raul prima della sua tragica fine: in una si vedono McNee che con altri uomini, tra i quali l'ex lottatore Big Man Mountain, che rubano del grasso ad uso alimentare da un'autocisterna, e nell'altro degli omosessuali che vengono brutalmente picchiati in un parco di LaBorde. Hap e Leonard suppongono che i due filmati siano collegati si mettono a indagare sul caso. Pierre, il parrucchiere presso il quale lavorava Raul, li informa che spesso il suo dipendente andava a tagliare i capelli a domicilio da un industriale alimentare chiamato King Arthur; essi si recano quindi alla sua fabbrica di chili, ma non riescono ad avere un incontro col titolare, che \u00e8 invischiato anche in traffici poco legali e potrebbe essere il mandante dei furti di grasso. Vanno poi in una videoteca nei pressi di Houston dove il commesso conferma che si possono acquistare sottobanco dei videonastri con violenze ai danni di omosessuali.\nHap, che ormai fa coppia fissa con Brett, viene rapito da tre uomini, tra i quali Big Man Mountain, che lo torturano per estorcergli informazioni sulle sue indagini, ma viene salvato da Jim Bob Luke, un investigatore privato amico di Charlie. Questi sta indagando sui pestaggi agli omosessuali su incarico dei genitori di una delle loro vittime e racconta la cosa a Hap e Leonard. \nTemendo che neanche Brett sia pi\u00f9 al sicuro, Leonard incarica i due gemelli di colore Leon e Clinton di farle da guardie del corpo. King Arthur, affrontato da Hap, Leonard e Jim Bob, ammette implicitamente qualche responsabilit\u00e0 per i furti alimentari, ma la nega decisamente sui pestaggi.\nNel parcheggio dell'ospedale, viene notata l'auto di Brett col parabrezza in frantumi e due cadaveri all'interno, uccisi e sfigurati da fucilate. Hap pensa che sia opera di un sicario mandato da King Arthur e vorrebbe farsi giustizia da s\u00e9, ma viene fermato da Leonard e Jim Bob: infatti le vittime sono Leon ed Ella, un'infermiera amica di Brett con cui si era scambiata il turno di lavoro, e l'uccisore era il marito violento di Ella. Invece, chi faceva picchiare i gay per filmare le violenze e rivenderle era proprio Pierre, che viene trovato ammazzato nella sua casa, in compagnia di un suo amichetto. Il responsabile del macello \u00e8 Big Man Mountain, che poi va casa di Hap per vendicarsi. Quest'ultimo nota nel suo aggressore i sintomi dell'idrofobia che ha contagiato anche lui e riesce a prendersi abbastanza tempo perch\u00e9 arrivi un aiuto: si tratta di Brett, che spara all'ex wrestler con la pistola che porta sempre con s\u00e9. Subito dopo si scatena un tornado che svelle la casa di Hap dalle fondamenta: il proprietario, che ne era uscito per inseguire Big Man Mountain, si salva gettandosi in una buca del terreno, mentre Brett ha trovato riparo nella vasca da bagno, rimasta ancorata al suolo."}
{"id": "1538641", "revid": "298229", "url": "https://it.wikipedia.org/wiki?curid=1538641", "title": "La squadra di bowling Alley Cats", "text": "La squadra di bowling Alley Cats (\"Alley Cats Strike\") \u00e8 un film per la televisione del 2000 prodotto dalla Rastar, nonch\u00e9 loro ultimo film. \u00c8 stato trasmesso negli USA il 18 marzo 2000. Nella sua premi\u00e8re italiana, il titolo del film \u00e8 stato tradotto in \"La squadra di bowling Alley Cats\", mentre nelle repliche successive il nome \u00e8 stato mutato in quello originale \"Alley Cats Strike\".\nTrama.\nUn gruppo di ragazzi, da tempo appassionati con la moda di distinguersi dagli altri sia per la musica che per il modo di vestire, e per questo emarginato dai compagni di scuola, riceve le luci della ribalta quando il trofeo tra le due scuole della citt\u00e0 verr\u00e0 deciso con una partita di bowling, sport nel quale sono grandi giocatori e gli unici a poter giocare in quanto iscritti al club dall'inizio dell'anno. A loro si unisce Tod, campione della scuola e idolo di tutti in ogni disciplina sportiva, in cui emerge sempre e comunque. Alex, il pi\u00f9 rappresentativo dei giovani giocatori, lega con Tod, campione in tutto ma del tutto impreparato nel bowling, e gli insegna a giocare come si deve, finch\u00e9 i due non diventano amici veramente. Nel match di bowling, il tiro decisivo e vincente che porta alla vittoria gli Alley Cats viene fatto dalla ragazzina Delia, per trasformare uno Split 7-10, subentrando al posto dello stesso Tod che chieder\u00e0 che sia lei a tirare, riconoscendo di non saper fare quel tiro e apprezzando finalmente lo sport come divertimento."}
{"id": "1538642", "revid": "287204", "url": "https://it.wikipedia.org/wiki?curid=1538642", "title": "Serie A 1974-1975 (pallavolo maschile)", "text": "La Serie A maschile FIPAV 1974-75 fu la 30\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dall'Ariccia Volley Club; alla rinuncia di Bologna era conseguito il ripescaggio della Ruini Firenze."}
{"id": "1538646", "revid": "767487", "url": "https://it.wikipedia.org/wiki?curid=1538646", "title": "Tamara - Toccata dal fuoco", "text": "Tamara - Toccata dal fuoco (\"Tamara\") \u00e8 un film del 2005 diretto da Jeremy Haft.\nLa storia \u00e8 un parziale riferimento alle vicende di \"Carrie\", il primo romanzo del 1974 di Stephen King.\nTrama.\nTamara Riley \u00e8 una liceale poco popolare appassionata di magia. Alcuni suoi compagni di classe decidono di farle uno scherzo crudele quando scoprono che ha parlato male di loro in un articolo scritto per la scuola. Lo scherzo finisce in tragedia, durante uno scontro Tamara muore. Grazie ad un incantesimo d'amore incompiuto, diretto al suo professore d'inglese, del quale \u00e8 segretamente innamorata, Tamara torna in vita spietata e assetata di sangue verso quelli che l'hanno umiliata e uccisa.\nI compagni coinvolti nell'incidente si spaventano quando vedono entrare Tamara in classe in forma perfetta e completamente diversa, infatti \u00e8 scomparsa la vecchia timida Tamara sostituita da un avvenente e sexy liceale.\nIl primo a subire la vendetta di Tamara \u00e8 Roger. Mentre si trova nella sala video della scuola l'immagine comincia a distorcersi e rivede le immagini della sera in cui Tamara \u00e8 morta. All'improvviso si trova Tamara davanti che comincia a torturarlo con allucinazioni per fargli capire cosa si prova ad essere seppelliti vivi. Posseduto dal potere di Tamara, il ragazzo si taglia un orecchio e la lingua con una lametta durante un messaggio video per la scuola e successivamente si pugnala in un occhio morendo.\nSuccessivamente Tamara sposta la sua attenzione sul professor Natolly per il quale prova ancora un'attrazione. Si reca a casa sua ma dopo essere stata rifiutata fa in modo che litighi con la fidanzata tirando in ballo la storia della sterilit\u00e0 di lei, ed essa convinta che gliene abbia parlato il fidanzato ci litiga.\nTamara uccide anche suo padre, reo di aver avuto fantasie sessuali sulla figlia e di essere un alcolizzato. Lo uccide facendogli mangiare delle bottiglie di vetro.\nDurante una festa Tamara si vendica anche su Patrick e Shawn. Costringe i due a copulare con Shawn che violenta Patrick come lui ha violentato delle ragazze in passato. Successivamente incontra Kisha che cerca di fermarla ma scatena in lei un senso di autodistruzione basato sui suoi problemi alimentari. Kisha comincia a mangiarsi le dita da sola, ma viene bloccata da Jesse e Chloe che avvertono il professor Natolly su ci\u00f2 che sta facendo Tamara. Kisha ancora sotto uno stato di torpore mentale chiama Tamara e le dice cosa hanno fatto i suoi amici.\nJesse, Chloe e il professor Natolly vanno a casa di Tamara dove trovano il libro di magia della ragazza che contiene il rituale per fermarla.\nTamara nel frattempo, manda Patrick e Shawn a casa del professore ad uccidere la fidanzata, Allison, ma la donna per difendersi finisce per uccidere i due ragazzi. Kisha e Allison vengono portate in ospedale, ma al suo risveglio Kisha uccide Jesse, poco prima di essere messa fuori gioco da Chloe. \nAlla fine ci sar\u00e0 uno scontro tra Tamara, Allison, il professor Natolly e Chloe che finir\u00e0 in tragedia : Natolly \u00e8 l'unico che pu\u00f2 fermare Tamara, solo stando insieme a lei per sempre. Natolly bacia Tamara, dice ad Allison l'ultimo \"ti amo\" e si getta dal tetto insieme alla ragazza.\nIl film si chiude con l'immagine del libro di magia appartenuto a Tamara che viene afferrato dalle mani insanguinate di Kisha, il che lascia intendere che torner\u00e0 in cerca di vendetta."}
{"id": "1538648", "revid": "599013", "url": "https://it.wikipedia.org/wiki?curid=1538648", "title": "Ricardo Gardner", "text": "Carriera.\nLa sua carriera da professionista inizia all'Harbour View durante la stagione 1997-1998, con 10 presenze e 2 gol si guadagna la convocazione al Mondiale di Francia.\nDopo il mondiale gioca nel Bolton Wanderers, appena retrocesso. Nella prima stagione gioca 33 partite e segna 2 gol, ma il Bolton non riesce a ritornare in Premier League. La stagione successiva realizza 5 gol in 29 presenze. Nel 2000-2001 gioca 35 partite segnando 3 reti e il Bolton raggiunge la promozione, grazie anche alla vittoria per 3-0 con il Preston North End, dove Ricardo realizza la terza marcatura. Concluder\u00e0 con 31 presenze e 3 reti il primo anno in Premier League (stagione 2001-2002); nel 2002-2003 avr\u00e0 una presenza in pi\u00f9 (31) e un gol in meno (2), e il Bolton finisce il campionato in diciassettesima posizione, riuscendo a salvarsi.\nDal 2003-2004 non realizzer\u00e0 pi\u00f9 nessun gol a causa anche del cambiamento di posizione: Sam Allardyce lo retrocede da ala a terzino. Nella stagione successiva realizza 33 presenze portando la sua squadra alla prima qualificazione in Coppa UEFA.\nNel 2005-2006 ottiene 30 presenze in Premier League e 7 in Coppa UEFA, nel 2006-2007 le presenze diminuiscono (18) a causa di un infortunio.\nNella Nazionale di calcio della Giamaica conta 109 presenze e 9 gol."}
{"id": "1538649", "revid": "365417", "url": "https://it.wikipedia.org/wiki?curid=1538649", "title": "Biomega", "text": " \u00e8 un manga scritto e disegnato da Tsutomu Nihei. In Giappone la serie \u00e8 stata serializzata dal 2004 sulla testata \"Young Magazine\" per poi continuare dal 2006 al 2009 sulla rivista \"Ultra Jump\" e poi raccolta in sei volumi \"tank\u014dbon\", pubblicati dal 19 gennaio 2007 al 19 marzo 2009 da Sh\u016beisha. Un'edizione in italiano \u00e8 stata curata da Planet Manga, etichetta di Panini Comics dal 6 dicembre 2007 al 13 settembre 2009.\nTrama.\nLa storia si svolge in un'ambientazione futuristica, cupa, su una Terra dominata da organizzazioni planetarie e caratterizzato da un'imponente tecnologia. La vicenda si apre sull'isola artificiale di 9J0, ormai sopraffatta dagli effetti del virus N5S che ne ha trasformato tutti gli abitanti in creature prive di intelletto, comunemente chiamate \"drone\". In questo luogo popolato esclusivamente da simili mostruosit\u00e0, Zoichi Kanoe, un essere umano sintetico, si sposta a bordo della sua moto, insieme all'intelligenza artificiale Fuyu Kanoe. I due sono alla ricerca di possibili umani adattati al virus e presto si imbattono in Ion Green, una giovane ragazza dotata di incredibili capacit\u00e0 rigenerative e apparentemente immune al virus. La giovane vive insieme ad un orso parlante e armato, di nome Kozlov Levic Grebnev.\nTuttavia Zoichi non \u00e8 l'unico a cercare Ion Green: le forze armate del Ceu (Compulsory Execution Unit) infatti, dopo un breve scontro, rapiscono la giovane e devastano l'isola. Questi fatti portano Zoichi, Fuyu e Kozlov a gettarsi nella ricerca della ragazza, mentre Ceu e Drf (Data recovery foundation) intraprendono i successivi passi necessari per la trasformazione del mondo intero, grazie all'uso del virus N5S. Le forze del Ceu distruggono le Industrie dell'Estremo Oriente (che hanno costruito gli esseri umani artificiali, tra i quali Zoichi) e infettano volontariamente la popolazione mondiale. Ion Green pare essere l'unica, flebile speranza dell'umanit\u00e0.\nSuccessivamente si scopre come i leader del Ceu e Drf (rispettivamente Narain e Nyaldee) abbiano diverse visioni per il futuro dell'intero pianeta. Ci\u00f2 porta ad uno scontro armato tra le due forze, scontro in cui la Drf ha la meglio. Nyaldee riesce a riplasmare il mondo, trasformandolo in un'enorme struttura del diametro di 100 km e lunghezza di quattro miliardi e ottocento milioni di km. Questo fatto segna un vero e proprio spartiacque per la storia. Molti personaggi si ritroveranno in questo nuovo mondo (detto Ripristinatore), arrivandovi in epoche temporali diverse, mentre altri spariscono dalla scena.\nZouichi e Fuyu, una volta giunti sul Ripristinatore, apprendono che la Drf e Nyaldee esistono ancora e che controllano l'intero sistema. Tuttavia Nyaldee non \u00e8 in grado di padroneggiare le possibilit\u00e0 offerte dal Ripristinatore, anzi, ne sta venendo assimilata. Per questo motivo crea Funipero, la \"figlia\" del ricreatore, tramite l'inseminazione artificiale di diversi esseri umani (mutati anch'essi, come ogni cosa) presente nel ricreatore. Lo scopo \u00e8 poi assorbirla e dominare incontrastata sul Ripristinatore.\nDopo un tremendo scontro con un ispettore Drf, che lascia Zouichi sfigurato in volto e stermina il villaggio della madre biologica di Funipero, Zouichi decide di prendersi cura e proteggere la bambina, insieme a Fuyu.\nI tre attraverseranno nell'arco di secoli l'intero Ripristinatore, abbattendo le cittadelle del Drf, ovunque le incontrino, fino ad arrivare all'altro capo, dove si trova Nyaldee. Nyaldee e la \"figlia\" si scontrano e, quando il capo del Drf sembra aver vinto, Funipero e Zouichi giocano la loro ultima carta: l'orso Kozlov (in realt\u00e0 uno scienziato terrestre, innamorato di Reload, la prima immortale) \u00e8 ancora vivo ed ha accesso con i suoi ricordi al cuore del Ripristinatore. Nyaldee \u00e8 sconfitta e il mondo viene ricreato una nuova volta, salvando per\u00f2 i protagonisti e gli umani isolatisi appositamente.\nPubblicazione.\n\"Biomega\", scritto e illustrato da Tsutomu Nihei, \u00e8 stato serializzato per la prima volta sulla rivista di manga \"seinen\" \"Young Magazine\" nel 2004. K\u014ddansha ha pubblicato un solo volume \"tank\u014dbon\" il 5 novembre 2004. Il manga \u00e8 stato successivamente trasferito su \"Ultra Jump\" di Sh\u016beisha ed \u00e8 stato serializzato dal 19 maggio 2006 al 19 gennaio 2009. Sh\u016beisha ha raccolto i suoi capitoli in sei volumi \"tank\u014dbon\", pubblicati dal 19 gennaio 2007 al 19 marzo 2009. K\u014ddansha ha iniziato a pubblicare un'edizione deluxe in tre volumi nel 2021. Il primo volume \u00e8 uscito il 30 aprile, il secondo il 9 giugno e l'ultimo il 9 agosto.\nIn Italia la serie \u00e8 stata pubblicata da Panini Comics sotto l'etichetta Planet Manga nella collana \"Manga 2000\" dal 6 dicembre 2007 al 13 settembre 2009. Un\u2019edizione 2 in 1 \u00e8 stata pubblicata dal 30 aprile 2014 al 26 luglio 2014.\nAccoglienza.\nIn una lista dei \"10 grandi manga zombie\", Jason Thompson di Anime News Network ha posizionato \"Biomega\" al terzo posto, definendolo \"il pi\u00f9 grande manga di zombie di fantascienza di sempre\"."}
{"id": "1538660", "revid": "716642", "url": "https://it.wikipedia.org/wiki?curid=1538660", "title": "Ian Walker", "text": "Carriera.\nClub.\nHa giocato nella prima divisione inglese.\nNazionale.\nHa partecipato ai Mondiali Under-20 del 1991.\nHa partecipato agli Europei del 1996 ed a quelli del 2004."}
{"id": "1538667", "revid": "125941194", "url": "https://it.wikipedia.org/wiki?curid=1538667", "title": "Massimo Giuliani", "text": "Biografia.\nNato a Roma nel 1951, conosce tra il 1955 e il 1966 un'intensa esperienza come attore bambino, al cinema e alla televisione. Ha ruoli di rilievo in \"Face in the Rain\" (1963), \"I terribili 7\" (1963) e in numerosi sceneggiati televisivi, come \"Avventure in IV B\" (1964) e \"Il favoloso '18\" (1965), lavorando al fianco di altri noti attori bambini del tempo come Roberto Chevalier e Loretta Goggi.\nContinua a recitare da giovane attore; tra le sue apparizioni i variet\u00e0 televisivi \"Tante scuse\" (1974), \"Di nuovo tante scuse\" (1975-76) e \"Noi... no!\" (1977-78) al fianco di Raimondo Vianello. Nel 1976 presenta alla Rai il gioco per ragazzi \"Dedalo\", al quale partecipavano due squadre composte da tre ragazzi che dovevano avere un elemento in comune tra loro.\nNel 1977 fu la volta di \"Il trucco c'\u00e8\", un programma settimanale destinato ai ragazzi in cui venivano spiegati i vari trucchi che potevano essere usati in campo televisivo e cinematografico.\nA met\u00e0 degli anni ottanta conduce su Radio 2 la trasmissione \"Perch\u00e9 non parli?\", che andava in onda all'ora di pranzo e nella quale due concorrenti dovevano sfidarsi rispondendo a domande sulla lingua italiana. Con lui in studio lavoravano anche altri doppiatori come Marco Mete e Franco Pucci.\nMolto attivo anche nel doppiaggio fin da bambino, \u00e8 stato la voce di Mel Gibson ne \"Il Bounty\" del 1984 e di altri film dell'attore all'inizio degli anni 80, di John Belushi nel cult-movie \"The Blues Brothers\" (1980), di Christopher Walken ne \"Il cacciatore\" (1978), di Anthony Edwards nel ruolo di \"Goose\" in \"Top Gun\" del 1986 e di John Candy nel ruolo di Rutto in \"Balle Spaziali\" del 1987. Viene spesso ricordato con il personaggio dell'edicolante Ciro, interpretato nella serie del 1987 \"I ragazzi della 3\u00aa C\", nella quale vendeva gli oggetti pi\u00f9 disparati all'ingenuo Bruno Sacchi (Fabrizio Bracconeri). Nel 1996 fond\u00f2 insieme alla moglie Tiziana Lattuca la societ\u00e0 di doppiaggio Time Out Movie, nella quale lavora spesso come dialoghista e direttore del doppiaggio. Tra i primi lavori della societ\u00e0 ci fu il ridoppiaggio di film e cortometraggi \"Looney Tunes\" e \"Merrie Melodies\", al cui cast prese parte lo stesso Giuliani nel ruolo di Bugs Bunny, di cui ne \u00e8 stato la voce italiana ufficiale dal 1996 fino al 2006, salvo poi lasciare il personaggio a Davide Garbolino dal 2007.\nNel luglio 2013 ha ricevuto il premio della critica e un riconoscimento per la direzione del doppiaggio del film \"Hitchcock\" alla decima edizione del Leggio d'oro.\nVita privata.\nSposato con la direttrice del doppiaggio Tiziana Lattuca, \u00e8 padre del doppiatore Daniele Giuliani e zio della doppiatrice Claudia Catani.\nGrande appassionato di calcio, \u00e8 tifoso della Roma, facendo anche un provino per la squadra giovanile, negli anni sessanta, venendo preso, ma vi rinunci\u00f2 quattro mesi dopo, a causa dei troppi impegni. All'inizio degli anni duemila si trov\u00f2 in una situazione di grosso imbarazzo per aver parodiato il giocatore Francesco Totti (vestendo i panni di \"Totti G\u00f2\") nel programma comico \"Convenscion\"; il calciatore si arrabbi\u00f2 e gli chiese di smettere con l'imitazione, mentre i tifosi della curva giallorossa esposero all'Olimpico striscioni contro di lui."}
{"id": "1538669", "revid": "599013", "url": "https://it.wikipedia.org/wiki?curid=1538669", "title": "Kevin Davies", "text": "Carriera.\nClub.\nCresce nel Chesterfield, dove esordisce diciassettenne nel 1993-1994 segnando 4 gol in 24 partite. Nella stagione seguente segna 11 reti (record personale in una sola stagione) in 41 partite. Nel 1995-1996 gioca 30 partite mettendo a segno 4 gol. Il 1996-1997 segna 3 gol in 34 apparizioni. In 4 anni nel Chesterfield richiama su di s\u00e9 l'attenzione della Premier, e ad acquistarlo \u00e8 il Southampton, dove nella prima stagione realizza 9 gol in 25 partite.\nNell'estate del 1998 lo prende il , e ad Ewood Park realizza solo un gol in 22 partite, tornando poi al Southampton, dove \u00e8 autore di 6 reti in 23 presenze. Quindi il Blackburn lo riprende nel gennaio 2000, e gioca solo 2 partite senza segnare, ritornando nuovamente al Southampton: l\u00ec in due anni e mezzo, dall'estate 2000 a gennaio 2003, saranno solo 4 i gol in 57 presenze. Durante il mercato di riparazione passa al , dove segna 3 reti in 9 partite. Passa poi al Bolton di Sam Allardyce. Nella prima stagione gioca tutte le partite segnando 9 gol, e il Bolton termina la stagione all'ottavo posto. Nel 2004-2005 gioca 35 partite, andando a rete 8 volte, centrando la prima qualificazione in UEFA (6\u00ba posto) della sua storia. Nel 2005-2006 le apparizioni saranno 37 e le segnature 7, e per il Bolton sar\u00e0 un altro 8\u00ba posto. Nel stagione successiva gioca di meno, 30 partite, ma mantiene gli stessi livelli di reti segnandone 8, e per il Bolton sar\u00e0 un'altra qualificazione UEFA con un 7\u00ba posto.\nIl 10 luglio 2013 firma un contratto di due anni con il Preston North End, squadra militante nella League One, la terza divisione inglese.\nIl 4 settembre 2015, all'et\u00e0 di 38 anni, annuncia il suo ritiro dal calcio giocato.\nNazionale.\nVanta 3 presenze nell'Under 21 inglese.\nAll'et\u00e0 di 33 anni \u00e8 stato convocato per la prima volta nella nazionale inglese per la gara valida per le qualificazioni al campionato europeo di calcio 2012 il 12 ottobre 2010 contro il Montenegro. Grazie alla convocazione di Fabio Capello Davies \u00e8 divenuto il pi\u00f9 vecchio debuttante in nazionale inglese degli ultimi 60 anni, dopo Leslie Compton negli anni '50."}
{"id": "1538681", "revid": "599013", "url": "https://it.wikipedia.org/wiki?curid=1538681", "title": "G\u00e9rald Cid", "text": ""}
{"id": "1538684", "revid": "122509790", "url": "https://it.wikipedia.org/wiki?curid=1538684", "title": "Andranik Teymourian", "text": "Di etn\u00eca armena, vanta la singolarit\u00e0 di essere l'unico giocatore cristiano nella rosa della Nazionale di calcio dell'Iran e il primo ad aver preso parte alla fase finale di un campionato mondiale di calcio (nel 2006), 28 anni dopo Andranik Eskandarian."}
{"id": "1538686", "revid": "1935652", "url": "https://it.wikipedia.org/wiki?curid=1538686", "title": "Albino Mensa", "text": "Biografia.\nFiglio di emigranti, nacque a Villa Alicia, in Argentina, il 14 gennaio 1916.\nFormazione e ministero sacerdotale.\nDopo la morte della mamma ritorn\u00f2 a Pinerolo, dove entr\u00f2 nel locale seminario diocesano.\nOrdinato sacerdote il 29 giugno 1939, consegu\u00ec la licenza in Teologia presso la Pontificia Universit\u00e0 Lateranense di Roma. Nella sua vita da sacerdote fu parroco a Pinerolo nella nuova parrocchia \"Cuore Immacolato di Maria\" in borgo San Lazzaro, voluta dal vescovo Gaudenzio Binaschi a compimento di un voto fatto alla Madonna, per la protezione della citt\u00e0 di Pinerolo uscita incolume dalla seconda guerra mondiale, di erigere in suo onore una nuova chiesa. Fu insegnante di diritto canonico presso il seminario di Pinerolo.\nNel 1947 accett\u00f2 la proposta di far ritorno in Argentina ove si prese cura degli emigrati italiani per dieci anni. Fu anche \"Direttore Nazionale delle Opere d'Emigrazione in Argentina\". Rientrato a Pinerolo nel 1957, venne nominato canonico della cattedrale nonch\u00e9 vicario generale della diocesi.\nMinistero episcopale.\nIl 28 marzo 1960 papa Giovanni XXIII lo elesse vescovo di Ivrea. Fece l'ingresso solenne in diocesi il 5 giugno dello stesso anno.\nIl 12 ottobre del 1966, papa Paolo VI lo promosse arcivescovo di Vercelli.\nDal 1966 al 1991 guid\u00f2 l'arcidiocesi e applic\u00f2 le direttive stabilite dal Concilio Vaticano II a cui aveva preso parte.\nNel 1991, per raggiunti limiti di et\u00e0, lasci\u00f2 la guida dell'arcidiocesi all'arcivescovo Tarcisio Bertone.\nMor\u00ec all'alba dell'8 gennaio 1998.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1538687", "revid": "547992", "url": "https://it.wikipedia.org/wiki?curid=1538687", "title": "Giorni e nuvole", "text": "Giorni e nuvole \u00e8 un film del 2007 diretto da Silvio Soldini, regista gi\u00e0 affermato per \"Pane e tulipani\". Il film \u00e8 una meditazione sull'incertezza del lavoro e della stabilit\u00e0 familiare.\nHa esordito il 26 ottobre 2007, dopo aver gi\u00e0 riscosso un buon successo presso la critica all'anteprima alla seconda Festa del Cinema di Roma, dove concorreva nella sezione Premi\u00e8re. Ha ottenuto il 21\u00ba miglior incasso italiano nella stagione 2007/2008 portandosi a casa, alla fine del suo anno di debutto, pi\u00f9 di 3.000.000 di \u20ac.\nPer l'interpretazione in questo film, Margherita Buy ha vinto un David di Donatello, un Nastro d'argento e un Ciak d'oro come migliore attrice protagonista e il premio per la migliore attrice al Festival cinematografico internazionale di Mosca.\nTrama.\nElsa e Michele abitano a Genova, e formano una famiglia benestante. Michele lavora come imprenditore in una ditta affermata e possiede un appartamento di lusso con la moglie Elsa. Lei si \u00e8 appena laureata e sta lavorando, senza stipendio e solo per passione, per riportare alla luce un antico affresco dipinto sul soffitto di una casa nella parte pi\u00f9 antica di Genova. La figlia Alice vive col suo ragazzo, non molto amato dai genitori, ed \u00e8 comproprietaria di un piccolo ristorante in cui lavora.\nUn giorno, la stabilit\u00e0 e la vita agiata di Elsa e Michele vengono sconvolte: il marito spiega alla moglie che ha perso il lavoro ormai da tempo, essendo stato escluso dalla societ\u00e0 dal suo vecchio amico e dal nuovo socio. Da allora, la sua situazione di disoccupazione, che pare all'inizio essere temporanea e risolvibile, non cambia; per questo, la coppia \u00e8 costretta a rinunciare agli agi a cui era abituata, la barca, le cene fuori, poi anche la casa, trasferendosi in un quartiere popolare.\nMentre Elsa, pur a malincuore, sembra reagire, trovando due lavori part-time come telefonista in un \"call center\" e come segretaria, rinunciando alla sua passione per il restauro, Michele non ne \u00e8 capace. Dopo essere stato visto dalla figlia (a cui la gravit\u00e0 della situazione viene inizialmente nascosta) a svolgere il lavoro di \"Pony Express\", rinuncia ai lavoretti temporanei; per un certo periodo trova la solidariet\u00e0 e la collaborazione di due suoi ex dipendenti, che lo aiutano a svolgere piccoli lavori di manutenzione domestica in casa dei vicini per guadagnare qualcosa. Ma quando anche loro trovano un vero lavoro, Michele sprofonda nella depressione e nell'apatia, tanto da arrivare ad allontanarsi dalla figlia e dalla moglie.\nIl film si conclude in maniera ambigua, mostrando le diverse strade che la vita ha preso per Elsa e Michele, ma anche lasciando intravedere un barlume di speranza sulla loro possibilit\u00e0 di risollevarsi, economicamente e soprattutto come coppia."}
{"id": "1538688", "revid": "1772325", "url": "https://it.wikipedia.org/wiki?curid=1538688", "title": "Blue Ensign", "text": "La Blue Ensign (in italiano \"Insegna Blu\") \u00e8 una bandiera usata da certe organizzazioni e territori strettamente legati al Regno Unito, ma anche da stati indipendenti che in passato furono colonie britanniche. Viene utilizzata sia semplice, sia con l'aggiunta di stemmi o emblemi.\nLa Blue Ensign apparve intorno al XVII secolo con la croce di San Giorgio nel cantone in alto a sinistra su sfondo blu.\nL'evoluzione della Blue Ensign segu\u00ec direttamente quella dell'Union Flag.\nInfatti l'atto di unione del 1707 che un\u00ec il regno d'Inghilterra (che comprendeva il principato del Galles) con quello di Scozia formando il Regno di Gran Bretagna, port\u00f2 alla luce la nuova \"Blue Ensign\" con l'Union Flag storica nel cantone .\nCon il successivo atto di unione del 1800, il Regno di Gran Bretagna si un\u00ec al Regno d'Irlanda e la croce di San Patrizio fu aggiunta alla Union Flag e di conseguenza si modific\u00f2 definitivamente anche la Blue Ensign.\nAnticamente la Blue Ensign era la bandiera del Blue Squadron della Royal Navy, la squadra di retroguardia della marina britannica; ad essa si affiancavano la Red Ensign, della squadra di avanguardia e la White Ensign, della squadra di centro. Con la riorganizzazione della marina britannica nel 1864 la Blue Ensign venne assegnata alla navi della riserva navale mentre la Red Ensign venne usata dalle navi mercantili. La White Ensign viene invece utilizzata esclusivamente dalla marina da guerra (le cui navi hanno come prefisso \"HMS\" (\"His Majesty's Ship\" o \"Her Majesty's Ship\" a seconda che il sovrano sia un re o una regina)), e dal Royal Yacht Squadron.\nBandiere di Stati che utilizzano la Blue Ensign.\nNe fanno parte:"}
{"id": "1538689", "revid": "339392", "url": "https://it.wikipedia.org/wiki?curid=1538689", "title": "Ferrovia Roccasecca-Avezzano", "text": ""}
{"id": "1538693", "revid": "123783553", "url": "https://it.wikipedia.org/wiki?curid=1538693", "title": "Capranica Prenestina", "text": "Capranica Prenestina \u00e8 un comune italiano di 309 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl comune sorge sulla dorsale dei Monti Prenestini che raggiungono e superano i 1\u00a0200 m con il Monte Guadagnolo a est di Roma, dove \u00e8 posta l'omonima frazione di Guadagnolo che rappresenta il centro abitato non comunale pi\u00f9 alto del Lazio.\nNel territorio comunale si trova anche il monte Cerella che, con i suoi 1\u00a0203 m, \u00e8 la seconda vetta dei monti Prenestini.\nIl territorio \u00e8 in gran parte montano e ricoperto di boschi e vi scorre il fiume Sacco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 38 persone (10,83%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nMusei.\nNei limiti amministrativi comunali troviamo il Santuario della Mentorella che fu meta pi\u00f9 volte di san Giovanni Paolo II.\nIl film Vacanze per un massacro \u00e8 stato girato in parte in questo luogo.\nAmministrazione.\nNel 1872 \"Capranica\" cambia denominazione in Capranica Prenestina."}
{"id": "1538694", "revid": "83549", "url": "https://it.wikipedia.org/wiki?curid=1538694", "title": "Cellule parietali", "text": ""}
{"id": "1538695", "revid": "120447650", "url": "https://it.wikipedia.org/wiki?curid=1538695", "title": "Danny Guthrie", "text": ""}
{"id": "1538700", "revid": "599013", "url": "https://it.wikipedia.org/wiki?curid=1538700", "title": "Mikel Alonso", "text": "Biografia.\n\u00c8 il fratello maggiore di Xabi Alonso e figlio di Miguel \u00c1ngel Alonso.\nCarriera.\nHa giocato nella prima divisione spagnola."}
{"id": "1538706", "revid": "144796", "url": "https://it.wikipedia.org/wiki?curid=1538706", "title": "Sigismund III von Schrattenbach", "text": "Biografia.\nSigismund proveniva da un'antica famiglia nobile che nel XV secolo era migrata dalla Franconia nella marca di Stiria, ed era figlio del conte Otto Heinrich von Schrattenbach e della contessa Maria Theresia von Wildenstein.\nDopo aver iniziato gli studi a Salisburgo, Schrattenbach si trasfer\u00ec a Roma per laurearsi in teologia. Venne ordinato sacerdote a 25 anni, il 10 gennaio 1723. Nel 1733 entr\u00f2 a far parte del capitolo della cattedrale di Salisburgo. Alla morte dell'arcivescovo Jakob Ernst von Liechtenstein-Kastelkorn Schrattenbach, nel 1747, divenne governatore della fortezza di Hohenwerfen.\nIl suo operato venne ricordato come serio, determinato e gestito molto abilmente anche sotto l'aspetto diplomatico.\nAlla morte dell'arcivescovo Andreas Jakob von Dietrichstein nel 1753 il capitolo della cattedrale lo elesse a suo successore sulla cattedra arcivescovile. All'elezione, i contrari furono 13 contro i 50 favorevoli alla sua elezione. Durante il suo operato si valse della collaborazione di elementi di rilievo per l'epoca quali il conte Joseph Maria von Thun und Hohenstein, vescovo di Gurk.\nTra il 1764 ed il 1767 fece costruire la \"Sigmundstor\", una delle porte della citt\u00e0 vecchia, ampia 131 metri.\nMecenate delle arti, ebbe al proprio servizio a corte Leopold Mozart prima e suo figlio Wolfgang Amadeus successivamente come direttori della cappella del duomo della citt\u00e0. Tra i suoi maestri di cappella si ricorda anche Johann Michael Haydn, il quale compose per l'arcivescovo defunto nel dicembre del 1771 il celebre requiem in do minore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1538707", "revid": "290948", "url": "https://it.wikipedia.org/wiki?curid=1538707", "title": "BS PAS 99", "text": "Il BS PAS 99 \u00e8 una specifica (un documento normativo volontario che fissa requisiti) del British Standard Institution (BSI) che contiene apposite linea guida (indicazioni per la corretta applicazione ed interpretazione dei requisiti) riguardanti i requisiti comuni da applicare ai sistemi di gestione nell'ottica di svolgere una gestione integrata di tali sistemi di gestione. In particolare integra le varie norme prendendo da tutte il requisito pi\u00f9 restrittivo.\nIl nome completo della norma \u00e8 BSI PAS 99:\"Specification of common management system requirements as a framework for integration\", dove \"PAS\" sta per \"Publicly Available Specification\", che \u00e8 il primo passo per la definizione di una norma.\nContenuti.\nLa specifica rappresenta un vero e proprio \"metamodello\" da applicare nel momento in cui le organizzazioni ricercano l'integrazione tra molteplici standard.\nDefinisce regole ed indicazioni su come pu\u00f2 o deve essere impostato un sistema di gestione indipendentemente dall'oggetto/obiettivo del sistema (per esempio produrre prodotti conformi o rispettare l'ambiente) e dalla struttura o forma giuridica dell'organizzazione. \nServe a tutte le organizzazioni che applicano almeno due sistemi (per esempio ISO 9001 e ISO 14001) per cercare i punti comuni, oppure per applicare quei modelli che non hanno un sistema gestionale formalizzato, per esempio in Italia alle regole in materia di privacy, responsabilit\u00e0 delle imprese in sede penale, codici di condotta o associativi. \n\u00c8 una norma utile inoltre a chiarire alcuni aspetti terminologici, per esempio: \"aspetto\", \"impatto\" (positivo e negativo), \"parte interessata\" (la nuova ISO 9004 approfondir\u00e0 molto l'argomento), \"sistema di gestione\".\nI requisiti della PAS 99 sono quelli considerati comuni a tutti gli standard sui sistemi gestionali o quelli considerabili essenziali in ogni sistema di gestione.\nStruttura.\nLa norma \u00e8 strutturata in questo modo: dopo un'introduzione basata sullo standard ISO (ambito, riferimenti e termini), si passa ai requisiti normativi che, basandosi sul noto ciclo di Deming (\"Plan-Do-Check-Act\"), sono divisi nelle seguenti aree/domini:\nNell'appendice A si trova una descrizione delle conoscenze necessarie e una guida all'utilizzo di questa specifica. Nell'appendice B si trovano i \u201c\"common requirements\"\u201d (requisiti comuni) che permettono il confronto tra i requisiti della PAS 99 e quelli corrispondenti della ISO 9001, ISO 18001 e ISO 14001 mediante l'utilizzo di una tabella."}
{"id": "1538708", "revid": "767487", "url": "https://it.wikipedia.org/wiki?curid=1538708", "title": "Rid of Me", "text": "Rid of Me \u00e8 il secondo album in studio di PJ Harvey, pubblicato dalla Island Records nel 1993 e prodotto da Steve Albini.\nSorprendentemente, \"Rid of Me\" ha ottenuto un buon riscontro di pubblico, entrando nelle classifiche di vendita britanniche al terzo posto e divenendo rapidamente disco d'argento, mentre al 2005 \u00e8 stata stimata negli Stati Uniti la vendita di 210.000 copie. Quanto al riscontro di critica, \u00e8 stato molto ben accolto, con la candidatura nel 1993 al Mercury Music Prize e recensioni entusiastiche da parte di prestigiose riviste musicali quali Melody Maker, The Village Voice e Spin (quest'ultima assegn\u00f2 al disco un'eccezionale valutazione di 10/10).\nCopertina.\nLa copertina dell'album raffigura Polly Jean Harvey a mezzo busto, svestita, mentre scuote i capelli bagnati in aria. Si tratta di una fotografia dell'amica e fotografa Maria Mochnacz, scattata nel bagno della sua casa di Bristol nel 1993. Data la ridotta grandezza della stanza, Mochnacz dovette posizionare la macchina fotografica molto vicina alla parete di fronte alla cantautrice, impedendo cos\u00ec di vedere attraverso il mirino. Lo scatto fu effettuato al buio, solo con l'illuminazione del flash.\nQuando la foto fu mostrata ai discografici della Island Records, le fu proposto di eliminare imperfezioni come le gocce sul muro e il ramo della pianta. La fotografa protest\u00f2 dicendo: \u00abSi suppone che debba essere cos\u00ec, \u00e8 parte della fotografia.\u00bb\nFormazione.\nCollaboratori tecnici.\nRegistrato e missato ai Pachyderm Recording Studio di Cannon Falls, in Minnesota."}
{"id": "1538710", "revid": "373458", "url": "https://it.wikipedia.org/wiki?curid=1538710", "title": "Ricardo Vaz T\u00ea", "text": "Carriera.\nClub.\nHa complessivamente totalizzato 58 presenze e 3 reti in Premier League nelle file del Bolton, e ha militato nelle varie nazionali giovanili, fino all'Under-21. Nella Coppa UEFA 2005-2006 ha realizzato la rete del pareggio contro i suoi connazionali del Vit\u00f3ria Sport Clube, decisiva per il superamento da parte degli inglesi della fase a gironi. Un grave infortunio ne ha limitato di molto l'utilizzo nelle stagioni successive, tant'\u00e8 che dal 2007 ha collezionato solo 7 presenze.\nIl 30 giugno 2010 passa alla squadra greca del Pani\u00f3nios, ma a febbraio 2011 si trasferisce al club scozzese dell'Hibernian, firmando un contratto annuale. Il 5 agosto 2011 passa al Barnsley. Il 31 gennaio 2012 passa al West Ham per sole 500.000 sterline. Segna ben 10 reti nel finale di stagione in 15 presenze, pi\u00f9 2 reti in 3 presenze in altre competizioni. Mette a segno il gol della vittoria all' 87' minuto nella vittoria per 2-1 contro il Blackpool nella finale playoff 2012 della Football League Championship.\nStatistiche.\nPresenze e reti nei club.\n\"Statistiche aggiornate al 21 gennaio 2017.\""}
{"id": "1538714", "revid": "599013", "url": "https://it.wikipedia.org/wiki?curid=1538714", "title": "Ali Al-Habsi", "text": "Biografia.\nPossiede origini tanzaniane, da parte del padre. Musulmano praticante, prima di dedicarsi all'attivit\u00e0 professionistica, alternava gli allenamenti ai turni di servizio all'aeroporto di Mascate, dove lavorava come pompiere.\nCaratteristiche tecniche.\nIn possesso di discreti riflessi, e avezzo a respingere i calci di rigore, interpreta il proprio ruolo in maniera moderna; non limita il proprio raggio d'azione all'area di rigore, ma agisce da libero aggiunto, costruendo il gioco dalle retrovie.\nCarriera.\nClub.\nMuove i suoi primi passi nel proprio paese di origine, salvo poi essere notato da John Burridge - ex portiere inglese, e preparatore dei portieri della nazionale dell'Oman all'epoca - con cui si sposter\u00e0 in Norvegia, al Lyn Oslo.\nDopo aver trascorso cinque anni al Bolton da riserva alle spalle di J\u00e4\u00e4skel\u00e4inen, nel 2010 passa in prestito al Wigan. Il 4 luglio 2011 - alla luce delle ottime prestazioni fornite - viene tesserato a titolo definitivo dai \"Latics\", con cui firma un quadriennale. Con l'arrivo di Joel Robles tra i pali, perde il posto da titolare a favore di quest'ultimo. Il 31 ottobre 2014 passa in prestito per un mese al Brighton &amp; Hove, per sopperire all'assenza di Stockdale per infortunio.\nIl 14 luglio 2015 passa a parametro zero al Reading, legandosi ai \"Royals\" per due stagioni. Il 17 luglio 2017 lascia l'Inghilterra dopo 11 anni, firmando un triennale con l'Al-Hilal, in Arabia Saudita.\nIl 29 agosto 2019 torna in Inghilterra, accordandosi per una stagione con il . Il 21 agosto 2020 annuncia il proprio ritiro.\nNazionale.\nEsordisce con la selezione omanita il 20 febbraio 2001 contro la Finlandia in amichevole. Si ritira dalla nazionale - con cui ha vinto un'edizione della Coppa delle Nazioni del Golfo - il 5 gennaio 2020, dopo aver collezionato 135 presenze.\nStatistiche.\nPresenze e reti nei club.\n\"Statistiche aggiornate al 21 agosto 2020.\""}
{"id": "1538722", "revid": "92723", "url": "https://it.wikipedia.org/wiki?curid=1538722", "title": "\u013dubom\u00edr Michal\u00edk", "text": "Carriera.\nClub.\nComincia la sua carriera professionistica nel 2005 a 22 anni nel Football Club Senec, squadra militante nella seconda divisione nazionale. Nel 2006 l'FC Senec viene promosso nella Corgo\u0148 Liga e arriva sesto nella prima parte del campionato, potendo giocare gli spareggi per lo scudetto.\nNel 2007 Michal\u00edk passa agli inglesi del Bolton dove gioca poco, quindi viene girato in prestito al Leeds United dove gioca 7 incontri di Football League One e segna una rete.\nNel 2008 viene acquistato definitivamente dal Leeds, che lo mantiene costantemente in campo fino al 2010, quando viene girato in prestito al Carlisle United.\nNazionale.\nEntra in Nazionale nel 2007."}
{"id": "1538727", "revid": "1305772", "url": "https://it.wikipedia.org/wiki?curid=1538727", "title": "Wrangel", "text": ""}
{"id": "1538734", "revid": "767487", "url": "https://it.wikipedia.org/wiki?curid=1538734", "title": "Zolt\u00e1n Hars\u00e1nyi", "text": "Carriera.\nHa giocato con il Senec in massima serie nella stagione 2006-2007. Ha giocato in patria, in Inghilterra, in Iran e in Ungheria."}
{"id": "1538736", "revid": "729019", "url": "https://it.wikipedia.org/wiki?curid=1538736", "title": "Campagne suebo-sarmatiche di Domiziano", "text": "Le campagne suebo-sarmatiche di Domiziano furono combattute al tempo dell'imperatore Domiziano e poi Nerva, da parte dell'Impero romano con le vicine popolazioni suebe di Marcomanni e Quadi, alleatesi con i sarmati Iazigi della piana del fiume Tibisco, tra l'89 ed il 97 nel corso di tre fasi.\nContesto storico.\nL'impero dei Flavi era cominciato quindici anni prima con Vespasiano. A questi era succeduto il figlio maggiore, Tito, morto prematuramente nell'81, e poi il fratello minore, Domiziano. Quest'ultimo adott\u00f2 una politica estera estremamente aggressiva soprattutto in Occidente, cominciando tutta una serie di guerre lungo i confini imperiali, evidentemente per renderne pi\u00f9 sicure le sue frontiere, ma anche alla ricerca di glorie militari.\nNell'83, infatti, venne condotta una campagna militare contro la popolazione germanica dei Catti per la conquista dei monti Taunus e dei cosiddetti \"Agri decumati\". Lo stesso anno fu lanciata un'offensiva in Britannia per la conquista della parte settentrionale dell'Isola contro il popolo dei Caledoni. E sempre in questi anni, il popolo dei Nasamoni, lungo il confine della provincia dell'Africa proconsolare, fu completamente annientato, perch\u00e9 non costituisse pi\u00f9 un problema lungo questa frontiera meridionale. Nell'85 cominci\u00f2 una difficile guerra contro i Daci di Decebalo che dur\u00f2 fino agli inizi dell'89 e che lasci\u00f2 sostanzialmente gli equilibri lungo il basso corso del Danubio invariati, rimandando il problema a Traiano.\nPreludio alla guerra (89).\nIl \"casus belli\" fu che n\u00e9 Marcomanni, n\u00e9 Quadi avevano inviato aiuti ai Romani nel corso della guerra contro i Daci di Decebalo, in base ad un trattato di alleanza rinnovato negli anni fin dall'epoca di Maroboduo e Tiberio del 6. Ci\u00f2 aveva provocato l'ira di Domiziano che, muovendo dalla frontiera renana, nella primavera dell'89 arriv\u00f2 in Pannonia e dopo aver messo a morte i membri di un'ambasceria germanica venuta a porgere le scuse ufficiali ed a chiedere la grazia (la seconda che essi mandavano), mosse loro guerra da Carnuntum: era l'inizio della prima fase della guerra Suebo-Sarmatica.\nLa spedizione contro le popolazioni suebiche fu certamente un errore strategico, poich\u00e9 Domiziano dovette abbandonare il fronte dacico, in una situazione assai favorevole dopo la recente vittoria ottenuta a Tapae su Decebalo (dell'88), ed accontentarsi di una pace poco favorevole a Roma, che costringeva l'Impero romano a rimandarne la conquista a data futura. Potrebbe anche essere letto, considerando le scarse informazioni che abbiamo, come un attacco preventivo da parte dell'imperatore contro le popolazioni suebe, che si stavano preparando ad un'invasione dei territori della vicina e ricca provincia romana di Pannonia.\nForze in campo.\nDomiziano riusc\u00ec a schierare un esercito composto da numerose legioni danubiane, oltre ad unit\u00e0 ausiliarie e a \"vexillationes\" legionarie:\nIl totale delle forze messe in campo dall'impero romano potrebbe essersi aggirato attorno ai 120.000 armati, di cui 60.000 legionari e 60.000 ausiliari.\nNel corso di questi anni di guerra, il medio corso del Danubio fu potenziato con nuove legioni, con la conseguente aperture di nuove fortezze legionarie a Vindobona, Brigetio ed Aquincum.\nGuerra.\nPrima fase: 89.\nLa campagna fu condotta in territorio barbaro a nord della fortezza legionaria di Carnuntum. Furono attaccati gli insediamenti germani limitrofi al Danubio, in Moravia e forse anche in Slovacchia, ma l'esito della prima campagna fu disastroso per i Romani, tanto che sembra siano stati sconfitti pesantemente dalle popolazioni dei Marcomanni. Un'iscrizione sembrerebbe, invece, testimoniare anche alcuni successi romani contro Marcomanni, Quadi e Sarmati (Iazigi) in questo periodo.\nForti di questo successo iniziale, costrinsero Domiziano a terminare la guerra dacica ed stipulare un frettoloso patto di alleanza con Decebalo, per evitare di essere attaccato contemporaneamente da pi\u00f9 fronti.\nSeconda fase: 92.\nLa guerra suebo-sarmatica ebbe una seconda fase. Sembra, infatti, che Domiziano nel corso dei due anni antecedenti questa nuova campagna abbia tentato di isolare le due trib\u00f9 suebe, cercando alleanze nei vicini settentrionali dei Lugi e dei Semnoni.\nCi\u00f2 per\u00f2 provoc\u00f2 un'immediata reazione tra i Quadi, che a loro volta cercarono alleanze con i vicini sarmati Iazigi, tanto da prepararsi ad attraversare il Danubio ghiacciato al principio del 92.\nIn questa nuova fase il quartier generale fu spostato molto probabilmente presso la fortezza legionaria di Aquincum, mentre il territorio degli scontri fu la piana ungherese del Tibisco e la Slovacchia orientale dei Quadi. A capo di un esercito composto da ben nove legioni, comprese alcune vexillationes, fu posto un certo Lucio Tario Rufo, il quale non sembra abbia raccolto significativi successi, considerando che un'intera legione fu distrutta dagli Iazigi. Si trattava molto probabilmente della legio V Alaudae, pi\u00f9 che della legio XXI Rapax, come sostiene il Parker.\nTerza fase: 95?-97.\nNella terza ed ultima fase, le armate romane, sotto l'alto comando del futuro imperatore Traiano, condussero una massiccia offensiva contro gli Iazigi della Sarmatia e le popolazioni suebe della Marcomannia. Quadi, Marcomanni e Iazigi alla fine di tre anni di duri e sanguinosi scontri si arresero, come sembra testimoniare l'Arco di Benevento, oltre a due iscrizioni del periodo:\nA Traiano questi successi meritarono un trionfo, il titolo di \"Germanicus\" e l'adozione da parte di Nerva (97).\nConseguenze.\nLe reazioni immediate.\nL'imperatore Domiziano non fu in grado di portare a termine la guerra poich\u00e9 fu ucciso nel 96. La guerra fu invece conclusa da uno dei suoi generali, il futuro imperatore Traiano, il quale per i successi ottenuti contro le popolazioni suebe fu insignito del titolo di \"Germanicus\", a cui segu\u00ec a breve l'adozione al trono da parte di Nerva, nell'ottobre del 97.\nL'impatto sulla storia.\nAl problema suebico si cerc\u00f2 rimedio durante il regno di Adriano con una nuova fase di guerra, quando lungo il fronte pannonico fu inviato l'erede designato Lucio Elio Cesare, negli anni 136-138.\nPer i successivi quarant'anni Quadi e Marcomanni regnarono in pace, ma con l'inverno del 166/167 ci fu una prima avvisaglia di quello che di l\u00ec a poco si sarebbe rivelato un'autentica invasione germanica, come da ormai tre secoli non si era pi\u00f9 vista (dai tempi delle guerre di Gaio Mario contro Cimbri e Teutoni). Nel 170, infatti, un'orda di ben 12 trib\u00f9 germaniche invase l'impero fino a toccare i territori nord-orientali dell'Italia, con la distruzione di Oderzo e l'assedio di Aquileia. Era l'inizio delle guerre marcomanniche durate fino al 188, che costrinsero l'imperatore Marco Aurelio a considerare l'ipotesi di occuparne gli stessi territori, facendo della Marcomannia e della Sarmatia due nuove province imperiali.\nIl fatto, per\u00f2, che questo imperatore sia morto nel 180 e che la guerra successiva non fu portata a termine dal figlio Commodo, lasci\u00f2 incompleto il disegno strategico di Roma che prevedeva lo spostamente in avanti del limes, inglobando l'intera area a sud dei Carpazi, in una linea ipotetica che da Vindobona congiungesse Troesmis."}
{"id": "1538738", "revid": "164044", "url": "https://it.wikipedia.org/wiki?curid=1538738", "title": "Ali Al Habsi", "text": ""}
{"id": "1538754", "revid": "69794", "url": "https://it.wikipedia.org/wiki?curid=1538754", "title": "Campionato mondiale femminile di pallacanestro", "text": ""}
{"id": "1538755", "revid": "125872763", "url": "https://it.wikipedia.org/wiki?curid=1538755", "title": "Viella", "text": " \nLa viella (anche \"fidula\", \"vi\u00e8le o\" \"vielle\") \u00e8 uno strumento musicale a corde strofinate del Medioevo. \nIn un'accezione pi\u00f9 ampia, con il termine \"viella\" (o il suo sinonimo \"fidula\", o, ancora, liuto ad arco) si indica una famiglia di cordofoni a corde sfregate, simili a quello europeo e diffusi in varie parti del mondo, quali l'Asia orientale (per esempio, il cinese erhu), o il mondo arabo-islamico (per esempio, il rebab).\nStoria.\nGeronimo di Moravia, domenicano vissuto nel XIII secolo, diede una descrizione dettagliata della viella dei suoi tempi, che era a cinque corde. Ma prima di quell'epoca, da alcune rappresentazioni pittoriche pervenuteci, la viella aveva quattro corde; cos\u00ec afferma Fran\u00e7ois-Joseph F\u00e9tis che nelle \"Recherches historiques et critiques sur l'origine et les transformations des instruments \u00e0 archet\" (1856). Martin Gerbert (1774) afferma che il numero delle corde era facoltativo e andava da tre a cinque nel periodo fra l'XI e il XIII secolo, epoca in cui venne modificato il numero di cinque corde.\nC'\u00e8 un capitello nella cattedrale di Jaca (1080 ca.), che raffigura il re Davide che suona una viella sul suo trono insieme ad altri musicisti.\nSu un capitello del portico della chiesa abbaziale di V\u00e9zelay, si vede un menestrello che porta al fianco una viella con quattro corde unite a due a due. \nSul portale occidentale della Cattedrale di Chartres (circa 1140) \u00e8 scolpito un personaggio che suona la viella a cinque corde. \nUn'altra viella si trova raffigurata sulla facciata della casa dei musicisti di Reims ed \u00e8 a tre corde.\nLa viella fu usata fino al XV secolo (epoca in cui \u00e8 raffigurata in grande dettaglio, fra l'altro, in numerose tavole di Hans Memling e in un celebre polittico di Jan van Eyck). Nel XVI secolo fu soppiantata da altri strumenti ad arco, particolarmente dalla famiglia delle viole da gamba, ma lo schema di uno strumento accordato per quinte e senza tasti fu ripreso nelle viole da braccio (violino, viola e violoncello).\nLa voce latina \"fidula\" ha dato origine al termine inglese \"fiddle\", tuttora sinonimo di violino o cordofono da braccio in genere.\nNell'iconografia la viella appare impiegata sia da strumentisti di corte (menestrelli) sia da gruppi di angeli che suonano e cantano nei dipinti e da chierici: \u00e8 quindi verosimile che fosse impiegata sia nella musica profana che in quella sacra. Nei manoscritti medievali non \u00e8 mai specificato se una parte debba essere eseguita vocalmente o con uno strumento, ma le testimonianze di Hieronymus de Moravia e di Johannes de Grocheio suggeriscono che i chierici che sapevano suonare la viella fossero tutt'altro che rari. La sua estensione la rende particolarmente adatta ad eseguire le voci gravi (\"tenor\" e \"contratenor\") delle composizioni polifoniche. Numerose immagini pittoriche e scultoree mostrano vielle di grandi dimensioni che dovevano essere appoggiate sulla spalla destra, anzich\u00e9 sulla sinistra, per permettere alla mano sinistra di raggiungere l'estremit\u00e0 della tastiera.\nSecondo lo studio compiuto da Lionel Dieu sulle sculture romaniche in area francese, le diverse forme di viella si possono classificare come segue: \nQueste quattro tipologie, nell'ordine, corrispondono all'evoluzione dello strumento nel tempo, ma le forme pi\u00f9 arcaiche coesisono con le forme pi\u00f9 sviluppate, ancora alla fine del XII secolo."}
{"id": "1538756", "revid": "1705454", "url": "https://it.wikipedia.org/wiki?curid=1538756", "title": "Pajov\u00eb", "text": " \nPajov\u00eb \u00e8 una frazione del comune di Peqin in Albania (prefettura di Elbasan).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gjocaj, Karin\u00eb, P\u00ebrparim e Shez\u00eb a costituire la municipalit\u00e0 di Peqin.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "1538759", "revid": "125348724", "url": "https://it.wikipedia.org/wiki?curid=1538759", "title": "Julio C\u00e9sar Dely Vald\u00e9s", "text": "Anche i fratelli Jorge (suo gemello) e Armando (scomparso nel 2004) sono stati calciatori professionisti.\nCaratteristiche tecniche.\nGiocatore.\nDa giocatore era potente e molto efficace in area di rigore; ambidestro, possedeva grandi doti acrobatiche ed era un ottimo colpitore di testa; era dotato di un buono scatto su brevi distanze. Lu\u00eds Oliveira, suo ex compagno di squadra, lo ha descritto come \"una punta completa, forte fisicamente, dotato di una grande tecnica e fortissimo nel colpo di testa\". In Uruguay era soprannominato 'Manteca' (letteralmente, burro), perch\u00e9 liquefaceva le difese avversarie con le sue giocate, cos\u00ec come il calore scioglie il burro; era conosciuto anche col soprannome di 'Panagol'.\nCarriera.\nGiocatore.\nClub.\nDopo aver iniziato a giocare a calcio in alcune formazioni minori panamensi, si trasfer\u00ec in Argentina, al Deportivo Paraguayo, e l\u00ec si rivel\u00f2 come goleador, segnando 28 reti in 33 incontri. Le sue gesta non passarono inosservate: Roberto Recalt, presidente del Nacional Montevideo, ne rimase colpito leggendo la rivista \"Solo futbol\" e decise di ingaggiarlo. Con la maglia del Nacional mise a segno complessivamente oltre cento reti, vincendo il titolo nazionale nel 1992: nella stessa squadra, in quel periodo (solo nella prima stagione, il 1989-1990), militava anche il bomber uruguaiano Daniel Fonseca.\nIn Italia Dely Vald\u00e9s giunse nel 1993, grazie al Cagliari: la squadra sarda lo acquist\u00f2 per due miliardi e mezzo di lire, garantendogli uno stipendio di 350 milioni di lire all'anno; in precedenza era stato accostato ad Atalanta e Olympique Marsiglia. Con la squadra sarda Dely Vald\u00e9s gioc\u00f2 per due stagioni, segnando 25 gol in partite ufficiali. Realizz\u00f2 una doppietta, di testa, al suo esordio in Serie A, in una sconfitta per 5-2 contro l'Atalanta; in quello stesso match, sulla panchina orobica, debuttava nella massima serie Francesco Guidolin. Con la maglia rossobl\u00f9 il giocatore panamense segn\u00f2 anche una tripletta in un match di campionato contro la ; tale gara si gioc\u00f2 al Sant'Elia di sabato, anzich\u00e9 di domenica, in vista del successivo impegno infrasettimanale tra Inter e Cagliari, semifinale di ritorno di Coppa UEFA. Nell'annata 1993-1994 fu il migliore marcatore del Cagliari con 17 reti, di cui 13 in campionato.\nConclusa l'esperienza sarda, nel 1995 l'attaccante colonense si trasfer\u00ec in Francia, al Paris Saint-Germain, dove rimase per due stagioni, vincendo una Coppa delle Coppe e una Supercoppa di Francia. Nella sua prima stagione a Parigi le reti in campionato furono 15 (una ogni 158 minuti giocati); nella seconda stagione con la casacca parigina, i gol furono solo 8 (uno ogni 187 minuti giocati). Al PSG ebbe come compagni di squadra giocatori di grande talento quali i brasiliani Leonardo e Ra\u00ed.\nDopo la Francia, fu la volta della Spagna: nel 2000 il centravanti centroamericano approd\u00f2 al Real Oviedo. Con gli asturiani and\u00f2 a bersaglio per 39 volte in 103 partite (con una media, quindi, di 0,38 gol a partita). In seguito indoss\u00f2 la maglia del neopromosso Malaga, facendo coppia, in attacco, con un altro ex giocatore del Cagliari, Dar\u00edo Silva, con il quale formava un tandem noto come la \"Doble D\". Nelle sue tre stagioni in Andalusia fece registrare il record di reti (38) segnate da un giocatore del M\u00e1laga in Primera Divisi\u00f3n. In particolare, nella stagione 2002-2003, il panamense infil\u00f2 nelle reti avversarie 21 palloni: 10 in Primera Divisi\u00f3n (Spagna), 5 in Intertoto, 5 in Coppa UEFA (fra cui una doppietta contro il Leeds United, ad Elland Road) e 1 in Coppa del Re.\nNel 2003 torn\u00f2 in Uruguay per reindossare la maglia del Nacional; nel 2004 si spost\u00f2 a Panama, vincendo, appena rimpatriato, due titoli nazionali (di Apertura e di Clausura) con la squadra colonense dell'Arabe Unido. Si ritir\u00f2 dal calcio giocato alla soglia dei quarant'anni d'et\u00e0, nel 2006.\nNazionale.\nPartecip\u00f2 alla Gold Cup del 2005 arrivando al secondo posto e alle qualificazioni mondiali dal 1990 al 2006 senza mai riuscire a giocare un mondiale. Con la maglia della nazionale panamense sigl\u00f2 ben 22 reti in 32 incontri.\nAllenatore.\nTerminata la carriera di giocatore, intraprende quella di allenatore nelle nazionali giovanili del suo paese, occupandosi dell'Under-17 e dell'Under-20. Dal 1\u00ba agosto 2008 \u00e8 assistente Antonio Tapia nel Malaga; con l'arrivo del nuovo proprietario del club, il 16 giugno 2010 \u00e8 sollevato dall'incarico. Il 14 settembre 2010 annuncia a un'emittente televisiva panamense di aver accettato l'incarico di allenatore della nazionale del suo paese. Lascia il ruolo il 29 ottobre 2013, in seguito alla mancata qualificazione al . Alla fine del 2014 accetta di guidare il Deportivo \u00c1guila, nel massimo campionato di El Salvador; l'esperienza come allenatore degli \"emplumados\" si conclude nel maggio del 2015.\nNel febbraio 2017 ritorna a Malaga, dove aveva gi\u00e0 militato per tre stagioni da giocatore e con una parentesi da vice nove anni prima, e fino al termine della stagione allena l'Under-19 del club andaluso. Viene poi richiamato nel gennaio 2018 per il ruolo di allenatore dell'Atl\u00e9tico Malague\u00f1o, la seconda squadra del club, militante in Segunda Divisi\u00f3n, ma viene esonerato all'inizio del campionato successivo, dopo aver subito 7 sconfitte in 7 partite."}
{"id": "1538764", "revid": "1543377", "url": "https://it.wikipedia.org/wiki?curid=1538764", "title": "Giomici", "text": "Giomici (\"Gi\u00f2mici\") \u00e8 una frazione del comune di Valfabbrica (PG).\nSecondo i dati del censimento Istat 2001 , il paese era abitato da 6 abitanti.\nEsso consiste, fondamentalmente, del castello omonimo, che si trova a 567 , e di poche abitazioni (case coloniche) circostanti. \u00c8 localizzato sulle colline tra Valfabbrica e Casacastalda e si affaccia sulla valle del fiume Chiascio, proprio sopra dove dovrebbe svilupparsi il lago artificiale generato dalla diga di Valfabbrica.\nStoria.\nIl nome sembra derivare da un nobile tedesco, Glomisso, arrivato in Umbria nell'XI secolo come vassallo di Ottone III di Sassonia e primo signore del castello. Il nome si \u00e8 poi trasformato in Glomisci, Giomisci e, infine, Giomici. In seguito appartenne ai conti Suppolini e poi ai longobardi conti di Coccorano.\nPer la sua posizione strategica fu conteso tra Assisi e Gubbio, fino a quando Federico Barbarossa lo sottomise prima, nel 1160, alla citt\u00e0 di san Francesco e poi, nel 1163, alla citt\u00e0 dei Ceri. Fino al 1217 cos\u00ec rimase, quando entr\u00f2 legalmente nella sfera d'influenza di Perugia, grazie al podest\u00e0 Pandolfo di Figura, anche se di fatto Gubbio vi continuava ad inviare le sue truppe.\nVi fu dunque un periodo di dominio da parte dei conti Bigazzini di Coccorano e poi pass\u00f2 ai Gabrielli di Gubbio, che lo mantennero per diverse centinaia di anni. La giurisdizione invece pass\u00f2 per un po' ad Assisi ma poi ritorn\u00f2 sempre a Gubbio.\nNel 1419, un'incursione di Braccio da Montone ne danneggi\u00f2 le mura.\nDurante il Rinascimento, per quasi 250 anni, costituiva il confine meridionale del Ducato di Montefeltro, sotto cui ricadeva Gubbio. Nel XVIII secolo il castello divenne propriet\u00e0 dei Vagni, facoltosa famiglia locale, che tuttora ne possiede una parte.\nNel 1873, date le cattive condizioni delle strade di collegamento, gli abitanti minacciarono il comune di Gubbio, qualora non avesse provveduto, di passare ad altro comune. Tale passaggio avvenne effettivamente dopo oltre cinquant'anni: con Regio Decreto 14 gennaio 1929 n. 82, la frazione di Giomici fu assegnata al territorio del Comune di Valfabbrica.\nIeri e oggi.\nPrima del progressivo spopolamento del castello e del comprensorio circostante, culminato negli anni '70, a Giomici sono stati attivi vari servizi di pubblica utilit\u00e0 ed esercizi commerciali, i cui edifici sono tuttora agevolmente riconoscibili. \nEconomia.\nLa principale attivit\u00e0 economica della zona \u00e8 quella legata all'agriturismo, dato che il castello \u00e8 diventato una residenza d'epoca. Nel territorio circostante \u00e8 invece sviluppata l'agricoltura e la zootecnia."}
{"id": "1538771", "revid": "599013", "url": "https://it.wikipedia.org/wiki?curid=1538771", "title": "Gpm", "text": ""}
{"id": "1538776", "revid": "84184", "url": "https://it.wikipedia.org/wiki?curid=1538776", "title": "Andreas Jakob von Dietrichstein", "text": "Biografia.\nAndreas Jakob von Dietrichstein proveniva dall'antica e nobile famiglia dei conti di Dietrichstein, originari della Carinzia. Suo padre era il conte Maximilian Andreas von Dietrichstein, undicesimo figlio del principe Massimiliano di Dietrichstein, mentre sua madre era la contessa Maria Justina von Schwarzenberg. Suo bisnonno paterno era il principe Carlo I del Liechtenstein, mentre suo zio era il noto condottiero Raimondo Montecuccoli. Sempre per parte di suo padre era discendente illegittimo dell'imperatore Massimiliano I del Sacro Romano Impero.\nNato a M\u00e4hren nel 1689, Andreas Jakob inizi\u00f2 i propri studi nel 1707 a Salisburgo, entrando nel capitolo del duomo nel 1713, venendo nominato maestro del coro nel 1729 e quindi arciprete della cattedrale nel 1730.\nIl 10 settembre 1747 mor\u00ec l'arcivescovo Jakob Ernest von Liechtenstein-Kastelkorn. Egli divenne il candidato favorito dal capitolo della cattedrale.\nNominato quindi arcivescovo, si preoccup\u00f2 molto delle esigenze della popolazione di Salisburgo, pur conducendo una vita molto mondana per l'epoca, realizzando feste grandiose e balli in maschera; inaugur\u00f2 inoltre la tradizione del teatro di corte.\nAnche se la politica di Dietrichstein lo port\u00f2 quasi sull'orlo della bancarotta, non manc\u00f2 di opporsi vivamente al protestantesimo che pure era dilagante in Germania ed in molti altri principati ecclesiastici del Sacro Romano Impero.\nFu sotto il suo governo che venne realizzato il complesso sistema di fontane della residenza di Hellbrunn, non lontano da Salisburgo. Per costruire e gestire i giochi d'acqua del parco di questo palazzo estivo, invest\u00ec molto in complessi meccanismi e si avvalse del genio di Lorenz Rosenegger per la realizzazione di un teatro dei burattini per il quale spese 343 Gulden per 100 nuove figure. Dietrichstein eresse anche l'Andreaskirche (oggi sulla Linzergasse).\nIl motto di Dietrichstein fu \"amore et justicia\" (amore e giustizia), ed \u00e8 questo che distinse gran parte dei suoi rapporti di amministrazione interna e diplomatici con il governo di Maria Teresa.\nA lui nel 1749 Ludovico Muratori dedic\u00f2 la sua ultima opera, \"Della pubblica felicit\u00e0\".\nDietrichstein mor\u00ec il 5 gennaio 1753.\nGenealogia episcopale.\nLa genealogia episcopale \u00e8:"}
{"id": "1538779", "revid": "339392", "url": "https://it.wikipedia.org/wiki?curid=1538779", "title": "Sigmund von Schrattenbach", "text": ""}
{"id": "1538784", "revid": "486946", "url": "https://it.wikipedia.org/wiki?curid=1538784", "title": "Taimyri", "text": ""}
{"id": "1538788", "revid": "404449", "url": "https://it.wikipedia.org/wiki?curid=1538788", "title": "Tarhuna", "text": "Tarhuna () \u00e8 una citt\u00e0 della Libia, nella regione della Tripolitania. Dal 2007 fa parte del Distretto di al-Murgub; precedentemente \u00e8 stata il capoluogo del distretto di Tarhuna e Msallata.\nTarhuna si trova nell'entroterra della Tripolitania, nella zona montagnosa del Gebel Nefusa orientale a circa 40 km dalla costa del Mediterraneo.\nFino al 13 giugno del 1940 le quattro squadriglie del 15\u00ba Stormo vi operarono nell'aeroporto della Libia italiana. "}
{"id": "1538796", "revid": "287204", "url": "https://it.wikipedia.org/wiki?curid=1538796", "title": "Julio Cesar Dely Valdes", "text": ""}
{"id": "1538803", "revid": "599013", "url": "https://it.wikipedia.org/wiki?curid=1538803", "title": "David Garc\u00eda Almansa", "text": "Carriera.\nNel 1995 iniziarono le sue partecipazioni al motomondiale, debuttando quale wild card al Gran Premio motociclistico d'Europa della classe 125 in sella ad una Honda del team Honda TMR. Nel 1996 divenne campione Spagnolo della classe 125. Sempre nel 1996 prende parte, quale wild card, al Gran Premio motociclistico di Spagna ed a quello di Catalogna della classe 125 in sella ad una Honda; anche negli anni successivi le sue presenza sono state limitate a gran premi spagnoli per competere la prima stagione completa in occasione del motomondiale 1999 in classe 250. Le sue ultime gare sono state nel motomondiale 2002, quando corse una gara in 250 con la Honda RS250RW del team Fortuna Honda Gresini ed una in MotoGP con la Proton KR3 del Proton Team KR. Nel 2001, stagione in cui non prese parte a gare del motomondiale, vinse il campionato Europeo della classe 250 con una Honda.\nNel 2003 milita nel campionato mondiale Superbike con una Ducati 998RS del team Caracchi NCR Nortel Network, prendendo parte a soli 7 gran premi dei 12 in calendario (in totale 13 gare stagionali). Ottiene il 22\u00ba posto nella classifica piloti con 28 punti, il miglior piazzamento in gara \u00e8 l'ottavo posto in gara 1 in occasione del gran premio d'Australia a Phillip Island.\nNel 2004 continua nel mondiale Superbike con la Ducati 999 RS del team XEROX Ducati - Nortel Networks. Prende parte solo a 4 gare totalizzando sempre ritiri.\nNel 2005 passa al campionato mondiale Supersport partecipando a 3 gran premi con una Kawasaki ZX 6RR del team Lightspeed Kawasaki."}
{"id": "1538808", "revid": "110157", "url": "https://it.wikipedia.org/wiki?curid=1538808", "title": "Appin", "text": "Appin (\"An Apainn\" in gaelico) \u00e8 un remoto distretto costiero delle Highlands scozzesi occidentali delimitato a ovest dal Loch Linnhe, a sud dal Loch Creran, a est dai distretti di Benderloch e Lorne e a nord dal Loch Leven. \u00c8 lungo circa 14 miglia e largo 7. Appartiene all'area amministrativa Argyll e Bute.\nQuesto luogo \u00e8 anche noto per essere stato il luogo dove avvenne l'omicidio di Appin, delitto del 1752 tuttora irrisolto."}
{"id": "1538811", "revid": "767487", "url": "https://it.wikipedia.org/wiki?curid=1538811", "title": "Bandiera del Queensland", "text": "La bandiera del Queensland \u00e8 una Blue Ensign con a destra lo stemma dello stato.\nLo stemma ha forma circolare, \u00e8 di colore bianco con al centro una Croce Maltese azzurra e una corona imperiale di Sant'Edoardo al centro della croce.\nL'attuale bandiera del Queensland \u00e8 stata adottata nel 1876, lo stemma fu disegnato da William Hemmant, segretario coloniale e tesoriere del Queensland nel 1876.\nBandiere precedenti.\nLa prima bandiera del Queensland fu adottata nel 1875. Era una Blue Ensign con un ritratto del profilo della regina su un cerchio blu circondato da un anello bianco e la scritta Queensland in oro sopra l'anello sul campo blu.\nA causa della difficolt\u00e0 a riprodurre lo stemma della regina su bandiere di grandi dimensioni l'anno dopo venne sostituito con lo stemma attuale.\nDal 1877 in poi ha subito qualche variazione lo stile della corona seguendo le mode dell'araldica del periodo o i desideri dei monarchi regnanti.\nL'ultima variazione alla corona \u00e8 stata richiesta nel 1953 dalla regina Elisabetta II"}
{"id": "1538827", "revid": "33689", "url": "https://it.wikipedia.org/wiki?curid=1538827", "title": "Birganj", "text": "Birganj \u00e8 una citt\u00e0 del Nepal meridionale, a 190\u00a0km ad ovest di Katmandu e a 2\u00a0km a nord del confine con lo Stato indiano del Bihar.\nLa citt\u00e0, che contava 112.484 abitanti nel 2001, \u00e8 un importante centro di commercio, in special modo con l'India."}
{"id": "1538829", "revid": "144796", "url": "https://it.wikipedia.org/wiki?curid=1538829", "title": "Sede Suburbicaria di Albano", "text": ""}
{"id": "1538831", "revid": "767487", "url": "https://it.wikipedia.org/wiki?curid=1538831", "title": "Franco Novarina", "text": "Prima di intraprendere l'attivit\u00e0 forense, si dedic\u00f2 alla pallacanestro, ricoprendo il ruolo di commissario tecnico della nazionale italiana femminile dal 1990 al 1994, per un totale di 66 gare\nCarriera.\nSostitu\u00ec Aldo Corno per gli Europei d'Israele 1991, in cui ottenne il settimo posto. Alle successive Olimpiadi di Barcellona 1992, l'Italia guidata da Novarina concluse ottava.\nIn precedenza aveva allenato l'A.S. Vicenza, la Tazza D'Oro Roma e la Pagnossin Treviso\nL'ultima competizione di rilievo in cui Novarina diresse le azzurre fu l'Europeo di Spagna 1993, che si concluse con il quarto posto finale, dopo che la squadra fece sperare nella vittoria del titolo, perdendo la semifinale contro la Francia con un tiro all'ultimo secondo della transalpina Santaniello.\nSi dimise nel 1994 a seguito di contestazioni sorte all'interno del movimento femminile, che ebbe degli sviluppi mai completamente chiariti e che vide l'allora Presidente Federale Gianni Petrucci schierarsi a favore delle dimissioni dello stesso Novarina; gli subentr\u00f2 Riccardo Sales. Da allora si \u00e8 dedicato alla professione di avvocato."}
{"id": "1538837", "revid": "3115", "url": "https://it.wikipedia.org/wiki?curid=1538837", "title": "Pier Paolo Gasperoni", "text": "\u00c8 stato Capitano Reggente della Repubblica di San Marino per i periodi 1\u00ba ottobre 1985 \u2013 31 marzo 1986 (assieme a Ubaldo Biordi) e 1\u00ba aprile \u2013 30 settembre 1996 (assieme a Pietro Bugli).\nDal 28 gennaio 1991 al 2 luglio 1993 fu deputato all'Assemblea Parlamentare del Consiglio d'Europa."}
{"id": "1538841", "revid": "219495", "url": "https://it.wikipedia.org/wiki?curid=1538841", "title": "Cunninghamia", "text": "Cunninghamia - genere delle Cupressaceae, originario dell'Asia, comprende due specie, delle quali la principale \u00e8 la Cunninghamia Lanceolata (Lamb.) Hook..\nIn Italia il legname di Cunninghamia \u00e8 anche conosciuto come Cipresso di Cunningham.\nDistribuzione e habitat.\nOriginario della Cina, Taiwan e Vietnam settentrionale.\nMorfologia.\nSi presenta come albero sempreverde di grandi dimensioni fino a 50\u201355\u00a0m d'altezza, di forma conica con rami orizzontali, spesso tendenti verso il basso. Questo genere \u00e8 correttamente incluso nella famiglia delle Cupressaceae, anche se talora alcuni autori, soprattutto nel passato, l'hanno inserito tra le Taxodiaceae. Altri autori parlano, addirittura, di una famiglia a s\u00e9 stante, quella delle Cunninghamiaceae. Talora, non correttamente, ci si riferisce alla Cunninghamia con il termine Fir Cinese (o China-Fir). Questo termine \u00e8 scorretto, bench\u00e9 le similitudine con il Fir siano molteplici.\nIl nome di questo genere deriva da James Cunningham, un medico inglese che ne introdusse la coltivazione in Inghilterra nel 1702.\nLegname.\nIl legno profumato, leggero (p. sp. 0,45 da secco), di colore chiaro, mediamente tenero, omogeneo e molto durevole, resistente ai marciumi e ai processi di decomposizione, viene utilizzato in falegnameria e come legno da costruzione.\n\u00c8 spesso avvicinato al legno di cedro rosso del genere cryptomeria, a cui si avvicina per l'odore e la resistenza agli agenti atmosferici, ma da cui differisce per il colore e per il peso specifico tendenzialmente superiore."}
{"id": "1538843", "revid": "729019", "url": "https://it.wikipedia.org/wiki?curid=1538843", "title": "Oreto (brigantino)", "text": "Il brigantino Oreto fu il primo veliero siciliano ad attraversare l'Oceano Atlantico, aprendo la stagione della navigazione oceanica italiana. Part\u00ec da Palermo nella primavera del 1818 al comando del Capitano Bonaventura Consiglio e raggiunse Boston con un carico di pregiati prodotti siciliani.\nEcco come fu riportata la notizia nel numero 215 del \"Giornale del Regno delle Due Sicilie\", datato gioved\u00ec 10 settembre 1818:\nLa rotta inaugurata dall\"'Oreto\" fu seguita poco dopo da altri velieri siciliani, napoletani, sorrentini e liguri."}
{"id": "1538847", "revid": "1498232", "url": "https://it.wikipedia.org/wiki?curid=1538847", "title": "Segnale orario", "text": "Il segnale orario \u00e8 un servizio radiotelevisivo utilitario. Veniva diffuso dalla Rai sulle emittenti televisive (ora trasmesso solo durante problemi tecnici) e viene tuttora diffuso sulle reti radiofoniche. Fino al 31 dicembre 2016 era gestito dall'Istituto nazionale di ricerca metrologica, dal 1\u00ba gennaio 2017 l'azienda pubblica radiotelevisiva si autoproduce il segnale dagli studi di Via Asiago a Roma. \nStoria.\nL'attivit\u00e0 di disseminazione di segnali di tempo campione, \u00e8 iniziata nel 1942 con l'invio alla Rai dei segnali orari ed \u00e8 stata successivamente estesa con le trasmissioni di tempo e frequenza campione su onde corte (IBF, 1951), con l'esecuzione di misure giornaliere sui segnali di sincronismo di quadro televisivi per il confronto di oscillatori remoti (1970), con l'aggiunta del codice di data sui segnali orari Rai (1979), con la generazione di un codice telefonico di data distribuito via modem (1991), ottenibile selezionando i numeri +39 011 3919 263/264, e con quella di un servizio NTP (Network Time Protocol) di disseminazione su rete informatica (indirizzi ntp.inrim.it, ntp1.inrim.it, ntp2.inrim.it).\nRadio.\nNelle trasmissioni radio della Rai il segnale orario \u00e8 costituito da una serie di impulsi sonori preceduta da una sequenza di toni audio a variazione di frequenza contenenti varie informazioni sulla data, l'ora, eventuale ora estiva ed altro. La sequenza di codici che precede la lettura dell'ora esatta \u00e8 un segnale orario codificato \"Segnale orario Rai codificato\" (SRC) che viene generato dalla Rai stessa ed \u00e8 utilizzato per diffondere capillarmente in tempo reale in Italia la scala di tempo nazionale UTC. Questo segnale viene generato ogni minuto partendo da uno strumento atomico (al cesio) nella sede Rai di Roma. Dalla sede stessa il segnale di tempo viene quindi trasmesso quando \u00e8 ritenuto opportuno (solitamente ogni ora o alla mezz'ora o prima dei giornali radio al minuto 45, salvo eccezioni soprattutto in concomitanza con radiocronache dirette di eventi sportivi o di avvenimenti di grande importanza).\nIl segnale \u00e8 costituito da due segmenti di codice generati a partire dal secondo 52 e 53 di ogni minuto, la cui durata \u00e8 rispettivamente di 960 e 480 millisecondi. Il codice prevede l'impiego di due toni in banda audio: un tono a 2\u00a0kHz ed uno a 2,5\u00a0kHz; ogni tono ha una durata di 30 millisecondi.\nLa serie di impulsi che segue \u00e8 costituita da sei impulsi di riferimento della durata di 100 millisecondi, emessi ogni secondo partendo dal 54 e saltando quello che dovrebbe stare al secondo 59. Ciascun impulso \u00e8 costituito da 100 cicli di una sinusoide alla frequenza di 1000\u00a0Hz.\nDal 1998 il segnale orario radiofonico potrebbe essere seguito da annunci commerciali.\nNegli ultimi giorni del 2016 era stata annunciata la sospensione del servizio del segnale orario in radio dal 1\u00ba gennaio 2017. Il contratto tra Rai e INRIM si sarebbe estinto il 31 dicembre 2016. Con l'avvento della TV digitale infatti, il segnale SRC (Segnale orario Rai Codificato) radiotrasmesso non \u00e8 pi\u00f9 idoneo a garantire un'accurata precisione del tempo, pertanto la Rai decise di eliminarlo. In realt\u00e0 la sua trasmissione continu\u00f2 anche nel 2017. Pur terminato il contratto con l'INRIM la Rai continua a inviare il segnale, autoproducendolo dai suoi studi di via Asiago a Roma. In questo modo la Rai, pur non garantendo pi\u00f9 la precisione al secondo dell'ora esatta, ha mantenuto in diffusione il caratteristico trillo e il relativo annuncio dell'ora.\nTelevisione.\nSulle reti televisive Rai il segnale orario andava in onda abitualmente prima delle edizioni principali dei telegiornali (ad es. il TG1 delle 20:00, pratica ormai in disuso), ma il suo uso principale era ed \u00e8 tuttora quello di riempitivo in caso di un problema tecnico, durante qualche sciopero e per colmare i tempi morti. Spesso allo scoccare dell'ora si pu\u00f2 udire il medesimo segnale sonoro-vocale diffuso alla radio. Negli ultimi anni, a causa dell'affollamento pubblicitario, il segnale orario \u00e8 stato sempre meno usato.\nStazioni del servizio internazionale dell'ora.\nStazione radioelettrica con nominativo IBF.\nLa stazione dell'Istituto elettrotecnico nazionale Galileo Ferraris trasmetteva da Torino (45\u00b0 2' N 7\u00b0 42' E) dei segnali di tempo e frequenza campioni provenienti dal laboratorio dell'istituto con il nominativo radiotelegrafico IBF in onde corte, sulla frequenza di 5,000\u00a0MHz. La potenza del trasmettitore era di 5\u00a0kW. Le emissioni iniziarono nel 1951 e terminarono il 1\u00ba novembre 1991. Un impulso di 5 cicli (periodi) sinusoidali di una nota a frequenza di 1000\u00a0Hz veniva diffuso ad intervalli di 1 secondo UTC; sette di questi impulsi della durata di 5\u00a0ms marcavano il minuto intero. Ai minuti 50 e 60 dell'ora veniva emesso, in codice internazionale Morse, il nominativo e l'ora in tempo medio dell'Europa Centrale (Orario A). Un annuncio in fonia in lingua italiana, francese e inglese veniva diffuso all'inizio e alla fine di ciascuna trasmissione.Gli orari delle emissioni erano della durata di 15 minuti ognuna: 6:45 - 7:00, 8:45 - 9:00, 9:45 - 10:00, 10:45 - 11:00, 11:45 - 12:00, 12:45 - 13:00, 13:45 - 14:00, 14:45 - 15:00, 15:45 - 16:00, 16:45 - 17:00, 17:45 - 18:00.\nStazione radioelettrica con nominativo IAM.\nLa stazione IAM di Roma era operata dall'ex Istituto Superiore delle Poste e delle Telecomunicazioni con trasmissione di segnali di tempo sulla frequenza standard di 5000\u00a0kHz con una potenza irradiata di circa 1\u00a0kW solo durante le ore diurne dei giorni feriali e a orari differenti della IBF di Torino. Fu spenta intorno al 1997.\nStazioni non facenti parti del servizio internazionale dell'ora.\nStazione della Associazione ITALCABLE.\n\u00c8 attiva una emittente amatoriale non riconosciuta dalla ITU, dal BIPM, e dal Radiocommunication Bureau RB) ma .\nLe stazioni trasmittenti dell'associazione ITALCABLE di Viareggio (LU), , sulla frequenza di 10000\u00a0kHz e 15000\u00a0kHz in modulazione di ampiezza, con una potenza irradiata di , l'orario \u00e8 trasmesso in modalit\u00e0 SRC a partire dal 52\u00ba secondo 24 ore su 24 su entrambe le frequenze, e annunciato a voce dopo il minuto esatto, inoltre ad ogni minuto 00-15-30-45 viene annunciato il nominativo di stazione e il sito internet in codice Morse.\nRadio Reloj.\nRadio Reloj \u00e8 una stazione radio cubana che oltre a trasmettere notizie, irradia in continuazione un segnale orario costituito da un impulso al secondo che cambia di tono allo scoccare del minuto intero a cui fa seguito l'annuncio in voce seguito dalle lettere RR in codice Morse codice_1 e infine dall'annuncio in voce dell'ora e dei minuti. Particolare attenzione \u00e8 posta dagli speaker affinch\u00e9 il segnale audio che marca lo scoccare del minuto intero non si sovrapponga alla voce."}
{"id": "1538849", "revid": "2519", "url": "https://it.wikipedia.org/wiki?curid=1538849", "title": "Dhangadhi", "text": "Dhangadhi \u00e8 una citt\u00e0 del Nepal occidentale, sul confine con l'India.\n\u00c8 la capitale del distretto di Kailali, nella provincia Sudurpashchim Pradesh.\nSi tratta di un grosso centro, sui monti Siwalik all'estremit\u00e0 nord-occidentale del paese.\nLe coltivazioni \"a terrazzo\" permettono lo sfruttamento del terreno a favore di culture quali il riso, lo iuta e le patate.\nSede di un importante mercato del bestiame."}
{"id": "1538850", "revid": "767487", "url": "https://it.wikipedia.org/wiki?curid=1538850", "title": "Andrea Pasta", "text": "Biografia.\nNacque nella citt\u00e0 di Bergamo all'inizio del XVIII secolo da Marcello e Lodovica Passi. Apparternente ad una ricca famiglia, pot\u00e9 intraprendere gli studi delle materie classiche, iscrivendosi poi al locale seminario, dove ebbe modo di dimostrare una spiccata propensione verso la fisica e le lingue; tuttavia la sua passione lo spinse a dedicarsi alla medicina, tanto da iscriversi all'universit\u00e0 di Padova.\nQui segu\u00ec gli insegnamenti di Giovanni Battista Morgagni, tanto da diventarne uno dei migliori discepoli.\nDecise di seguire numerosi corsi di anatomia, facendo pratica sia su malati che su cadaveri, appuntandosi tutto ci\u00f2 che faceva. La passione lo port\u00f2 a dotarsi di una grande quantit\u00e0 di scritti riguardanti la materia, integrati da alcuni suoi saggi: questa situazione gli permise di crearsi una grande biblioteca medica, permettendo alla sua fama di crescere a dismisura in gran parte del nord Italia.\nContinu\u00f2 ad esercitare la pratica medica aiutando l'ospedale degli infermi della propria citt\u00e0 natale, con i suoi saggi costantemente utilizzati e citati dai professori universitari di mezza Europa (in primis Francia e Germania). Le sue lezioni bergamasche inoltre venivano seguite da un numero sempre maggiore di ragazzi, disposti ad abbandonare le proprie case pur di seguirlo. Alcuni suoi dibattimenti ed alcune sue tesi furono avallate dal Morgagni, il quale afferm\u00f2 di non conoscere nessuno con un'istruzione ed un'abilit\u00e0 pari a quella di Andrea Pasta.\nNote infatti furono le sue dissezioni medico-anatomiche in lingua latina inerenti al movimento del sangue, i polipi cardiaci ed il ciclo mestruale, fino ad allora considerato argomento \"tab\u00f9\", che gli permisero di diventare una vera e propria autorit\u00e0 della medicina del tempo. Divenne collaboratore di varie universit\u00e0, tra cui Parigi, Lipsia e Gottinga, tanto che nel 1772, alla morte del maestro Morgagni, gli venne offerta la cattedra di anatomia dell'universit\u00e0 patavina. Il Pasta tuttavia declin\u00f2 l'offerta, al pari di quella pervenuta dall'ateneo di Berlino, preferendo rimanere al servizio della gente, a contatto diretto con chi aveva bisogno di aiuto medico. \nPersonaggio dalla spiccata religiosit\u00e0, non abbandon\u00f2 mai Bergamo, dove fu medico presso il tribunale della sanit\u00e0 e priore del collegio dei nobili fisici. La sua cultura lo port\u00f2 ad appassionarsi di arte, come dimostrano alcuni suoi scritti inerenti dipinti presenti nella bergamasca. Alla sua morte, avvenuta nel 1782, la poetessa Lesbia Cidonia dedic\u00f2 un componimento in suo onore, accompagnato da un busto inaugurato presso l'ateneo."}
{"id": "1538856", "revid": "287204", "url": "https://it.wikipedia.org/wiki?curid=1538856", "title": "Apparato nervoso degli insetti", "text": "Il sistema nervoso degli insetti \u00e8 l'insieme delle strutture anatomiche coinvolte nella trasmissione di stimoli bioelettrici che presiedono allo sviluppo delle funzioni percettive, motorie, relazionali e vegetative dell'animale. Pur nella sua specificit\u00e0, l'apparato nervoso degli Insetti mostra un'analogia di fondo con i sistemi degli altri animali morfologicamente e anatomicamente complessi e dotati di una vita relazionale.\nAspetti generali.\nA differenza di altri apparati anatomici, quello nervoso conserva almeno in parte l'organizzazione di tipo metamerico degli Insetti: anche se sussiste la tendenza evolutiva alla centralizzazione della rete neurale, la dislocazione delle cellule nervose in centri autonomi (gangli), associati ai singoli segmenti, evidenzia una sorta di \"autonomia funzionale\" dei metameri. D'altra parte, come negli animali superiori, anche negli Insetti si assiste ad una centralizzazione delle funzioni neurali complesse, che si manifesta con la fusione dei gangli in masse cerebrali. \nIn analogia con il sistema nervoso dei Vertebrati, negli Insetti si distingue un sistema centrale, uno periferico e uno viscerale, quest'ultimo analogo al \"simpatico\".\nAnche negli Insetti si distinguono tre tipi di neuroni: \nLa trasmissione dei segnali segue gli stessi meccanismi che si hanno nei Vertebrati: lungo gli assoni si realizza in forma di impulso elettrico per alterazione del potenziale di membrana, nelle sinapsi con l'emissione di un mediatore chimico, l'acetilcolina. Questo aspetto \u00e8 di fondamentale importanza: molti insetticidi hanno infatti un'azione neurotossica, agendo come inibitori dell'acetilcolinesterasi, ed hanno perci\u00f2 un effetto indiscriminato sia sugli Insetti sia sui Vertebrati.\nSistema nervoso centrale.\nIl sistema nervoso centrale ha una tipica organizzazione metamerica: \u00e8 costituito da una doppia catena di gangli, dislocata longitudinalmente in posizione ventrale, sotto il canale digerente, con una coppia di gangli per ogni segmento. I gangli sono collegati fra loro da fibre nervose trasversali, dette \"commissure\", e longitudinali, dette \"connessure\". Commissure e connessure scompaiono con l'eventuale fusione dei gangli.\nL'originaria struttura metamerica tende a scomparire in corrispondenza del capo, con la fusione delle prime sei coppie di gangli in due masse cerebrali distinte, dette rispettivamente \"cerebro\" e \"gnatocerebro\". La prima, detta anche \"cervello\" o \"ganglio sopraesofageo\", deriva dalla fusione dei gangli dei primi tre somiti cefalici e si posiziona dorsalmente rispetto allo stomodeo. Lo gnatocerebro deriva dalla fusione dei successivi tre somiti cefalici ed \u00e8 posizionato sotto lo stomodeo. Le due connessure che collegano il cerebro con lo gnatocerebro formano una sorta di anello, il \"cingolo parastomodeale\" o \"periesofageo\", attraverso il quale passa l'esofago.\nIl cerebro \u00e8 suddiviso in tre parti denominate, in ordine antero-posteriore, \"protocerebro\", \"deutocerebro\" e \"tritocerebro\". Ad essi \u00e8 affidata l'innervazione degli organi cefalici dorsali (gli occhi composti, gli ocelli, le antenne, il clipeo e il labbro superiore); nel protocerebro sono presenti due formazioni, i \"corpi peduncolati\", che sarebbero centri di funzioni psichiche nelle operaie degli Imenotteri sociali. Dal tritocerebro parte inoltre il sistema nervoso viscerale che innerva l'intestino anteriore.\nLo gnatocerebro innerva le appendici dell'apparato boccale. Da esso parte la doppia catena gangliare, detta \"catena gangliare ventrale\".\nLa catena gangliare ventrale si estende nel torace e nell'addome. Essa mantiene in genere, come carattere primitivo, la separazione delle coppie gangliari. Si distinguono perci\u00f2, primitivamente, tre coppie toraciche e undici coppie addominali, ma non mancano, tuttavia casi, di fusione dei gangli in due masse, una toracica e una addominale, o, addirittura, in un'unica massa. A prescindere dall'organizzazione strutturale, ad ogni coppia di gangli compete l'innervazione del segmento corrispondente e delle appendici eventualmente associate (zampe, ali, gonapofisi, cerci, ecc.).\nSistema nervoso viscerale.\nIl sistema nervoso viscerale mantiene una propria autonomia da quello centrale, pur essendovi collegato. Ad esso competono le funzioni neurovegetative, con l'innervazione di organi interni. \u00c8 composto da tre distinti sistemi: il \"simpatico dorsale\", il \"caudale\", il \"ventrale\". \nIl simpatico dorsale, detto anche \"stomatogastrico\", \u00e8 un sistema impari, connesso al tritocerebro, che innerva lo stomodeo. In ordine antero-posteriore \u00e8 composto dal \"ganglio frontale\", dal \"ganglio ipocerebrale\" e da uno o due \"gangli stomacali\", connessi fra loro da un \"nervo ricorrente\". Il sistema si localizza nella parte dorsale dello stomodeo, con i primi due gangli ubicati nella regione cefalica, rispettivamente davanti e sotto il cerebro.\nIl simpatico ventrale ha un'organizzazione prettamente metamerica: parte dallo gnatocerebro e dalla catena gangliare ventrale e innerva le trachee e gli stigmi. \nIl simpatico caudale, infine, parte dall'ultimo ganglio della catena ventrale e innerva il proctodeo e gli organi genitali.\nSistema nervoso periferico.\nIl sistema nervoso periferico comprende gli assoni dei neuroni motori, che innervano la muscolatura striata, e l'insieme dei neuroni sensoriali associati ai recettori. Si sviluppa in tutte le parti del corpo ed \u00e8 associato ai gangli del sistema nervoso centrale."}
{"id": "1538860", "revid": "1602064", "url": "https://it.wikipedia.org/wiki?curid=1538860", "title": "Nepalganj", "text": "Nepalganj o Nepalgunj, \u00e8 una citt\u00e0 del Nepal occidentale di circa 60.000 abitanti capoluogo del Distretto di Banke nella Provincia No. 5. \nLa citt\u00e0 si trova sui Monti Siwalik, vicino al confine con l'India.\nDista 360\u00a0km dalla capitale Katmandu alla quale \u00e8 collegata da una camionabile."}
{"id": "1538861", "revid": "287204", "url": "https://it.wikipedia.org/wiki?curid=1538861", "title": "Tele Video Agrigento", "text": "TVA Tele Video Agrigento \u00e8 un'emittente televisiva di Agrigento; copre tutta la Sicilia e la bassa Calabria\nLa sua testata giornalistica denominata \"TVA Notizie\" produce 5 edizioni quotidiane del telegiornale ed una rassegna stampa quotidiana; la sua programmazione si avvale di trasmissioni e servizi speciali che si occupano delle iniziative, le criticit\u00e0, la cultura del territorio.\nLa redazione giornalistica di Tele Video Agrigento \u00e8 stata insignita di numerosi premi e riconoscimenti per la qualit\u00e0 e la grande professionalit\u00e0 delle produzioni televisive.\n\u00c8 visibile in digitale terrestre sull'LCN 92. Possiede un sito internet che propone lo streaming delle trasmissioni con diretta 24h su 24 della programmazione, notizie, speciali e tg, aggiornati in tempo reale, che possono essere consultati in qualsiasi momento.\nIn passato \u00e8 stata affiliata alle syndication Supersix e Tv7 Path\u00e8; da Maggio 2013 inizia a trasmettere il telefilm italiano \"Columns\", prodotto e diretto da Gustavo Garrafa."}
{"id": "1538868", "revid": "2110845", "url": "https://it.wikipedia.org/wiki?curid=1538868", "title": "Pierre Cahuzac", "text": "Carriera.\nCalciatore.\nPierre Cahuzac entr\u00f2 nel mondo del calcio come calciatore, nel ruolo di centrocampista. Milit\u00f2 tra il 1951 e il 1961 nel B\u00e9ziers, nel Tolosa e nel Gaz\u00e9lec Ajaccio, collezionando nel 1957 due presenze in nazionale maggiore.\nAllenatore.\nRitiratosi dal calcio giocato nel 1961, Cahuzac inizi\u00f2 la carriera di allenatore nel Gaz\u00e9lec Ajaccio, che allen\u00f2 fino al 1971, anno in cui pass\u00f2 sulla panchina del Bastia.\nNel suo anno d'esordio sulla panchina del Bastia, Cahuzac guid\u00f2 la squadra verso la finale di Coppa di Francia (che proiett\u00f2 il Bastia verso l'esordio in campo europeo dato che la partita fu disputata contro l'Olympique Marsiglia gi\u00e0 laureatosi Campione di Francia) e la vittoria della Supercoppa di Francia, primo trofeo nazionale vinto dal club c\u00f2rso. Nella stagione 1976-1977 Cahuzac port\u00f2 invece la squadra c\u00f2rsa al terzo posto finale, valevole per l'accesso alla Coppa UEFA. Nella competizione europea la squadra arriv\u00f2 in seguito fino alla finale, persa nella gara di ritorno contro il . Al termine della stagione 1978-1979 Cahuzac lasci\u00f2 il Bastia per allenare il Tolosa, allora militante in \"Division 2\". Con il \"TFC\" Cahuzac ottenne una promozione in massima serie al termine della stagione 1981-1982. L'ultima squadra allenata da Cahuzac prima del suo ritiro, avvenuto nel 1985, \u00e8 stata l'Olympique Marsiglia, con cui vinse la \"Division 2\".\nAlla sua morte, avvenuta il 31 agosto 2003, gli fu intitolata la tribuna ovest dello stadio Armand Cesari di Furiani. Suo nipote, Yannick Cahuzac, gioca attualmente nel Bastia come difensore."}
{"id": "1538874", "revid": "438678", "url": "https://it.wikipedia.org/wiki?curid=1538874", "title": "Ercole Agnoletti", "text": " Studioso di storia della Chiesa, \u00e8 autore di numerose opere di storia su centri dell'Alta Valle del Tevere e dell'Appennino centrale e fondatore della Biblioteca Vescovile di Sansepolcro.\nBiografia.\nNacque a Galeata (attualmente in provincia di Forl\u00ec - Cesena, allora in provincia di Firenze, allora in diocesi di Sansepolcro, ora in diocesi di Forl\u00ec-Bertinoro) l'11 maggio 1920. Terminate le scuole elementari nel comune di Galeata, compie gli studi medi e ginnasiali nel Seminario vescovile di Sansepolcro e quelli liceali, filosofici e teologici nel Seminario Arcivescovile di Firenze. Viene ordinato prete a Sansepolcro il 17 marzo 1945 dal vescovo mons. Pompeo Ghezzi.\nInizialmente svolge il ministero parrocchiale a Rondinaia (1945-1960) e Poggio alla Lastra (1946-1960) e successivamente a Pieve Santo Stefano (1960-1964). Nell'ottobre 1964 viene nominato canonico della Basilica Cattedrale di Sansepolcro e archivista della Curia Vescovile. Tra 1964 e 1966, inoltre, collabora attivamente con il vescovo Abele Conigli per l'applicazione in Diocesi di Sansepolcro delle riforme operate dal Concilio Vaticano II. In seguito \u00e8 anche rettore del Seminario Vescovile di Sansepolcro, vicario generale della diocesi (1978-1986) e proposto del capitolo della Basilica Cattedrale.\nIn qualit\u00e0 di direttore dell'Archivio Vescovile, dal 1964 al 1995, ha curato il riordino dell'intero archivio diocesano e dell'archivio capitolare; inoltre, ha costituito la Biblioteca Vescovile, collocata all'interno dell'episcopio di Sansepolcro, incrementando l'antica biblioteca del Seminario diocesano. Come ricorda nell'autobiografia, pubblicata nel 1997, si \u00e8 occupato personalmente del trasferimento dei volumi dal palazzo del seminario all'episcopio, con un lavoro di anni terminato nell'ottobre del 1991 e ha reso possibile il restauro del fondo diplomatico dell'Archivio Vescovile, contenente quanto rimane dell'archivio dell'antica abbazia benedettina, poi camaldolese, di Sansepolcro.\nTra le sue pubblicazioni si segnalano \"Sansepolcro nel periodo degli abati\", saggio critico e documentato sulla storia medievale della citt\u00e0 per cui sono stati utilizzati per la prima volta i documenti dell'archivio dell'antica abbazia, e \"I vescovi di Sansepolcro\", storia della diocesi attraverso le biografie dei suoi vescovi dalle origini al 1967 pubblicata in quattro volumi. Lasciata Sansepolcro nel 1995 per trasferirsi a Rufina, ha continuato a seguire la vita culturale altotiberina.\nNel 1996 \u00e8 tra i soci fondatori dell'Associazione Storica dell'Alta Valle del Tevere.\n\u00c8 morto a Firenze all'et\u00e0 di 87 anni.\nOnorificenze.\nIl 5 gennaio 1980 \u00e8 nominato Cappellano di Sua Santit\u00e0, con il titolo di Monsignore.\nIl 21 aprile 1995 il Comune di Sansepolcro gli conferisce il riconoscimento di \"cittadino benemerito\" con questa motivazione: \nFonti.\nE. Agnoletti, \"Come un'avventura. Davanti allo specchio\", Rufina, Tipografia Poggiali, 1997"}
