{"id": "1540688", "revid": "1714743", "url": "https://it.wikipedia.org/wiki?curid=1540688", "title": "Giovanni I Giuseppe del Liechtenstein", "text": "Biografia.\nInfanzia.\nFu l'ultimo Principe a governare il territorio del Liechtenstein nel Sacro Romano Impero dal 1805 al 1806, ma fu anche reggente dello stato dal 1806 al 1814. Egli era il secondo figlio del Principe Francesco Giuseppe I del Liechtenstein.\nCarriera militare.\nGiovanni I Giuseppe scelse di intraprendere la carriera militare a 22 anni, nel 1782, ed entr\u00f2 nell'esercito come Luogotenente. Divenne tenente del reggimento corazzieri dell'esercito dell'Impero austriaco e nel 1787 ricevette il grado di maggiore. Per un anno milit\u00f2 in un altro reggimento Dragoni, quindi si associ\u00f2 a un reggimento di cavalleria leggera e prese parte alle operazioni contro i Turchi sui Balcani; per la sua audacia e i suoi successi militari venne promosso comandante di reggimento. Giovanni I Giuseppe fu determinante per\u00f2 nelle operazioni militari delle Guerre napoleoniche, durante le quali venne promosso a Feldmaresciallo e gli venne affidato il supremo comando dell'esercito austriaco. Ricevette il comando di un reggimento combinato sul terreno olandese, reso pi\u00f9 forte da numerose compagnie di mercenari; nel 1794, grazie ai progressi dell'armata del Reno, divenne Generale di divisione.\nCollabor\u00f2 con le truppe russe nella campagna in Italia del 1799 e, in qualit\u00e0 di comandante di cavalleria, ebbe un ruolo rilevante nella battaglia della Trebbia, garantendo la vittoria agli alleati; inoltre, si distinse nelle operazioni vicino a Novi e Kopi e fu nominato tenente feldmaresciallo.\nMatrimonio.\nNel 1792, spos\u00f2 Giuseppa di F\u00fcrstenberg-Weitra (1776 - 1848). La coppia ebbe 15 eredi.\nBattaglia di Austerlitz.\nNella campagna del 1800, dopo la sconfitta degli austriaci vicino a Hohenlinden, fu al comando della retroguardia di cavalleria, quindi fu posto a capo dei corpi di riserva e sconfisse il generale Lecurb. Egli comand\u00f2 le forze austriache nella Battaglia di Austerlitz. Dopo la sconfitta, venne incaricato di gestire i concordati di pace con Napoleone concludendo la Pace di Presburgo (1805) e la Pace di Sch\u00f6nbrunn (1809). Nel 1808 divenne generale di cavalleria e nel 1809 fu promosso feldmaresciallo. Sempre al comando dei corpi d'armata, si distinse ad Aspern e Wagram e si conquist\u00f2 il soprannome di \"Primo soldato\". Ma i trattati da lui stipulati furono molto favorevoli a Napoleone e accettati molto a malincuore dall'Austria, Giovanni I Giuseppe venne accusato di disporre di poche capacit\u00e0 diplomatiche e scapp\u00f2 dal criticismo diffusosi rassegnando le proprie dimissioni dalla carriera militare nel 1810.\nPrincipe del Liechtenstein.\nCome \"Principe del Liechtenstein\", Giovanni I Giuseppe comp\u00ec numerose riforme avanzate per i suoi tempo, ma mantenne in tutti i suoi anni di reggenza una forma di governo illuminato ma assolutista. Nel 1818 egli concesse una costituzione, anche se questa si mostrava estremamente limitata nella sua natura. Egli contribu\u00ec all'espansione dell'agricoltura ed il mantenimento delle foreste, tentando di riorganizzare radicalmente l'amministrazione dello stato di modo da ottenere i requisiti per fare del Liechtenstein uno stato moderno.\nSi gett\u00f2 anche nel campo dell'arte del giardinaggio, realizzando splendidi giardini in stile Biedermeier e parchi all'inglese.\nNel 1806 Napoleone incorpor\u00f2 il Liechtenstein nella Confederazione del Reno e lo rese uno stato sovrano. Al Congresso di Vienna la sovranit\u00e0 del Liechtenstein venne riconosciuta. Il Liechtenstein divenne quindi membro della Confederazione tedesca nel 1815 e anche questa confederazione riconobbe la sovranit\u00e0 del Principato.\nMorte.\nIl Principe mor\u00ec il a Vienna il 20 aprile 1836.\nDiscendenza.\nIl Principe e Giuseppa di F\u00fcrstenberg-Weitra ebbero quindici figli:"}
{"id": "1540690", "revid": "287204", "url": "https://it.wikipedia.org/wiki?curid=1540690", "title": "Maria Tanase", "text": ""}
{"id": "1540692", "revid": "1342360", "url": "https://it.wikipedia.org/wiki?curid=1540692", "title": "Pallone d'oro 1969", "text": "L\u2019edizione 1969 del Pallone d'oro, 14\u00aa edizione del premio calcistico istituito dalla rivista francese \"France Football\", fu vinta dall'Italiano Gianni Rivera (Milan).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1540693", "revid": "486946", "url": "https://it.wikipedia.org/wiki?curid=1540693", "title": "Johannes II del Liechtenstein", "text": ""}
{"id": "1540695", "revid": "1305772", "url": "https://it.wikipedia.org/wiki?curid=1540695", "title": "The Browning Version", "text": "\"The Browning Version\" o \"La versione Browning\", dramma del 1948 di Terence Rattigan dal quale sono state tratte le seguenti trasposizioni cinematografiche:"}
{"id": "1540704", "revid": "41316", "url": "https://it.wikipedia.org/wiki?curid=1540704", "title": "Suddivisioni del Gibuti", "text": ""}
{"id": "1540707", "revid": "1372005", "url": "https://it.wikipedia.org/wiki?curid=1540707", "title": "Gian Giacomo Fissore", "text": "Biografia.\nLaureato in Lettere presso l'Universit\u00e0 di Torino nel 1965, ricopr\u00ec la carica di assistente volontario di Storia medievale nella stessa facolt\u00e0 tra il 1965 e il 1971.\nTra il 1971 e il 1981, insegn\u00f2 Paleografia e Diplomatica, diventandone titolare della cattedra presso la predetta facolt\u00e0 nel 1981, dopo una carriera negli archivi (\u00e8 stato direttore dell'Archivio di stato di Asti).\nFissore fu anche deputato della Deputazione Subalpina di Storia Patria e socio corrispondente dell'Accademia delle Scienze di Torino.\nLe sue ricerche sono state principalmente orientate verso i rapporti fra notariato e burocrazie cittadine, il rapporto scrittura-cultura nel Medioevo e le carte amministrative nelle antiche societ\u00e0 protourbane del vicino Oriente.\nQuesta ultima ricerca era condotta in collaborazione con un gruppo archeologico i cui membri provengono dall'Universit\u00e0 del Texas, l'Universit\u00e0 di Yale, l'Universit\u00e0 della California, il Dipartimento delle Antichit\u00e0 Orientali del Metropolitan Museum a New York, la II universit\u00e0 di Clermont-Ferrand, l'Universit\u00e0 di Istanbul, l'Universit\u00e0 di Berlino."}
{"id": "1540713", "revid": "767487", "url": "https://it.wikipedia.org/wiki?curid=1540713", "title": "Rapimento (film 1965)", "text": "Rapimento (\"Rapture\") \u00e8 un film del 1965 diretto da John Guillermin.\nTrama.\nAgnes, un'adolescente, suo padre e la governante accolgono un marinaio di nome Joseph nella loro casa in Bretagna. Ben presto per\u00f2 nasce un'attrazione tra Joseph e Agnes."}
{"id": "1540715", "revid": "1543377", "url": "https://it.wikipedia.org/wiki?curid=1540715", "title": "C. A. Rosetti (Tulcea)", "text": "C. A. Rosetti \u00e8 un comune della Romania di 978 abitanti, ubicato nel distretto di Tulcea, nella regione storica della Dobrugia.\nIl comune \u00e8 formato dall'unione di 5 villaggi: C.A. Rosetti, Cardon, Letea, Periprava, Sfi\u0219tofca.\nIl toponimo trae origine dal nome dello scrittore Constantin Alexandru Rosetti."}
{"id": "1540718", "revid": "767487", "url": "https://it.wikipedia.org/wiki?curid=1540718", "title": "I ricordi di Abbey", "text": "I ricordi di Abbey (\"The Browning Version\") \u00e8 un film del 1994 diretto da Mike Figgis, remake del film del 1951 \"Addio Mr. Harris\", entrambi tratti dal dramma di Terence Rattigan \"La versione Browning\".\nIl titolo italiano fa riferimento alla scuola dove \u00e8 ambientato il film, cio\u00e8 la \"Milton Abbey School\".\nFu presentato in concorso al 47\u00ba Festival di Cannes.\nTrama.\nAndrew Crocker-Harris \u00e8 un insegnante severo e antipatico di greco e latino, alla Milton Abbey School, una scuola pubblica inglese. Dopo circa vent'anni di servizio, viene forzato al ritiro con il pretesto della sua salute, e forse non potr\u00e0 avere diritto ad una pensione. I ragazzi lo considerano come un Hitler, con qualche giustificazione. Sua moglie Laura \u00e8 infedele, e vive ferendolo in qualsiasi modo pu\u00f2. Andrew verr\u00e0 a patti con la sua vita fallimentare ma riuscir\u00e0 a recuperare almeno la sua dignit\u00e0."}
{"id": "1540721", "revid": "1463849", "url": "https://it.wikipedia.org/wiki?curid=1540721", "title": "Giuseppe De Begnis", "text": "Il basso buffo De Begnis studi\u00f2 con P.Bongiovanni, P.Mondini e A.Saraceni.\nEsord\u00ec a Modena nel 1813 come buffo nel \"Ser Marcantonio\" di Stefano Pavesi.\nSi specializz\u00f2 quindi nei ruoli di basso buffo e fu scelto da Gioacchino Rossini per interpretare il Dandini nella sua \"Cenerentola\" nel 1817, opera che inizialmente non ebbe un grande successo, ma che poi si \u00e8 sempre pi\u00f9 imposta nella storia della musica come opera fondamentale del repertorio rossiniano e lirico italiano.\nFu anche Geronio nel \"Turco in Italia\" sempre di Rossini in molti teatri italiani e all'estero, tra cui al Th\u00e9\u00e2tre-Italien di Parigi e al King's Theatre di Londra. Sempre nella capitale inglese ebbe modo di interpretare il Mos\u00e8 di Rossini al Covent Garden nel 1821 e l'anno dopo sempre al King's Theatre.\nHa cantato anche al Teatro alla Scala nel 1816, anno in cui spos\u00f2 il soprano Giuseppina Ronzi, sua compagna artistica, da cui si separ\u00f2 pochi anni dopo.\nNel 1824 all'Almack's Assembly Rooms di Londra esegu\u00ec in prima assoluta la canzone a pi\u00f9 voci \"Il pianto delle Muse in morte di Lord Byron\" di Rossini, con un cast stellare, con lo stesso Gioacchino Rossini (tenore) nella parte di Apollo, le Muse i soprani Isabella Colbran, Maria Malibran e Giuditta Pasta, i tenori Manuel Garc\u00eda e Pierre Begrez, il basso Remorini e appunto il basso De Begnis, esperienza straordinaria, che si ripet\u00e9 anche il 24 luglio dello stesso anno all'Apsley House del duca di Wellington a Londra in un Concerto privato di arie, a cui prese parte lo stesso De Begnis, la moglie Giuseppina, con Isabella Colbran, Giuditta Pasta, il tenore Alberico Curioni e al pianoforte Gioacchino Rossini.\nDivenne in seguito direttore artistico del Teatro di Bath nella Stagione 1823-24 e all'Opera di Dublino nel periodo 1834-1837, teatro che lo aveva visto anche interprete nel 1829."}
{"id": "1540723", "revid": "599013", "url": "https://it.wikipedia.org/wiki?curid=1540723", "title": "Peter Goddard", "text": "Viene ricordato come uno dei piloti pi\u00f9 rappresentativi del mondiale Superbike, essendo inserito nella hall of fame del campionato.\nCarriera.\nL'esordio nel campionato mondiale Superbike risale al 1989 dove registra la vittoria in occasione della gara in Australia guidando una Yamaha; con la Suzuki ha corso invece nel 1998, con la Aprilia nel 1999 e con la Benelli nel 2001 e 2002. Nei vari anni di partecipazione alla categoria ha partecipato a 106 gare totali, vincendone 2 e ottenendo una pole position.\nPrima delle sue partecipazioni continuative alle gare di superbike, Goddard ha fatto anche alcune partecipazioni nel motomondiale, gareggiando sempre nella classe 500 sin dall'esordio avvenuto in occasione del Gran Premio motociclistico d'Australia del 1990 al quale \u00e8 stato invitato a partecipare quale wild card; tra l'altro proprio in quest'occasione ha ottenuto un 8\u00ba posto finale.\nVarie altre partecipazioni sono state in seguito accumulate, sino al motomondiale 1997 e con un'unica stagione quasi completa, quella del motomondiale 1992 in sella ad una ROC Yamaha.\nDa aggiungere al suo palmar\u00e8s anche la vittoria nel campionato giapponese del 1991 e quella nell'edizione del 1998 nel Bol d'or, la gara di durata che si svolge sulle 24 ore."}
{"id": "1540724", "revid": "287204", "url": "https://it.wikipedia.org/wiki?curid=1540724", "title": "Serie B 1959-1960 (pallacanestro maschile)", "text": "Il campionato di Serie B di pallacanestro maschile 1959-1960 \u00e8 stato il quinto dall'ultima riforma dei campionati.\nLe squadre partecipanti sono suddivise in nove gironi da otto squadre ciascuno, su base territoriale, con partite di andata e ritorno, le prime classificate di ciascun girone saranno ammesse a partecipare a 3 concentramenti di 3 squadre ciascuno, le prime due classificate di questi concentramenti saranno promosse nella serie superiore. Nella prima fase le ultime 2 classificate (dei gironi completi) retrocederanno nei campionati di promozione\nLa vittoria valeva due punti, la sconfitta uno.\nStagione regolare.\nGirone C.\nSquadre partecipanti:\nLancia Bolzano;\nLibertas Vicenza;\nPetrarca Padova B;\nVirtus Murano;\nCRDA Monfalcone;\nVirtus Imola;\nRobur Ravenna;\nLibertas Forl\u00ec;\nGirone D.\nSquadra rinunciataria: Edera Genova\nGirone E.\nSquadre partecipanti:\nConvitto Nazionale Assisi;\nRobur Spoleto;\nSebastiani Rieti;\nL'Aquila Rugby;\nLibertas Teramo;\nU.S. Campli;\nEdera Macerata;\nBasket Sangiorgese.\nGirone F.\nSquadre rinunciatarie: Turritana Sassari e Basket Alghero\nGirone G.\nSquadre partecipanti:\nSavoia Sassari;\nVis Nova Roma;\nPallacanestro Latina;\nLibertas Maddaloni;\nFulgor Pozzuoli;\nScandone Avellino;\nSquadra rinunciataria: Pallacanestro Latina;"}
{"id": "1540726", "revid": "33689", "url": "https://it.wikipedia.org/wiki?curid=1540726", "title": "Claudio Postumo Dardano", "text": "Biografia.\nFratello di Claudio Lepido, spos\u00f2 Nevia Galla.\nFu di origini umili, in quanto la sua carriera, testimoniata da un'iscrizione, la cosiddetta \"Pierre \u00c9crite\", ritrovata a Sisteron (municipio in Gallia Narbonense dove aveva delle terre), \u00e8 quella di un avvocato.\nFu prima consolare della Gallia Viennense (provincia confinante con la Narbonense), poi occup\u00f2 due cariche palatine (quella di \"magister scrinii libellorum\" e quella di \"quaestor sacri palatii\"), venne nominato una prima volta prefetto del pretorio della Gallia (probabilmente nel 401/404 o nel 406/407) e poi una seconda, nel 412-413.\nDurante la sua seconda prefettura, dovette confrontarsi con l'usurpazione di Costantino \"III\" e di Giovino, ribellatisi contro l'imperatore Onorio col sostegno delle popolazioni gallo-romane: l'imperatore, infatti, non garantiva l'attenzione necessaria alle province occidentali, continuamente devastate dalle invasioni barbariche. Durante la rivolta di Gioviano, Dardano rimase leale ad Onorio; riusc\u00ec anche a convincere il re dei Visigoti stanziatisi in Spagna, Ataulfo, ad abbandonare l'usurpatore. Nel 413 Giovino e suo fratello Sebastiano si arresero ad Ataulfo e vennero inviati a Narbona da Dardano, che li uccise; le loro teste furono poi inviate a Ravenna dall'imperatore. L'uccisione dei prigionieri guadagn\u00f2, per\u00f2, a Dardano la riprovazione di un esponente dell'aristocrazia gallo-romana, Sidonio Apollinare.\nDardano era un pio cristiano e un uomo di cultura. Ebbe degli scambi epistolari con Sofronio Eusebio Girolamo, al quale chiese chiarimenti sulla Terra promessa ricevendo in risposta il \"Libellus de terra repromissionis\" (Girolamo, \"Lettere\", 129, databile 414); amico fraterno di Agostino d'Ippona, fu il destinatario del \"Liber de praesentia Dei\" (Agostino, \"Lettere\", 187, databile al 417) sulla presenza di Dio. Tra i due mandati come prefetto del pretorio, e quindi tra il 407 e il 412, assieme alla moglie Galla e al fratello Claudio fond\u00f2, nelle proprie terre a Sisteron, una comunit\u00e0 cristiana, cui diede il nome di \"Theopolis\", \"Citt\u00e0 di Dio\", forse in riferimento all'opera di Agostino; si trattava di una cittadella fortificata, forse un insediamento che fosse difendibile in occasione delle invasioni barbariche."}
{"id": "1540729", "revid": "599013", "url": "https://it.wikipedia.org/wiki?curid=1540729", "title": "Suore di San Giovanni Battista", "text": "Le Suore di San Giovanni Battista sono un istituto religioso femminile di diritto pontificio: i membri di questa congregazione, dette popolarmente Battistine, pospongono al loro nome le sigla C.S.S.G.B.\nStoria.\nL'istituto venne fondato il 26 settembre del 1878 ad Angri, nella diocesi di Nocera dal sacerdote italiano Alfonso Maria Fusco (1839\u20131910) e dalla nobildonna Maddalena Caputo. Il 2 agosto del 1888 venne approvato dal vescovo di Nocera Luigi del Forno.\nLa congregazione ottenne il pontificio decreto di lode il 24 giugno del 1917: venne approvata dalla Santa Sede il 1\u00ba marzo 1927 e le sue costituzioni il 7 maggio 1935.\nNel 2016 papa Francesco ne ha canonizzato il fondatore.\nAttivit\u00e0 e diffusione.\nLe Battistine si dedicano ad opere educative, all'assistenza agli anziani ed ai malati ed alla pastorale parrocchiale (catechesi, animazione liturgica); sono attive anche nei paesi in via di sviluppo.\nSono presenti in Argentina, Brasile, Canada, Cile, Corea del Sud, Filippine, India, Italia, Madagascar, Malawi, Messico, Moldavia, Polonia, Stati Uniti d'America, Sudafrica e Zambia; la sede generalizia \u00e8 a Roma.\nAl 31 dicembre 2005, la congregazione contava 894 religiose in 128 case."}
{"id": "1540732", "revid": "697352", "url": "https://it.wikipedia.org/wiki?curid=1540732", "title": "Giuseppe Morandi", "text": "Biografia.\n\u00c8 stato un pilota di buon livello nel primo dopoguerra, fra le sue vittorie il Circuito del Mugello (1924), la prima edizione della Mille Miglia (1927), in coppia con Ferdinando \"Nando\" Minoia (o Minoja), il \u201cCircuito di Avellino\u201d, il \"Circuito di Messina\", la \"Corsa della Sila\" e \"Il Circuito delle Tre Province\" (tutti nel 1929), e due volte il Giro di Sicilia (1930 e 1931) sempre in coppia con Archimede Rosa.\nLa sua specialit\u00e0 erano le corse di durata per le sue caratteristiche di pilota rispettoso della meccanica e di grande resistenza fisica (la prima Mille Miglia dur\u00f2 oltre ventuno ore...) ma anche nelle gare di velocit\u00e0 sapeva farsi rispettare, fu infatti secondo al Gran Premio d'Italia del '27, a Monza, preceduto solo dal pilota della Delage, Robert Benoist, specialista delle gare su circuito.\nGiuseppe Morandi fu fedele all'O.M. per tutta la vita non solo nella sua carriera di pilota durante la quale gareggi\u00f2 in tutta l'Europa cogliendo quarantasette successi.\nAll'O.M. era entrato a quattordici anni e vi rimase, senza soluzione di continuit\u00e0 per i successivi cinquantadue durante i quali arriv\u00f2 a ricoprire importanti ruoli direttivi e ad essere insignito del titolo di Cavaliere del Lavoro."}
{"id": "1540733", "revid": "93556", "url": "https://it.wikipedia.org/wiki?curid=1540733", "title": "Richard von Wettstein", "text": "Biografia.\nProfessore di botanica all'Universit\u00e0 di Praga, a partire dal 1892 e poi all'universit\u00e0 di Vienna a partire dal 1900, \u00e8 stato uno specialista di Pteridophyta, Micologia, Alghe e Spermatophyta. \u00c8 noto per i suoi studi di sistematica e per aver ideato una classificazione delle piante, basata su criteri filogenetici, nota come \"Classificazione di Wettstein\"."}
{"id": "1540742", "revid": "55935", "url": "https://it.wikipedia.org/wiki?curid=1540742", "title": "Richard Wettstein", "text": ""}
{"id": "1540745", "revid": "307923", "url": "https://it.wikipedia.org/wiki?curid=1540745", "title": "Battistine", "text": "Battistine \u00e8 il nome dato ai membri di due famiglie religiose femminili cattoliche intitolate a san Giovanni Battista:"}
{"id": "1540749", "revid": "1759407", "url": "https://it.wikipedia.org/wiki?curid=1540749", "title": "Super Mario-kun", "text": " \u00e8 un manga tratto dalla serie di videogiochi \"Mario\". Scritto e disegnato da Yukio Sawada, viene serializzato su \"CoroCoro Comic\" e pubblicato da Shogakukan. Contiene molti dei personaggi e scenari dei vari videogiochi di Mario, inclusi \"Super Mario World\" e \"Paper Mario\".\nOriginariamente pubblicata solo in Giappone (per poi debuttare sul mercato francese con il titolo di Super Mario: Manga Adventures a partire dal dicembre 2014), la serie \u00e8 disposta finora in pi\u00f9 di 50 volumi che sono le versioni fumettistiche di pressoch\u00e9 tutti i videogiochi della serie.\nIn Italia, come nei paesi inglesi, \u00e8 stato confermato che una collezione dei migliori capitoli della serie manga, Super Mario Mangamania giunger\u00e0 nel novembre 2021.\nStruttura.\nI manga seguono una struttura composta ad archi narrativi che si estendono anche per pi\u00f9 volumi. Ogni arco narrativo \u00e8 basato su un gioco della serie, con qualche rara eccezione di storie a capitolo unico con una trama originale e con elementi sparsi dai giochi.\nLa struttura di un arco narrativo si svolge pressappoco cos\u00ec: Mario, spesso accompagnato da Luigi, Yoshi e Toad, partono al salvataggio della Principessa Peach o di qualche terra conquistata da un malvagio (per lo pi\u00f9 Bowser), lo raggiungono dopo una lunga serie di distruttive, faticose e comiche disavventure, lo battono e tutti celebrano felici o si mettono a riaggiustare la distruzione causata da Mario e i suoi nemici.\nIl manga non segue una cronologia precisa, seguendo semplicemente i giochi in ordine di rilascio giapponese, partendo da \"Super Mario World\", talvolta facendo un veloce salto in qualche vignetta nei giochi precedenti. In qualche capitolo spuntano talvolta personaggi ed elementi da altre serie: nel volume 4, per esempio, Mario e Yoshi sono catapultati in \"A Link to the past\" e affrontano Agahnim. Pochi giochi vengono esclusi dalla lista (come ), o alcuni sono conservati per capitoli speciali e pubblicati molto pi\u00f9 avanti rispetto al loro rilascio (come ). Tra un capitolo e l'altro (o anche in mezzo al capitolo) sono presenti dei 4 koma, in cui Mario se la sbriga velocemente contro un nemico, ostacolo o elemento dell'arco narrativo, o un gioco come labirinti e trovare le differenze."}
{"id": "1540752", "revid": "125867152", "url": "https://it.wikipedia.org/wiki?curid=1540752", "title": "Ambrogio Autperto", "text": "Biografia.\nOriginario della Provenza, nato da distinta famiglia, fu alla corte del re franco Pipino il Breve ove fece da precettore del futuro imperatore Carlo Magno di cui fu in seguito cancelliere. Probabilmente al seguito di Papa Stefano II Autperto venne in Italia ed ebbe modo di visitare la famosa abbazia benedettina di San Vincenzo al Volturno, nel ducato di Benevento. Nel 740 decide di abbracciare la vocazione religiosa e diventa monaco in tale abbazia. Intorno all'anno 761 venne ordinato sacerdote e il 4 ottobre del 777 fu eletto abate. Per il monastero era un periodo difficile di continue lotte interne tra monaci che sostenevano i longobardi e i monaci che sostenevano i franchi, e infatti Ambrogio rinunci\u00f2 alla dignit\u00e0 abbaziale dopo poco pi\u00f9 di un anno, il 28 dicembre 778.\nLe lotte non cessarono dopo le sue dimissioni ed egli fu coinvolto in successive dispute. In occasione di una di queste si rec\u00f2 in viaggio a Roma onde testimoniare davanti al Papa nel processo contro il suo successore all'abbaziato, ovvero Potone, ma mor\u00ec durante il viaggio il 30 gennaio 784. La sua salma venne trasportata indietro al monastero di San Vincenzo e sepolta in una delle cappelle.\nOpere.\nScrisse una \" Expositio in Apocalypsin\", commento agli scritti dell'Apocalisse di San Giovanni in dieci libri, alcune omelie dedicate a varie festivit\u00e0 e santi e una biografia dei santi Paldone, Tasone e Tatone (\"Sermo Authperti monachi in vita vel obito sanctorum patrum Paldonis, Tatonis et Taosonis\" comunemente noto come \"Prologus domini Authperti\") fondatori del monastero di cui fu eletto abate( Abbazia di San Vincenzo al Volturno)."}
{"id": "1540753", "revid": "1610576", "url": "https://it.wikipedia.org/wiki?curid=1540753", "title": "Serie B 1961-1962 (pallacanestro maschile)", "text": "Il campionato di Serie B di pallacanestro maschile 1961-1962 \u00e8 stato organizzato in Italia. Rappresenta il terzo livello del basket italiano ed \u00e8 diviso in pi\u00f9 gironi su base regionale o interregionale.\nGirone lombardo 1.\nAll'Onest\u00e0 Milano\nGirone lombardo 2.\nRamazzotti Milano\nGirone Triveneto.\nDopolavoro Montedison Marghera"}
{"id": "1540754", "revid": "1543377", "url": "https://it.wikipedia.org/wiki?curid=1540754", "title": "Pallone d'oro 1970", "text": "L\u2019edizione 1970 del Pallone d'oro, 15\u00aa edizione del premio calcistico istituito dalla rivista francese \"France Football\", fu vinta dal tedesco Gerd M\u00fcller ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1540755", "revid": "231714", "url": "https://it.wikipedia.org/wiki?curid=1540755", "title": "Isola di Barbana", "text": ""}
{"id": "1540758", "revid": "58420", "url": "https://it.wikipedia.org/wiki?curid=1540758", "title": "Piani urbanistici", "text": ""}
{"id": "1540768", "revid": "2036687", "url": "https://it.wikipedia.org/wiki?curid=1540768", "title": "Ronald Harwood", "text": "Originario del Sud Africa, \u00e8 noto soprattutto per le commedie destinate ai palcoscenici britannici, e per aver sceneggiato film di fama internazionale come \"Il servo di scena\" e \"Lo scafandro e la farfalla\", per i quali fu candidato all'Oscar, e \"Il pianista\", per cui vinse il premio nel 2003.\nBiografia.\nNacque a Citt\u00e0 del Capo il 9 novembre 1934, da Isobel Pepper e Isaac Horwitz, una coppia ebrea.\nA diciassette anni, per tentare la carriera teatrale, si trasfer\u00ec a Londra, dove poi avrebbe vissuto tutta la vita: fu all'epoca che cambi\u00f2 il cognome in Harwood, quando un insegnante gli disse che Horwitz era troppo antico e troppo ebraico per un attore teatrale. \nDopo il corso all'Accademia Reale d'Arte Drammatica, entr\u00f2 nella compagnia shakespeariana di Sir Donald Wolfit, uno dei pi\u00f9 grandi attori britannici del Novecento, e uno degli ultimi capo-comici. Ben presto, per\u00f2, Harwood anzich\u00e9 in scena comincia a lavorare dietro le quinte, diventando \"dresser\", una sorta d'assistente personale, di Wolfit.\nQuesta esperienza, durata dal 1953 al 1959, gli fornir\u00e0 lo spunto per scrivere, vent'anni dopo, \"The Dresser\", in Italia \"Servo di scena\", il suo capolavoro fra la trentina di libri e testi teatrali che firmer\u00e0 a partire dal 1960.\nIn quell'anno infatti Ronald Harwood inizia a scrivere: pubblicher\u00e0 il primo romanzo, \"All the Same Shadows\" nel 1961, mentre \u00e8 dell'anno seguente la sceneggiatura \"Private Potter\", e del 1964 l'allestimento teatrale \"March Hares\". \nLa sua produzione annovera 21 commedie, 10 libri e 16 sceneggiature, di raro per\u00f2 originali, cio\u00e8 scritte direttamente per lo schermo: in genere ha fatto adattamenti, talvolta di una sua stessa opera (segnatamente \"Servo di scena\").\nUn tema ricorrente nel lavoro di Harwood \u00e8 ci\u00f2 che pi\u00f9 l'ha affascinato nella vita, ossia il mondo del teatro \u2013 con i suoi artisti e le sue maestranze \u2013 come illustrato in alcune commedie: \"The Dresser\", tradotta in italiano \"Servo di scena\" (senza articolo, a differenza del titolo poi usato per il film); \"After the Lions\", su Sarah Bernhardt; \"Another Time\", testo semi-autobiografco su un dotato pianista sud-africano; \"Quartet\" (poi divenuta un film), su anziani cantanti d'opera; e come raccontato nei suoi saggi \"All the World's a Stage\" (una storia generale del teatro) e \"Sir Donald Wolfit CBE: His Life and Work in the Unfashionable Theatre\", biografia del grande attore: del resto \u00e8 stato grazie a Wolfit e alla sua lunga esperienza in teatro che Harwood ha appreso il segreti del palcoscenico, consacrando al palcoscenico tutta la propria attivit\u00e0. \nSi \u00e8 anche molto interessato al Nazismo, in particolare alla situazione di coloro che hanno collaborato spontaneamente con i nazisti, o di quanti, al contrario, sono stati costretti a farlo, vivendo un proprio interiore travaglio di resistenze, inganni e compromessi.\nLe sue opere su questo tema comprendono i film: \"E l'alba si macchi\u00f2 di rosso\", dedicato all'assassinio, da parte della Resistenza Ceca, del gerarca nazista Reinhard Heydrich; \"Caccia all'uomo\", racconto romanzato della vita da fuggiasco, dopo la guerra, del collaborazionista francese Paul Touvier; \"Il pianista\" (2002) di Roman Pola\u0144ski, adattamento cinematografico dell'autobiografia di W\u0142adys\u0142aw Szpilman, musicista ebreo polacco, che narra la sua sopravvivenza durante l'occupazione nazista della Polonia; e i drammi: \"Taking sides\", poi divenuto anche un film (distribuito in Italia con il titolo \"A torto o a ragione\" e per cui riceve il Premio Flaiano per la sceneggiatura), centrato sulla \u201cde-nazificazione\u201d post-bellica di Wilhelm Furtw\u00e4ngler, direttore d'orchestra tedesco; \"Collaboration\", sul compositore Richard Strauss e la sua collaborazione con lo scrittore ebreo Stefan Zweig; \"An English Tragedy\", sul fascista britannico John Amery.\nHa poi sceneggiato, fra gli altri, i film \"I ricordi di Abbey\" (1994) di Mike Figgis con Albert Finney; \"La diva Julia\" (2004) di Istv\u00e1n Szab\u00f3, con Annette Bening e Jeremy Irons, tratto dall'omonimo romanzo di William Somerset Maugham, incentrato su una grande attrice teatrale; \"Oliver Twist\", (2005) di Polanski, interpretato da Ben Kingsley; \"Lo scafandro e la farfalla\" del 2007, che gli valse la terza candidatura all'Oscar per la migliore sceneggiatura non originale e per il quale ha vinto vari premi (un BAFTA, il \"Prix Jacques Pr\u00e9vert du Sc\u00e9nario\" e l\"'Humanitas Award\", tutti nel 2008). \nQuindi \"L'amore ai tempi del colera\", e \"Australia\" con Nicole Kidman.\nOnorificenze.\n\u00c8 stato presidente del PEN Club inglese dal 1989 al 1993, e di quello internazionale dal 1993 al 1997, quindi dal 2001 al 2004 presidente della \"Reale Societ\u00e0 di Letteratura\", di cui era stato nominato membro nel 1974, infine presidente del \"Fondo Reale per la Letteratura\" (Royal Literary Fund) dal 2005.\n\u00c8 stato nominato Cavaliere dell'Ordine delle arti e delle lettere di Francia in 1996, e Comandante dell'Ordine dell'Impero Britannico nel 1999. \nNel 2002 ha ricevuto una \"laurea ad honorem\" in Lettere dall'Universit\u00e0 di Keele (Inghilterra), nel 2007 un dottorato \"honoris causa\" dall'Accademia Nazionale di arti drammatica e cinematografica di Sofia (Bulgaria), e nel 2013 un'altra laurea onoraria dall'Universit\u00e0 di Aberdeen (Scozia).\nVita privata.\nHa frequentato le scuole a Citt\u00e0 del Capo, prima di emigrare in Inghilterra nel 1951. Nel 1959 ha sposato Natasha Riehle (1938\u20132013), una donna di nobili origini russe, con la quale ha avuto tre figli: Antony (1960), Deborah (1963) e Alexandra (1966).\nIn Italia.\nOltre al pi\u00f9 celebre, \"Servo di scena\", arrivato subito in Italia grazie a Umberto Orsini, pochi testi di Harwood sono stati proposti nei teatri italiani, e precisamente: nel 2000 \"Quartet\", diventato \"Bella figlia dell'amore\" nell'adattamento di Antonia Brancati, interpretato da quattro straordinari \"vecchi\" del teatro come Anna Proclemer, Lauretta Masiero, Mino Bellei e Mario Maranzana;\"Taking sides\" (letteralmente \"Prendere posizione\"), messo in scena nel 2001 con il titolo \"Colpevole innocenza\", con l'interpretazione e la regia di Arnoldo Fo\u00e0, poi nel 2010 da \u201cLa fabbrica dell'Attore\u201d, con il titolo originale inglese e la regia di Manuela Kustermann, quindi riproposto nel 2013 nella traduzione di Masolino D'Amico, intitolato \"Torre d'avorio\" e interpretato da Luca Zingaretti (anche regista) e Massimo De Francovich."}
{"id": "1540775", "revid": "1305772", "url": "https://it.wikipedia.org/wiki?curid=1540775", "title": "City Life (videogioco)", "text": "City Life \u00e8 un videogioco sviluppato dalla \"Monte Cristo\" e distribuito dalla Aspyr. \u00c8 un videogioco di strategia in tempo reale che consente al giocatore di creare una citt\u00e0 moderna. Si presenta come un'alternativa a \"SimCity\", introducendo caratteristiche come la grafica in 3D (non presente in \"SimCity 4\", nonostante fosse molto attesa dagli utenti). \u00c8 infatti il primo videogioco di costruzione di edifici moderni che permette al giocatore di lavorare nel pieno ambiente tridimensionale e di osservare in prima persona i risultati sociali del suo lavoro, consentendogli di zoomare e vedere ogni particolare dell'ambiente.\nInoltre, semplifica gli aspetti pi\u00f9 propriamente gestionali ed economici di \"SimCity\", dedicando invece spazio alla \"vita\" cittadina (da questo il nome) compresi i rapporti tra i vari ceti urbani (divisi in \"Operai\", \"Facoltosi\", \"Intellettuali\", \"Elite\", \"Liberali\" e \"Stipendiati\", poco propensi a mischiarsi fra loro: se entrano in contrasto si prefigurano segni di guerra civile) e i problemi di ordine pubblico.\nFu probabilmente l'uscita di questo gioco a spingere la Electronic Arts, l'anno successivo (2007), a pubblicare \"SimCity Societies\", che introduceva il 3D e molte delle funzionalit\u00e0 osservate in \"City Life\", a costo di abbandonare molte delle caratteristiche tradizionali della serie \"SimCity\" della Maxis."}
{"id": "1540789", "revid": "125130634", "url": "https://it.wikipedia.org/wiki?curid=1540789", "title": "Antonio Salvetti", "text": "Biografia.\nL'arte.\nNato e cresciuto tra le mura di Onchi, nel cuore antico di Colle, architetto e pittore macchiaiolo colligiano, fu uno degli animatori della vita culturale della citt\u00e0 alla fine del XIX secolo, insieme a Vittorio Meoni. Fu fotografo d'arte e docente dell'Accademia di belle arti di Firenze. Dipinse numerosi quadri, alcuni dei quali sono esposti nel Museo civico e d'arte sacra di Colle di Val d'Elsa; progett\u00f2 e costru\u00ec edifici civili e religiosi. Fu amico e collaboratore di artisti come Niccol\u00f2 Cannicci e Telemaco Signorini e, pi\u00f9 superficialmente, di Giovanni Fattori.\nTra le opere architettoniche lasciate a Colle Val d'Elsa, citt\u00e0 che ha sempre palesemente amato, vale la pena di ricordare il campanile della chiesa di Sant'Agostino, il palazzo Masson (edificato nel 1876 al posto della Porta al Canto, subito sopra Il Baluardo), la Chiesa di Mensanello ed il Cimitero della Misericordia. Tra le opere andate perdute il Lanificio Susini, poi trasformato in vetreria e demolito nel 1977 per far posto alla Filiale della Banca del Monte dei Paschi di Siena. Ha inoltre progettato Villa Signori a Marina di Pietrasanta (LU).\nHa inoltre realizzato i due bassorilievi posti all'ingresso del Palazzo scolastico, meglio noto ai colligiani come il \"Palazzone\", oggi sede del Polo Universitario Colligiano,\nLa politica.\nDi idee socialiste, il 7 marzo 1897 divenne sindaco di Colle Val d'Elsa, divenendo uno dei primi sindaci socialisti d'Italia ed il primo in Toscana.\nColle Val d'Elsa era, in quel periodo una delle citt\u00e0 pi\u00f9 industriose della Toscana e notevoli erano i fermenti sociali e culturali, portati avanti anche attraverso la stampa politica, come il periodico socialista La Martinella. Nelle elezioni del 1897 il partito socialista ottenne un eclatante risultato elettorale, riuscendo ad eleggere 14 consiglieri su 20 al Consiglio comunale e dando subito luogo ad una serie di riforme in favore della popolazione meno abbiente: furono aumentate le tasse per i possidenti ed i commercianti pi\u00f9 facoltosi, migliorando, nel contempo, le condizioni di vita degli operai; anche le finanze comunali ne risentirono positivamente e si pot\u00e9 dar luogo a contributi per i ricoveri ospedalieri e per l'acquisto dei testi scolastici per le categorie meno abbienti.\nL'abbandono della scena politica.\nSalvetti si dimise dalla carica di sindaco nel 1898, dopo pochi mesi dalla sua elezione in quanto la carica non si poteva conciliare con le sue numerose attivit\u00e0.\nA lui successe Vittorio Meoni, altro esponente socialista locale e, come il Salvetti, animatore della vita sociale e culturale di Colle Val d'Elsa.\nSi dedic\u00f2 quindi all'insegnamento della pittura e della scultura, raccogliendo attorno a s\u00e9 molti giovani locali tra cui spiccano Venusto Papini e Ferruccio Manganelli.\nHa prodotto anche marionette per Vittorio Podrecca.\nMor\u00ec il 17 agosto 1931 e venne sepolto nella Cappella del Cimitero della Misericordia."}
{"id": "1540790", "revid": "13414608", "url": "https://it.wikipedia.org/wiki?curid=1540790", "title": "West Berlin", "text": ""}
{"id": "1540792", "revid": "13414621", "url": "https://it.wikipedia.org/wiki?curid=1540792", "title": "Ost Berlin", "text": ""}
{"id": "1540794", "revid": "1305772", "url": "https://it.wikipedia.org/wiki?curid=1540794", "title": "East Berlin", "text": ""}
{"id": "1540795", "revid": "75233", "url": "https://it.wikipedia.org/wiki?curid=1540795", "title": "Io Bloggo", "text": "Iobloggo era una piattaforma di blogging principalmente in lingua italiana. La piattaforma era attiva dal 20 gennaio 2004 ed \u00e8 stata fondata da Silvia Angelica Rosa e Marco Cortesi. Iobloggo offriva la possibilit\u00e0 di creare un blog gratuitamente, e di integrarlo nelle attivit\u00e0 della comunit\u00e0.\nCaratteristiche.\nIl blog creati su Iobloggo potevano essere ampiamente personalizzati nella grafica, erano previste impostazioni avanzate per l'accesso ai singoli blog e per la moderazione dei commenti. Tra le altre funzioni esiteva la possibilit\u00e0 di inviare post via mail pubblicati automaticamente e la gestione parallela di un secondo blog su Splinder.\nIl servizio si autofinanziava tramite campagne pubblicitarie che possono coinvolgere le pagine di servizio della piattaforma, la barra di navigazione che apre ogni singolo blog e i blog stessi. Gli utenti potevano inserire inserzioni testuali di Google AdSense concorrendo in questo modo al sostegno economico del progetto.\nInizialmente disponibile solo in Italiano, Iobloggo \u00e8 stato successivamente reso disponibile in inglese, francese, spagnolo e tedesco. A gennaio 2008 Iobloggo contava pi\u00f9 di 20.500 utenti registrati che gestivano oltre 16.500 blog. Nel maggio 2009 invece si contava no oltre 35.000 utenti e 20.000 blog attivi.\nNel dicembre 2014 iobloggo.com srl cede la propriet\u00e0 completa della piattaforma alla societ\u00e0 svizzera Scibile Network Sagl. \nDopo ripetuti malfunzionamenti nel corso del 2019, nel 2020 la piattaforma \u00e8 finita offline: per mesi compariva una schermata con un annuncio che attribuiva l'accaduto ad attacchi hacker. In seguito anche quella schermata \u00e8 scomparsa e non si \u00e8 avuta pi\u00f9 traccia del sito. Alla luce di questi fatti, la piattaforma blogosferica pu\u00f2 essere considerata estinta. "}
{"id": "1540796", "revid": "729019", "url": "https://it.wikipedia.org/wiki?curid=1540796", "title": "Leuconichia", "text": "La leuconichia \u00e8 una malattia che colpisce le unghie dell'essere umano, e precisamente la lamina subisce una modificazione del colore originale (tale cambiamento viene definito cromonichia).\nSintomatologia.\nI sintomi e i segni clinici con cui si osserva tale anomalia sono la comparsa di macchie color bianco o altrimenti opache sotto le unghie.\nEziologia.\nLa causa che porta a tale manifestazione particolare pu\u00f2 essere dovuta a traumi locali (molto piccoli nel caso della leuconichia punctata) a carico della matrice dell\u2019unghia stessa, ad alterazioni del trofismo ungueale, ad infezioni o ad una eccessiva assunzione di fluoro."}
{"id": "1540800", "revid": "92723", "url": "https://it.wikipedia.org/wiki?curid=1540800", "title": "Veseris", "text": "Veseris \u00e8, probabilmente, un'antica citt\u00e0 di origine osca il cui toponimo deriverebbe da \"Fensern\", \"Fensernum\" (\"phensernum\") o \"Fenseris\" come risulta da alcune rare monete (\"didracma campani\") con incisioni in caratteri greci e osci interpretati, intorno al 1830, appunto come \"Fensern\" o \"Fensernum\". Tito Livio la colloca alle pendici del Vesuvio come luogo nel quale si combatt\u00e9 nel 340 a.C. la famosa battaglia di Veseris lungo il fiume che, probabilmente, portava lo stesso nome della citt\u00e0 (VIII,8.) Circa l'identificazione di Veseris con l'antica citt\u00e0 osca Fensern \u00e8 attualmente in corso una ricerca del gruppo archeologico \"Fensern\" di Somma Vesuviana."}
{"id": "1540804", "revid": "182396", "url": "https://it.wikipedia.org/wiki?curid=1540804", "title": "Cilicia II", "text": ""}
{"id": "1540812", "revid": "100646528", "url": "https://it.wikipedia.org/wiki?curid=1540812", "title": "Cilicia Secunda", "text": ""}
{"id": "1540816", "revid": "287204", "url": "https://it.wikipedia.org/wiki?curid=1540816", "title": "Sulina", "text": "Sulina \u00e8 una citt\u00e0 e porto franco della Romania di abitanti, situata allo sbocco dell'omonimo ramo centrale del Delta del Danubio. Amministrativamente fa parte del distretto di Tulcea, nella regione della Dobrugia; \u00e8 inoltre il punto pi\u00f9 orientale del paese e di tutti i territori continentali contigui dell\u2019Unione europea.\nLa presenza di \"Sulina\" \u00e8 attestata dal 950 d.C., l'insediamento \u00e8 stato per secoli un importante porto marittimo e fluviale; a partire dal XX secolo il suo ruolo \u00e8 stato fortemente ridimensionato e al giorno d'oggi la citt\u00e0 si trova in una posizione svantaggiata con un elevato tasso di disoccupazione (40%).\nCaratteristica pressoch\u00e9 unica, la cittadina \u00e8 raggiungibile solo in barca da Tulcea poich\u00e9 non esistono strade che la collegano al resto della Romania."}
{"id": "1540824", "revid": "287204", "url": "https://it.wikipedia.org/wiki?curid=1540824", "title": "CoroCoro Comic", "text": " \u00e8 una rivista giapponese mensile di manga pubblicata dalla Shogakukan. Come target ha soprattutto i bambini della scuola elementare, ma anche i ragazzi di giovane et\u00e0.\nIl nome proviene dal suono onomatopeico \"korokoro\" (\u3053\u308d\u3053\u308d), che rappresenta qualcosa di sferico, grande o piccolo, amato dai bambini. Inoltre la stessa rivista nelle sue dimensioni rappresenta un \"korokoro\", in quanto ha pi\u00f9 di 800 pagine in formato A5 a comporla.\nIl \"CoroCoro Comic\" ha due riviste sorelle: Il \"Bessatsu CoroCoro\" ed il \"CoroCoro Ichiban!\", entrambi bimestrali.\nStoria.\nLa rivista fu lanciata nel 1977 come contenitore per la serie \"Doraemon\", molto popolare in Giappone. La rivista conteneva tutte le storie di \"Doraemon\" uscite precedentemente su varie collane differenti.\nSuccessivamente, con l'avvento della serie \"Pok\u00e9mon\", il \"CoroCoro Comic\" divenne anche un punto di riferimento per ogni notizia riguardante i giochi e, successivamente, i vari manga ed anime della serie stessa. Addirittura, la versione giapponese del videogioco \"Pok\u00e9mon Blu\" fu inizialmente venduta solamente attraverso la rivista."}
{"id": "1540829", "revid": "44638", "url": "https://it.wikipedia.org/wiki?curid=1540829", "title": "Depiro", "text": ""}
{"id": "1540832", "revid": "767487", "url": "https://it.wikipedia.org/wiki?curid=1540832", "title": "Winged Creatures - Il giorno del destino", "text": "Winged Creatures - Il giorno del destino (\"Fragments\") \u00e8 un film del 2008 diretto da Rowan Woods, basato sul romanzo \"Creature alate\" di Roy Freirich. Il film \u00e8 incentrato su un gruppo di superstiti di una strage avvenuta in un fast food.\nTrama.\nIn una tranquilla giornata come tante, uno squilibrato compie una strage all'interno di un fast food, questo evento cambier\u00e0 inevitabilmente le vite dei pochi sopravvissuti."}
{"id": "1540833", "revid": "287204", "url": "https://it.wikipedia.org/wiki?curid=1540833", "title": "Solfuro di piombo", "text": "Il solfuro di piombo \u00e8 il sale di piombo(II) dell'acido solfidrico. \u00c8 praticamente insolubile in acqua, soluzioni alcaline, soluzioni di solfuro di ammonio [(NH4)2S], acido cloridrico e solforico diluiti, mentre \u00e8 facilmente solubile in acido nitrico diluito a caldo, grazie all'azione ossidante di quest'ultimo che converte lo ione solfuro in zolfo elementare:\n3 PbS + 2 NO3\u2013 + 8 H+ \u2192 3 Pb++ + 3 S + 2 NO + 4 H2O\nMinerali.\nIn natura \u00e8 presente come minerale col nome di galena ed \u00e8 il pi\u00f9 importante minerale di piombo. Si presenta in cristalli monometrici (cubici o ottoedrici) di color grigio piombo con lucentezza metallica.\nProduzione.\nSi pu\u00f2 produrre sinteticamente riscaldando del piombo in presenza di zolfo, o per riduzione di PbSO4 per riscaldamento con carbone o ancora per precipitazione trattando soluzioni di sali di piombo(II) con acido solfidrico o solfuri alcalini. \nPb++ + S2\u2013 \u2192 PbS\u2193\nIl prodotto si presenta come polvere di colore nero.\nReazioni.\nRiscaldato in presenza di ossigeno (aria) si ossida a solfato (PbSO4) o a monossido di piombo (PbO), poi reagendo con gli stessi composti ossigenati sviluppa diossido di zolfo (SO2) liberando piombo metallico.\nUsi.\nL'uso principale \u00e8 la produzione di piombo metallico e in piccola parte per la produzione di solfato di piombo. Nella raffinazione del petrolio \u00e8 utilizzato come catalizzatore.\nTossicit\u00e0.\nCome gran parte dei composti del piombo \u00e8 tossico e pericoloso per l'ambiente."}
{"id": "1540841", "revid": "366056", "url": "https://it.wikipedia.org/wiki?curid=1540841", "title": "Premio Marzotto", "text": "Il premio Marzotto \u00e8 stato un premio internazionale con sede a Valdagno, in provincia di Vicenza. Fu istituito nell'ottobre 1950 dall'omonimo gruppo tessile e la sua prima edizione si tenne nel settembre 1951, dando inizio a una serie di 18 edizioni che coinvolsero le seguenti discipline: 'letteratura, filosofia, economia, giornalismo, medicina e chirurgia, musica, teatro, pittura'. La sua chiusura avvenne nel 1968, sull'onda della contestazione studentesca. \nComponenti della giuria furono Mario Missiroli, Giovanni Ansaldo, Giuseppe Toffanin, Antonino Pagliaro e Edoardo Soprano (segretario), ai quali si aggiunse poi Emilio Cecchi.\nNotevole fu la sua rilevanza internazionale grazie anche al coraggio di alcune scelte che puntarono ad affiancare a nomi gi\u00e0 affermati quelli di giovani talenti emergenti della generazione italiana del dopoguerra i quali, proprio grazie a questo successo, avrebbero trovato la loro definitiva consacrazione. Vale la pena di ricordare, solo per l'arte, nomi come Renato Guttuso, Lucio Fontana, Alberto Burri, Filippo de Pisis, Pasquarosa, Luigi Romersa, Carlo Carr\u00e0, Carlo Martini, Enrico Accatino, Leonardo Cremonini, Antonio Scordia , Silvio Loffredo, Antonio Bueno, Giuseppe De Gregorio, Orazio Celeghin, Ugo Capocchini, Domenico Gnoli, Davide Orler, Silvio Livio Rossi. L'edizione per la pittura nel 1955 vide come vincitore il pittore di origine sarda Elio Pulli."}
{"id": "1540845", "revid": "111870231", "url": "https://it.wikipedia.org/wiki?curid=1540845", "title": "Ligomena", "text": "Ligomena (\"Ligomena\" nel dialetto locale) \u00e8 la pi\u00f9 grande frazione del comune di Plesio in provincia di Como, conta 166 abitanti (79 maschi e 87 femmine).\nAll'interno del toponimo si pu\u00f2 individuare la radice \"-men\" che attesta la sua origine preromana. Poco sopra l'abitato infatti, in localit\u00e0 \"Ciapp del castell\" si potrebbe identificare un \"castrum\" (il \"men\" per l'appunto) di una popolazione di origine celtica.\nAltri microtoponimi (\"Sibell, Paron, Dunira, Sciagh, ...\"), ma soprattutto i reperti archeologici ritrovati vicino a Plesio indicano un'antica origine protostorica collocabile nell'ambito della cultura della C\u00e0 morta (Golasecca III A 3 - prima met\u00e0 del IV secolo a.C.).\nLigomena \u00e8 suddivisa in tre zone: Costa a sud, sulla strada verso Barna, Caraa pi\u00f9 declive verso Logo e L'Era, nella zona pi\u00f9 sommitale.\nPi\u00f9 propriamente, l'Era \u00e8 la piazzetta, oggi intitolata a don Umberto Marmori, adiacente alla chiesa. Anticamente costituiva lo spiazzo pubblico dove venivano battuti i grani e dove veniva radunato il bestiame per la \"\u00dcsenda\". Corrisponde all\"'area\" romana, ma deriva dal celtico \"aire\" che significa \"luogo non coltivato n\u00e9 arato\".\nA L'Era \u00e8 collocato l'oratorio di San Bernardo, di costruzione secentesca, donato alla comunit\u00e0 da abitanti emigrati, che originariamente era dedicato a San Barnaba.\nNel 1923 \u00e8 stato fatto restaurare dal priore don Umberto Marmori e \"coronato di tre argentine campanelle\". Era dotato anche di una casa, residenza del cappellano, che \u00e8 stata abbattuta per fare posto alla piazzetta.\nIn una cava al di sopra dell'abitato, fino agli anni 50 del secolo scorso veniva estratto un particolare marmo a striature rosse chiamato \"la fiamma di Plesio\".\nA Ligomena \u00e8 nato ed \u00e8 morto il \"gi\u00e0 tristemente noto\" brigante Giacomo Carciocchi detto Carcini."}
{"id": "1540848", "revid": "91330457", "url": "https://it.wikipedia.org/wiki?curid=1540848", "title": "Calveseglio", "text": "Calveseglio (\"Calvesei\" in dialetto comasco) \u00e8 la pi\u00f9 centrale delle frazioni del comune di Plesio.\nAnche se una tra le pi\u00f9 piccole, rappresenta il centro del comune, ospitando il palazzo comunale, la chiesa priorale di san Fedele, l'ufficio postale, le scuole e l'asilo, il teatro e i negozi pi\u00f9 importanti.\nL'origine toponomastica \u00e8 controversa.\nAlcuni lo derivano da un ipotetico nome personale Calvisius. Altri vi intravede le radici indoeuropee \"kar\" ed \"es\" (fortificazione sull'acqua?).\nPi\u00f9 probabilmente l'origine del toponimo \u00e8 da inquadrare nell'ambito del sistema viario dell'antica Strada Regina: da qui passava la variante che da Menaggio saliva per raggiungere Breglia e da l\u00ec a scendere a Rezzonico al fine di evitare gli impervi pendii del Sasso Rancio. Infatti nel nome si pu\u00f2 intravedere le parole latine \"carrus\" e \"vehes\". Calveseglio poteva rappresentare se non una \"statio\" o una \"mansio\", una \"mutatio\" a servizio dei viaggiatori militari e commercianti che dovevano affrontare un tratto di strada certamente disagevole.\nLa particolare frequentazione della percorrenza viaria \u00e8 attestata anche dai ritrovamenti archeologici.\nTra l'abitato di Calveseglio e Plesio, in localit\u00e0 \"Palazz\", \u00e8 stata rinvenuta una tomba a incenerazione appartenente alla cultura della C\u00e0 Morta (Golasecca III A3).\nIl materiale \u00e8 costituito da due olle contenenti alcuni oggetti di bronzo di ornamento (pendagli, parti di pettorale, fibule, anelli) appartenuti a una personalit\u00e0 femminile, morta nubile o durante la gravidanza o il parto. La datazione \u00e8 stimata nella prima met\u00e0 del IV secolo a.C.\nNei pressi di Calveseglio, a \"Pasera\" \u00e8 stato ritrovato nel secolo scorso un masso avello. \nLa tomba \u00e8 completamente scavata in un masso erratico di gneiss e dotata di coperchio di beola scolpito a due spioventi, non sono stati trovati oggetti al suo interno. \nI massi avelli rappresentano ancora un mistero archeologico. Diffusi soprattutto nel triangolo lariano, ma anche sulle sponde del Lario, in Valchiavenna e nel Canton Ticino, vengono datati al VI secolo."}
{"id": "1540849", "revid": "233579", "url": "https://it.wikipedia.org/wiki?curid=1540849", "title": "Breglia", "text": "Breglia (\"Breja\" in dialetto comasco, : ) \u00e8 una frazione del comune di Plesio in provincia di Como, gi\u00e0 comune autonomo fino al 1928.\nGeografia fisica.\nPiccola frazione del comune di Plesio - rispetto al quale dista circa - situata nella Val Menaggio, a un'altitudine di 750 metri di quota. Tale frazione \u00e8 divisa in due nuclei abitati, che corrispondono alle frazioni del vecchio comune: Villa (\"Vila\") rivolta a levante e Maggino (\"Magin\") rivolta a ponente.\nOrigini del nome.\n\"Breia\" deriva dal toponimo celtico \"briu\" (ponte, impalcatura). \"Magin\" anch'esso da radice celtica che sta ad indicare attivit\u00e0 agricole, \"Vila\" di origine medievale indicante un agglomerato rurale.\nStoria.\nLe origini.\nNella sua storia Breglia, ora frazione di Plesio, \u00e8 sempre stato un comune autonomo fino al 1928. L'origine protostorica di Breglia \u00e8 riscontrata dal toponimo e da vari reperti archeologici rinvenuti nel corso degli anni: due pietre a coppella testimoniano un culto antichissimo; mentre una tomba ad inumazione costruita con cinque lastre di granito, contenente due bicchieri in pietra ollare, \u00e8 stata ricondotta al VI secolo.\nPrincipali vicende.\nNei secoli Breglia ha rappresentato il \"culmen\" della variante della Strada Regina che, salendo da Menaggio e Plesio, scendeva verso Rezzonico per evitare gli impervi dirupi del Sasso Rancio.\nNella relazione Opizzone del 1644, Breglia era inserito nella Squadra di Rezzonico.\nDal censimento del 1751 risulta che il comune di Breglia era inserito nella pieve di Menaggio, contava 176 abitanti, non era infeudato pagando ogni quindici anni la somma di lire 32.11.6 e il consiglio comunale era costituito dai vicini che si radunavano convocati casa per casa dal console.\nMonumenti e luoghi d'interesse.\nBreglia ospita sul suo territorio alcuni luoghi suggestivi tanto a livello panoramico quanto dal punto di vista religioso.\nArchitetture religiose.\nSantuario di Santa Maria sul Monte Gordola.\nIl santuario \"Ave regina coelorum,\" meglio conosciuto come Santuario della Madonna di Breglia, fu costruito nel 1777 su una sommit\u00e0 panoramica che domina tutto il centro lago di Como (il dosso del \"Gordola\"). \nNel Santuario si venera una statua mariana in marmo, portata in paese nel 1740 da Genova per mano di un bregliese di nome Tatti. La chiesa conserva inoltre un organo di Giovanni Rogantino di Morbegno risalente all'inizio del XVII secolo.\nIl santuario costituisce il simbolo pi\u00f9 significativo della devozione alla madre di Dio degli abitanti della Val Menaggio e, proprio per questo, ancora oggi \u00e8 meta di pellegrinaggio e la festa viene celebrata alla quarta domenica di agosto. Il percorso che conduce al santuario \u00e8 scandito dalla presenza di quattordici edicole aventi come tema i Misteri del Rosario.\nCappella di San Domenico.\nLa cappella di San Domenico, distante a circa 30 minuti di passeggiata dal centro abitato, \u00e8 stata eretta sul culmine del Sasso rancio, detto \"sass dela crus,\" in una posizione dominante su tutto il centrolago.\nAltro.\nSul territorio sono inoltre presenti diversi sentieri verso il Rifugio Menaggio, il Monte Grona ed il Monte Bregagno."}
{"id": "1540850", "revid": "287204", "url": "https://it.wikipedia.org/wiki?curid=1540850", "title": "Barna", "text": "Barna (\"Barna\" anche nel dialetto locale) \u00e8 una frazione del comune di Plesio in provincia di Como di 91 abitanti (44 maschi e 47 femmine).\nNel \"Compartimento territoriale specificante le cassine\" del 1751 Barna viene citato come comune autonomo, mentre due anni dopo, nel 1753, nell\"Indice delle pievi e comunit\u00e0 dello Stato di Milano\" il comune di Plesio con Barna \u00e8 inserito nella pieve di Menaggio. La dizione \"Comune di Plesio con Barna\" sar\u00e0 mantenuta in tutti i documenti fino al 1821, dove, in seguito a dispaccio governativo, si citer\u00e0 il Comune di Plesio con Barna, Ligomna e Logo. Infine a partire dal 1853 col compartimento territoriale della Lombardia, si cita il Comune di Plesio che comprendeva le frazioni di Barna, Calviseglio, Ligomna e Logo.\nLa parrocchia di Santa Maria Maddalena di Barna \u00e8 stata eretta nel 1636 con territorio smembrato dalla parrocchia di San Fedele di Plesio dal vescovo di Como Lazzaro Carafino.\nLa chiesa venne consacrata nel 1690, \u00e8 a navata unica con tre cappelle laterali e conserva un bel crocefisso secentesco in legno, un organo \"Carcano\" del 1851 e dipinti.\nNel 1399 si stabilisce a Barna il capostipite della famiglia Bolza, Ambrogio De Bulziis.\nUn Bolza \u00e8 tra i segretari del duca di Milano Filippo Maria Visconti nel 1423. Il 7 settembre 1739 il re di Spagna Carlo II crea conte il nobile Gianbattista Bolza che, gi\u00e0 ambasciatore e ministro plenipotenziario in Polonia ed in Sassonia, combin\u00f2 il matrimonio tra il re di Napoli Carlo Borbone e la quindicenne Amalia Wulberga, figlia di Federico II re di Polonia nel 1738.\nIl conte Luigi Bolza, tristemente famoso nel risorgimento italiano come commissario della polizia austriaca, \u00e8 originario di questa famiglia. Persecutore dei patrioti milanesi, divenne poi ministro del culto e dell'istruzione in Vienna.\nNativo di Barna \u00e8 Pacifico Bianchi, classe 1902, comunista e volontario nella Guerra civile spagnola incorporato nel II battaglione della Brigata Garibaldi, ferito e ricoverato all'ospedale di Sagarot. Schedato al casellario politico centrale al n\u00b0 621 e ricercato dal regime fascista, emigr\u00f2 in Francia.\nSeppellito a Barna \u00e8 anche Angelo Mantovani, anch'esso volontario nella Guerra civile spagnola. Operaio meccanico dal 1928 a Milano (dopo una parentesi francese), vigilato dalla polizia per le sue idee antifasciste, espatria clandestinamente nell'agosto '31 in Svizzera e pare stabilirsi a Ginevra e quindi a Basilea dove nel '36 viene arrestato e condannato per aver portato via un gagliardetto alla locale sede fascista. Arruolato in formazioni spagnole, forse anarchiche, nel maggio '37 \u00e8 sul fronte di Huesca, dove risulta ferito. Il Corpo Volontari Italiani lo d\u00e0 per caduto sul fronte dell'Ebro nel settembre '38, ma alla fine di quel mese risulta al centro di recupero Cardedeu e nel febbraio '39 nel campo di concentramento francese di Argel\u00e8s."}
{"id": "1540851", "revid": "1494169", "url": "https://it.wikipedia.org/wiki?curid=1540851", "title": "Acetato di piombo", "text": ""}
{"id": "1540852", "revid": "599013", "url": "https://it.wikipedia.org/wiki?curid=1540852", "title": "Lijepa na\u015da domovino", "text": ""}
{"id": "1540859", "revid": "1442080", "url": "https://it.wikipedia.org/wiki?curid=1540859", "title": "Michael Cera", "text": "Biografia.\nCera nasce a Brampton, nell'Ontario, il 7 giugno del 1988, secondogenito dei tre figli di Luigi Cera, un immigrato italiano originario della Sicilia, e di Linda Cockman, canadese di origini irlandesi, olandesi, scozzesi ed inglesi, ambedue impiegati presso la Xerox. Ha due sorelle, Jordan e Molly. Cera si \u00e8 interessato alla recitazione dopo aver visto \"Ghostbusters\" durante un periodo in cui aveva la varicella, all'et\u00e0 di tre anni, imparando a memoria tutti i dialoghi. Si iscrisse alla Second City di Toronto dove prese lezioni di improvvisazione; successivamente ha studiato alla Heart Lake Secondary School.\nDopo aver lavorato in diversi spot pubblicitari e aver ottenuto piccole apparizioni in produzioni televisive, Cera fa il suo debutto cinematografico in \"Frequency - Il futuro \u00e8 in ascolto\" del 2000. Nel 2002 interpreta la parte del giovane Chuck Barris in \"Confessioni di una mente pericolosa\", in seguito \u00e8 tra i protagonisti della serie televisiva \"Arrested Development - Ti presento i miei\", dove ricopre il ruolo di George-Michael Bluth, figlio del protagonista Micheal Bluth interpretato da Jason Bateman, fino al 2006.\nNel 2007 recita accanto a Jonah Hill nella commedia \"Suxbad - Tre menti sopra il pelo\", scritta dall'amico Seth Rogen e Evan Goldberg. Il film \u00e8 uscito negli Stati Uniti e in Canada il 17 agosto 2007. Nel novembre del 2007, \u00e8 stato ospitato al Saturday Night Live, una versione live di scena SNL non mostrato in televisione a causa dello sciopero della Writers Guild of America. La sua interpretazione gli ha valso un Breakthrough Artist all'Austin Film Critics Association Awards 2007 e un Canadian Comedy Award nel 2008 per la miglior performance maschile.\nSempre nel 2007 \u00e8 tra i protagonisti della commedia indipendente \"Juno\", divenuta un successo internazionale. Nel film interpreta Paulie Bleeker, un adolescente che dopo la sua prima esperienza sessuale mette involontariamente incinta l'amica Juno (interpretata da Elliot Page). Nel 2008 recita nel film \"Nick &amp; Norah - Tutto accadde in una notte\", dove interpreta Nick. Il film \u00e8 stato girato a New York.\nNel 2009 Cera \u00e8 co-protagonista, assieme a Charlyne Yi, della pellicola indipendente \"Paper Heart\", inedito in Italia, presentato in anteprima all'edizione del Sundance Film Festival dello stesso anno, dove ha vinto un premio per la miglior sceneggiatura. Yi e Cera avevano gi\u00e0 lavorato insieme in \"Nick &amp; Norah - Tutto accadde in una notte\". Nel 2009 Michael Cera ha inoltre recitato al fianco di Jack Black nella commedia \"Anno uno\", che ha per\u00f2 ricevuto recensioni negative da parte della critica.\nNel gennaio 2010 Cera prende parte all'adattamento cinematografico del romanzo \"Youth in Revolt\", nel ruolo del protagonista, Nick Twisp e, nello stesso anno, \u00e8 il protagonista del lungometraggio di Edgar Wright \"Scott Pilgrim vs. the World\", accanto a Mary Elizabeth Winstead e Kieran Culkin e basato sull'omonimo fumetto di Bryan Lee O'Malley. Cera, parallelamente alla propria carriera cinematografica, svolge l'attivit\u00e0 di bassista in una band alternative rock, i Mister Heavenly. L'attore ha anche contribuito allo sviluppo della colonna sonora dei film \"Nick &amp; Norah - Tutto accadde in una notte\", \"Paper Heart\" e \"Scott Pilgrim vs. the World\". Nel settembre del 2013 ha una breve apparizione nel video \"Here Comes the Night Time\" della band canadese Arcade Fire e girato dal regista Roman Coppola. Nello stesso video compaiono, tra gli altri, anche Ben Stiller e Bono Vox.\nDoppiatori italiani.\nDa doppiatore \u00e8 sostituito da:"}
{"id": "1540860", "revid": "33689", "url": "https://it.wikipedia.org/wiki?curid=1540860", "title": "Boolean satisfiability problem", "text": ""}
{"id": "1540863", "revid": "14806", "url": "https://it.wikipedia.org/wiki?curid=1540863", "title": "Fforde", "text": ""}
{"id": "1540865", "revid": "984922", "url": "https://it.wikipedia.org/wiki?curid=1540865", "title": "L'orchestra di Sandy Bottom", "text": "L'orchestra di Sandy Bottom (\"The Sandy Bottom Orchestra\") \u00e8 un film per la televisione del 2000 diretto da Bradley Wigor.\nTrama.\nNorman Green ha un sogno per l'annuale concerto della fattoria di Sandy Bottom, cittadina del Wisconsin: non solo vuole portare un'orchestra classica, ma spera anche di poterla dirigere. Per farlo, deve convincere la sua famiglia e gli abitanti di Sandy Bottom ad aiutarlo a far avverare il suo sogno prima del concerto."}
{"id": "1540868", "revid": "26244", "url": "https://it.wikipedia.org/wiki?curid=1540868", "title": "Riccardo di Chichester", "text": "Oggi \u00e8 venerato come patrono dei cocchieri.\nBiografia.\nGiovinezza e studi.\nFiglio di modesti proprietari terrieri, pur essendo molto attivo negli studi da ragazzo e giovane, da adulto dovette lavorare nella fattoria per rispondere alle esigenze familiari.\nRisoltisi i problemi economici, pot\u00e9 recarsi a studiare all'Universit\u00e0 di Oxford (attorno al 1214), sotto la guida degli insigni futuri vescovi Edmondo Rich e Roberto Grossatesta. Prosegu\u00ec gli studi prima a Parigi e poi per sette anni a Bologna, dove si concentr\u00f2 sul diritto canonico; in questa citt\u00e0 per la seconda volta rifiut\u00f2 la proposta di un allettante matrimonio.\nIncarichi da laico.\nNel 1235, a 38 anni, torn\u00f2 ad Oxford dove fu subito nominato rettore dell'universit\u00e0. Il suo antico maestro Edmondo Rich, che era divenuto arcivescovo di Canterbury, nel 1237 lo volle come cancelliere della importante diocesi; qui si distinse nella collaborazione data validamente per attuare la riforma del clero e nel contrastare le ingerenze del potere regale.\nAccompagn\u00f2 l'arcivescovo nel suo viaggio a Pontigny in Francia e gli fu accanto quando questi mor\u00ec a Soissy nel 1240. Edmondo gli lasci\u00f2 in eredit\u00e0 un calice e Riccardo in quell'occasione decise di farsi prete, prendendo a studiare teologia per due anni, presso i domenicani di Orl\u00e9ans.\nSacerdote e vescovo.\nDopo l'ordinazione sacerdotale, avvenuta nel 1242, all'et\u00e0 di 45 anni, ritorn\u00f2 in Inghilterra e si dedic\u00f2 come semplice parroco ai fedeli di Charing e Deal nel Kent.\nSubito fu per\u00f2 reintegrato come cancelliere della diocesi di Canterbury, dal nuovo arcivescovo Bonifacio di Savoia. Suo malgrado, nel 1244 si trov\u00f2 al centro della controversa elezione del vescovo di Chichester; Riccardo era il candidato sostenuto dai vescovi e dal partito della Riforma; ma non del re Enrico III, che nomin\u00f2 invece Riccardo Passelewe, abile amministratore ma non colto in questioni teologiche.\nL'arcivescovo di Canterbury, quale Primate, non convalid\u00f2 la nomina e il re di rimando confisc\u00f2 i beni e le rendite della diocesi di Chichester; le due parti si rivolsero al papa Innocenzo IV, il quale confermando la scelta di Riccardo di Wych, lo consacr\u00f2 vescovo nel 1245 a Lione.\nIl nuovo vescovo, ritornato nella sua diocesi di Chichester, trov\u00f2 tutti i beni sequestrati e dovette fissare la sua dimora in casa di un parroco a Tarring (Sussex), spostandosi a piedi in tutta la diocesi, per espletare il suo ministero e coltivando la terra nel tempo libero.\nLa situazione dur\u00f2 due anni e alla fine, il re Enrico III, minacciato di scomunica da parte del papa Innocenzo IV, restitu\u00ec tutti i beni alla diocesi.\nAttivit\u00e0.\nRiccardo fu un uomo di grande carit\u00e0, generoso nell'ospitalit\u00e0, comprensivo con i peccatori e soprattutto prodigo per i colpiti dalla carestia del 1247.\nIstitu\u00ec gli Statuti Diocesani, che ancora sopravvivono, essi comprendono tutte le disposizioni per il celibato e la condotta del clero, dell'amministrazione gratuita dei sacramenti, per la celebrazione dignitosa della Messa, per la disciplina dei fedeli nell'osservare il precetto festivo e la conoscenza a memoria delle preghiere; inoltre diede grande carit\u00e0 ed assistenza agli ammalati ed ai sacerdoti anziani.\nFu grande predicatore per una nuova crociata, dopo la disastrosa spedizione di san Luigi IX re di Francia, nel 1253; non aveva intenzioni politiche, ma solo lo scopo della riapertura della Terra Santa ai pellegrini.\nMentre si trovava a Dover per erigere una chiesa in onore del suo antico maestro e vescovo san Edmondo Rich, si ammal\u00f2 gravemente in questa citt\u00e0 e dopo qualche giorno, il 3 aprile 1253, mor\u00ec.\nCulto.\nLa fama della sua santit\u00e0 era tale, che dopo nove anni appena, fu canonizzato da papa Urbano IV, il 22 gennaio 1262. Il 16 giugno 1276, alla presenza del re Edoardo I, di vescovi e dignitari, il suo corpo fu traslato dalla tomba, in un reliquiario dietro l'altare maggiore della Cattedrale di Chichester; detto reliquiario fu distrutto dallo scismatico Enrico VIII, il 20 novembre 1538 e delle sue reliquie si sono perse le tracce.\nI pellegrinaggi alla sua tomba durarono tutto il Medioevo, la festa del 3 aprile divenne generale nei monasteri benedettini di tutta l'Inghilterra ed \u00e8 ancora celebrata da cattolici ed anglicani; \u00e8 venerato come protettore dei cocchieri, forse poich\u00e9 quando lavorava nella fattoria paterna guidava carri e cavalli."}
{"id": "1540871", "revid": "767487", "url": "https://it.wikipedia.org/wiki?curid=1540871", "title": "L'incubo di Joanna Mills", "text": "L'incubo di Joanna Mills (\"The Return\") \u00e8 un film del 2006 diretto da Asif Kapadia, con Sarah Michelle Gellar, Kate Beahan, Peter O'Brien e Sam Shepard.\nTrama.\nJoanna Mills \u00e8 una ragazza della provincia americana determinata a scoprire la verit\u00e0 che si cela dietro le visioni sovrannaturali e terrificanti che la terrorizzano. Joanna ha un buon lavoro, \u00e8 rappresentante alle vendite di una societ\u00e0 di trasporti. La sua vita privata invece \u00e8 in difficolt\u00e0: ha litigato con suo padre, \u00e8 ossessionata e minacciata dal suo ex fidanzato, ha pochi amici e crede che tutta la sua vita le stia sfuggendo di mano. La ragazza vede in visione il brutale assassinio di una giovane donna che non ha mai incontrato, per mano di un killer spietato, un uomo che sembra voler fare di Joanna il suo prossimo bersaglio. Determinata a combattere, Joanna viene guidata dai suoi incubi sin nella citt\u00e0 natale della donna assassinata, La Salle in Texas. Una volta l\u00ec, si accompagna ad un personaggio particolare, Terry, che sembrerebbe legato alla donna delle visioni. Respinta da Terry, Joanna scoprir\u00e0 l'identit\u00e0 dell'assassino poco prima di lasciare la cittadina.\nAccoglienza.\nCritica.\nGeneralmente il film ha ottenuto critiche abbastanza negative, con una percentuale del solo 15% di giudizi positivi su Rotten Tomatoes\nA eccezione di alcuni spot televisivi, il film non \u00e8 stato grandemente pubblicizzato, n\u00e9 si \u00e8 tenuta alcuna premi\u00e8re; la stessa Sarah Michelle Gellar, dopo la fine delle riprese, \u00e8 stata subito occupata su un altro set con le riprese del film \"Possession\"."}
{"id": "1540872", "revid": "233579", "url": "https://it.wikipedia.org/wiki?curid=1540872", "title": "Logo (Plesio)", "text": "Logo (\"Lugh\" nel dialetto locale) \u00e8 la pi\u00f9 piccola e la pi\u00f9 declive frazione del comune di Plesio.\nOspita il monumento che nella tradizione \u00e8 ritenuto il pi\u00f9 antico del comune di Plesio: l'oratorio di San Sebastiano.\nControversa \u00e8 l'origine toponomastica del nome, pur non essendoci studi specifici in proposito: qualcuno lo fa derivare dal greco \"\u03bb\u03bf\u03b3\u03bf\u03c2 - logos\" ipotizzando un'origine coloniale sotto la dominazione romana, come riferisce Strabone, altri assimila il nome dialettale \"Lugh\" alla vicinanza col lago di Como, in dialetto \"lagh\".\nSuggestiva invece \u00e8 l'ipotesi secondo cui il toponimo possa essere legato al dio Lugh, il luminoso esperto in mille arti, delle popolazioni celtiche preromane. Il culto a questo dio era molto diffuso, basti pensare che diede il nome anche a Lugano e a \"Lugdunum\", l'odierna Lione. Lugh veniva associato dai romani al dio Mercurio, il dio dei commerci. Infatti da qui passava una variante dell'Antica Via Regina, la strada che collegava \"Comum\" con i paesi transalpini dopo aver oltrepassato il lago ed i valichi alpini dello Spluga e del Maloia. Il tratto Menaggio, Logo, Plesio e Breglia era una variante obbligata per quei commercianti o quegli eserciti che non volevano affrontare gli impervi pendii del Sasso rancio a precipizio sul lago. Facile quindi ipotizzare che qui ci fosse una cappella votiva o pi\u00f9 semplicemente un luogo di culto legato a Lugh, divenuto in seguito alla diffusione del cristianesimo luogo di culto dedicato a San Sebastiano. La sostituzione di una divinit\u00e0 pagana con un santo cristiano, che ne rilevasse puntualmente le caratteristiche protettive, fu presente non solo tra i romani, ma anche con l'espandersi della nuova religione cristiana. \nUno scavo o studio archeologico sul luogo della chiesetta potrebbe confermare l'ipotesi."}
{"id": "1540874", "revid": "729019", "url": "https://it.wikipedia.org/wiki?curid=1540874", "title": "Torre Paola", "text": "Torre Paola \u00e8 una torre costiera difensiva posta sul Promontorio del Circeo al confine con la lunga spiaggia di Sabaudia. Venne eretta tra la fine del Quattrocento e gli inizi del Cinquecento. Presenta un'architettura e accorgimenti tecnico-ossidionali tipicamente martiniani; nei disegni di Francesco di Giorgio Martini compaiono spesso torrioni la cui architettura \u00e8 molto simile agli accorgimenti adottati per la costruzione del torrione denominato \"Torre Paola\".\nInsieme a Torre Fico fu la prima ad essere edificata, posta in un punto strategico a custodia della foce del canale emissario del Lago di Paola, divenendo parte di un sistema difensivo di sei torri.\nGi\u00e0 durante la sua costruzione sub\u00ec il primo attacco da parte dei saraceni (che scesero dall'alto della montagna per cogliere la guarnigione di sorpresa) tanto che, per ovviare a future incursioni dalla rupe, venne modificato l'impianto originario, dandogli la particolare struttura a testuggine con struttura difensiva lato montagna.\nNel 1563 per volont\u00e0 di Papa Pio IV (1559-1565) fu ulteriormente aggiornata ad opera dei signori di Sermoneta e San Felice Circeo per contrastare le continue incursioni dei pirati saraceni, completando un sistema difensivo che comprendeva, verso Roma, Torre Astura, Tor Caldara e Tor San Lorenzo.\nNel 1604, dalla torre, si riusc\u00ec a cannoneggiare e a spingere alla fuga alcune navi turche.\nNel 1773, come riporta l'archivio di stato, a Torre Paola vi erano 1 cannone da 10 con 15 palle, 15 casse di mitraglia e 15 di polvere, 1 cannone da 3/4 con 15 palle, 15 cassa di mitraglia e 70 di polvere; 1 cannone da 1 con 15 palle, 15 casse di mitraglia e 7 di polvere.\nNel 1809, i soldati di presidio si opposero con il fuoco a navi inglesi e numerosi furono gli scontri e le vicissitudini che videro la torre coinvolta.\n, la giunta comunale di San Felice Circeo ha deciso di avviare la procedura di esproprio della torre, che oggi risulta propriet\u00e0 privata e che attualmente versa in un grave stato di incuria e abbandono, per poter realizzare al suo interno un museo delle Torri Costiere che racconti la storia ed il mito del Circeo e del territorio pontino."}
{"id": "1540875", "revid": "767487", "url": "https://it.wikipedia.org/wiki?curid=1540875", "title": "Marcel Couraud", "text": "Biografia.\nAllievo dell'Ecole Normale di Parigi, dove studi\u00f2 l'organo con Marchal, esord\u00ec nel 1945 e nello stesso anno fond\u00f2 il \"Marcel Couraud Vocal Ensemble\", che diresse fino al 1954.\nHa anche preso lezioni di Composizione con Boulanger, e di Direzione col Direttore d'Orchestra Charles Munch.\nNel 1967, divenuto direttore dei cori della radiotelevisione francese, form\u00f2 un gruppo di dodici solisti, \"Groupe Vocal de France\", con i quali realizz\u00f2 importanti prime esecuzioni di musica d'avanguardia, (1976-1978)."}
{"id": "1540876", "revid": "253269", "url": "https://it.wikipedia.org/wiki?curid=1540876", "title": "Jessica Walter (attrice)", "text": "Biografia.\nDiplomata presso la \"High School of the Performing Arts\" di New York, esordisce inizialmente come attrice teatrale. Dopo una prima apparizione anche al cinema con una parte in \"Lilith - La dea dell'amore\" (1964) di Robert Rossen, la Walter ottiene maggiore visibilit\u00e0 ne \"Il gruppo\" (1966) di Sidney Lumet e il primo successo con \"Brivido nella notte\" (1971), diretto e interpretato da Clint Eastwood, per il quale nel 1972 \u00e8 candidata ai Golden Globe per la categoria miglior attrice protagonista.\nNel frattempo viene diretta anche da John Frankenheimer in \"Grand Prix\" (1966), ancora da Sidney Lumet in \"Addio Braverman\" (1968), e da Tom Gries in \"Number One\" (1969). Dalla met\u00e0 degli anni settanta dirada le sue apparizioni al cinema per dedicarsi maggiormente alla televisione e al doppiaggio. Pi\u00f9 di recente \u00e8 stata coprotagonista della serie televisiva \"Arrested Development - Ti presento i miei\" per le 3 stagioni della serie dal 2003 al 2006, riprendendo il suo ruolo anche nel 2013.\n\u00c8 morta nel sonno nella sua casa di New York il 24 marzo 2021, all'et\u00e0 di 80 anni.\nDoppiatrici italiane.\nNelle versioni in italiano dei suoi lavori, Jessica Walter \u00e8 stata doppiata da:\nDa doppiatrice \u00e8 sostituita da:"}
{"id": "1540879", "revid": "6923", "url": "https://it.wikipedia.org/wiki?curid=1540879", "title": "Organo (arma)", "text": "L'organo chiamato pi\u00f9 comunemente organo francese o orgue era un pezzo di artiglieria usato dal XIV fino agli inizi del XVIII secolo come arma ossidionale, principalmente contro la fanteria, formato da una serie di canne affiancate di piccolo calibro (spesso venivano usate canne di archibugio). Nel caso che le canne fossero di calibro maggiore (1 libbra), l'arma era detta ribadocchino (\"ribauldequin\").\nDescrizione.\nL'arma, come detto, era formata da un certo numero (normalmente da due a circa una dozzina, anche se ne conoscono da 30 canne) di canne affiancate, che venivano caricate e successivamente accese tutte contemporaneamente. Ovviamente un'arma del genere non poteva essere mobile (basta considerare che, per sparare con un archibugio, o un moschetto dell'epoca era necessario appoggiare l'arma su una forcella), quindi l'arma era montata su un apposito affusto, che forniva anche la possibilit\u00e0 di tarare con una certa precisione l'alzo delle canne. \nLe canne (da caricare singolarmente dalla bocca) erano tenute da un fermo metallico su una tavola di legno che, fornita di perni, ruotava entro due orecchioni (aloni), il tutto poi era sostenuto su un piede o su un treppiede. Tutte le canne avevano in comune il focone, quindi era sufficiente una sola accensione per permettere alle canne di far fuoco contemporaneamente. L'arma era montata fissa o semifissa sulle fortificazioni, per poter agire sulle fanterie attaccanti. Alcuni ribadocchini erano montati su affusti girevoli, in modo da permettere di orientarli pi\u00f9 facilmente verso bersagli diversi.\nImpiego tattico.\nConsiderando il peso dell'arma, questa poteva essere utilizzata solo da posizioni fisse, inoltre i tempi di caricamento (caricare dieci canne richiedeva dieci volte il tempo necessario a caricare una canna) ne limitavano pesantemente la cadenza di tiro, anche nei confronti di quella gi\u00e0 bassa delle armi dell'epoca, quindi ne sconsigliavano l'uso in campo aperto. \nI picchieri, una volta scampati alla prima scarica, avevano tutto il tempo per arrivare a contatto con i serventi dell'arma, quindi l'arma non ebbe mai un grande successo. \nLa fine definitiva degli organi e dei ribadocchini si ebbe quando fu realizzato il cartoccio a mitraglia per le artiglierie, che dava una cadenza di tiro molto pi\u00f9 elevata ed effetti altrettanto devastanti sulle fanterie che avanzavano a piedi, utilizzando la stessa bocca da fuoco che veniva usata per i tiri a lunga distanza."}
{"id": "1540882", "revid": "1318658", "url": "https://it.wikipedia.org/wiki?curid=1540882", "title": "Roger D\u00e9sormi\u00e8re", "text": "Si dedic\u00f2 soprattutto alla divulgazione della musica contemporanea, in particolare di quella di scuola francese, e della musica per balletto. \u00c8 ricordato anche per aver diretto nel 1941, durante l'occupazione nazista di Parigi, una delle prime complete - e probabilmente una fra le migliori - registrazioni dell'opera \"Pell\u00e9as et M\u00e9lisande\" di Claude Debussy.\nBiografia.\nD\u00e9sormi\u00e8re frequent\u00f2 al conservatorio di Parigi corsi di flauto con Philippe Gaubert e di armonia con Xavier Leroux, di guida orchestrale con Vincent d'Indy e di contrappunto e fuga con Charles Koechlin. Form\u00f2 con Henri Sauguet, Maxime Jacob ed Henri Cliquet-Pleyel, l'\u00c9cole d'Arcueil, che crebbe sotto l'egida di Erik Satie, con cui avrebbe poi collaborato a lungo. Insieme a Serge Nigg, Louis Durey ed Elsa Barraine fond\u00f2 anche l'\"Association fran\u00e7aise des musiciens progressistes\".\nDiresse a Parigi le orchestre dei Balletti svedesi (fra il 1924, con la prima del \"Rel\u00e2che\", e il 1925), dei Balletti russi di Sergej Djagilev (fra il 1925 e il 1929), dell'Op\u00e9ra-Comique (1936 - 1944) e del Teatro dell'Op\u00e9ra (nel biennio 1945 - 1946, dopo l'abbandono di Reynaldo Hahn). Dal 1947 al 1951, succedendo a Manuel Rosenthal, fu alla guida dell'Orchestre nationale de France (il suo posto venne poi preso da Maurice Le Roux).\nIn carriera diresse anche al teatro alla Scala, al Covent Garden e al Teatro dell'Opera di Monte-Carlo. Compose musiche di scena per il teatro, un'operetta e diverse colonne sonore per film della Path\u00e9-Nathan (fra cui \"Entr'acte\" di Ren\u00e9 Clair, \"La R\u00e8gle du jeu\", \"Arlette et l'amour\", \"L'Homme du jour...\"). Collabor\u00f2 anche con Francis Picabia.\nNel 1923 fu il dedicatario della partitura di \"La cr\u00e9ation du monde\" di Darius Milhaud, di cui lui diresse la premi\u00e8re con i Balletti svedesi.\nQuando registr\u00f2 l'opera di Debussy, D\u00e9sormi\u00e8re era ormai all'apice della carriera come direttore d'orchestra ma, gi\u00e0 precedentemente, aveva avuto modo di farsi apprezzare anche come flautista. Nel suo repertorio figurano lavori di Olivier Messiaen, Pierre Boulez, Henri Dutilleux e Maurice Durufl\u00e9. Come studioso recuper\u00f2 anche opere di Fran\u00e7ois Couperin, Jean-Philippe Rameau e Michel Richard Delalande.\nNel 1950, durante un viaggio in Italia, rimase vittima, a Roma, di un ictus cerebreale che gli caus\u00f2 una paralisi che lo costrinse ad abbandonare ogni attivit\u00e0. Patendo una grave afasia, perse di fatto l'uso della parola. Sposato con Colette Steinlen, figlia del disegnatore e pittore Th\u00e9ophile-Alexandre Steinlen, \u00e8 morto a causa di un cancro ai polmoni.\nIl compositore francese Henri Sauguet lo ha definito \"la guida, il rivelatore, l'animatore e l'apostolo che ha fatto brillare l'arte musicale contemporanea\"."}
{"id": "1540883", "revid": "1543377", "url": "https://it.wikipedia.org/wiki?curid=1540883", "title": "Monthly Comic Blade", "text": " \u00e8 una rivista mensile di manga sh\u014dnen giapponese, pubblicata dalla Mag Garden. Venne pubblicata la prima volta nel febbraio 2002 al prezzo di 490 Yen, ed esce verso il giorno 30 di ogni mese.\nA seguito del fallimento di questa rivista, dal 15 settembre 2007, alcune delle serie un tempo presenti qui continuano ad essere pubblicate sul \"Comic Blade Avarus\", edito dalla stessa Mag Garden."}
{"id": "1540885", "revid": "254059", "url": "https://it.wikipedia.org/wiki?curid=1540885", "title": "Pandolfo I Malatesta", "text": "Biografia.\nEra figlio di Malatesta da Verucchio. Occup\u00f2 anche Senigallia e Fossombrone, e nel 1306, riusc\u00ec ad impossessarsi di Fano, che pose a saccheggio per vendicarsi della resistenza oppostagli. Fattosi eleggere podest\u00e0 volle nelle sue mani tutto il governo, ma poco dopo venne cacciato dagli stessi fanesi istigati da Bertrand di Goth (omonimo e nipote di papa Clemente V), rettore della Marca, cos\u00ec seguirono Senigallia e Pesaro. Della citt\u00e0 di Pesaro riusc\u00ec a rimpossessarsene nel 1312, ma soltanto otto anni dopo ne ebbe la signoria.\nNel 1313 con pochi accoliti entr\u00f2 segretamente in Fano e fece uccidere e gettare dalle finestre del palazzo del comune molti fra i principali cittadini. Occup\u00f2 la rocca e govern\u00f2 da tiranno, ma per le crudelt\u00e0 commesse fu costretto a fuggire dal popolo che si sollev\u00f2. Poco dopo occup\u00f2 le saline di Cervia.\nNel 1317 successe al fratello Malatestino I nella signoria di Rimini, ma dovette lottare con il rettore pontificio.\nCombatt\u00e9 anche una piccola guerra coi sammarinesi, sopita con il trattato di pace del 2 ottobre 1322.\nUn suo nipote, il conte di Giaggiolo Uberto Malatesta, figlio di Paolo il Bello, aiutato dal conte Federico di Urbino, nel 1321 aveva fatto una rapida incursione sul territorio riminese, saccheggiando e occupando alcuni castelli. Pandolfo si vendic\u00f2 aiutando i guelfi di Urbino a cacciare i ghibellini. Riusc\u00ec a penetrare in Fano, profittando delle discordie nella citt\u00e0, e per breve tempo ne fu signore.\nI fanesi vollero finire con Pandolfo e chiesero aiuto ai veneziani. Questi aderirono, ma vennero impediti dal papa, molto amico di Pandolfo, e minacciati di guerra e di scomunica.\nNel 1324 fu nominato cavaliere da Odet de Foix, visconte di Lautrec, ma questi ebbe contro di s\u00e9 gli urbinati, che preferirono i loro antichi dominatori, i Feltreschi. Pandolfo mosse contro Urbino, ma fu vinto dal conte di Montefeltro.\nNel 1324 fece uccidere Uberto nel suo castello di Ceola, presso Roncofreddo, e il suo cadavere chiuso in un sacco venne portato a Mercato Saraceno e abbandonato nella piazza.\nDiscendenza.\nSpos\u00f2 Taddea da Rimini (n. 1267) e fu padre di:"}
{"id": "1540886", "revid": "287204", "url": "https://it.wikipedia.org/wiki?curid=1540886", "title": "Periodo Showa", "text": ""}
{"id": "1540890", "revid": "115751", "url": "https://it.wikipedia.org/wiki?curid=1540890", "title": "Heisei", "text": ""}
{"id": "1540898", "revid": "481666", "url": "https://it.wikipedia.org/wiki?curid=1540898", "title": "Ferenc Fricsay", "text": "Biografia.\nStudi\u00f2 composizione, direzione d'orchestra e pianoforte a Budapest nell'Accademia musicale Franz Liszt dove fu allievo di B\u00e9la Bart\u00f3k, Zolt\u00e1n Kod\u00e1ly, Le\u00f3 Weiner ed Ernst von Dohn\u00e1nyi. \nFece la sua prima direzione all'et\u00e0 di 15 anni.\nFu direttore dell'opera e dell'orchestra Filarmonica di Seghedino (1943-1944), ma dovette fuggire da Budapest a causa della Gestapo.\nNel 1942 \u00e8 nato suo figlio Andr\u00e1s Fricsay che \u00e8 poi diventato un attore.\nIl suo ultimo concerto \u00e8 stato con la London Philharmonic Orchestra nella Royal Festival Hall nel dicembre 1961.\nNel 1963 mor\u00ec all'Ospedale di Basilea all'et\u00e0 di 49 anni per una grave forma di cancro.\nLa sua registrazione della Sinfonia n. 9 (Beethoven) del 1958 \u00e8 stata inserita nella colonna sonora di Arancia meccanica."}
{"id": "1540903", "revid": "256896", "url": "https://it.wikipedia.org/wiki?curid=1540903", "title": "Volontari del Soccorso (componente della Croce Rossa)", "text": ""}
{"id": "1540907", "revid": "121677810", "url": "https://it.wikipedia.org/wiki?curid=1540907", "title": "Paul Paray", "text": "Biografia.\nI suoi primi insegnamenti musicali li ebbe dal padre August che era organista nella chiesa di San Giacomo e leader di una societ\u00e0 amatoriale di musica. Pi\u00f9 tardi Paul fu iscritto al Rouen Choir School nel 1895, per studiare musica con gli abati Borghese e Bourdon, e organo con Haelling. Ci\u00f2 ha preparato Paul per l'ingresso al Conservatorio di Parigi.\nNel 1911 vinse il Prix de Rome con la cantata \"Yanitza\".\nLa sua carriera fu bruscamente interrotta dallo scoppio della prima guerra mondiale. Addetto al fronte belga, fu catturato sulla Marna e divenne prigioniero di guerra al campo Darmstadt, dove costitu\u00ec un quartetto d'archi.\nDopo la guerra, \u00e8 stato invitato a dirigere l'Orchestra del Casino de Cauterets. Questo fu un trampolino di lancio per lui ed esord\u00ec come direttore nel 1920, affermandosi nella interpretazione delle partiture di Johannes Brahms, dei tardo-romantici e degli impressionisti francesi.\nIn seguito \u00e8 stato Direttore musicale dell'Orchestra di Monte Carlo e presidente della Societ\u00e9 des Concerts Colonne.\nParay ha fatto il suo debutto statunitense con la New York Philharmonic Orchestra nel 1939.\nNel 1952 \u00e8 stato nominato direttore musicale dell'Orchestra sinfonica di Detroit, conducendo numerose registrazioni per la \"Mercury Records\" nella serie \"Living Presence\".\nComposizioni.\nNel 1922 ha composto il balletto \"Adonis Troubl\u00e9\" per il Palais Garnier di Parigi.\nNel 1931 scrisse la \"Santa Messa per il 500\u00ba anniversario della morte di Giavanna d'Arco\". Che fu premiato\nal Duomo di Rouen per commemorare il quincentennario di Giovanna D'Arco martire. \nNel 1953 scrisse la sua \"Sinfonia n.1 in Do maggiore\", che fu premiato al Concerts Colonne.\nNel 1941 ha composto la sua \"Sinfonia n.2 in La maggiore\".\nParay \u00e8 stato un direttore molto competente nell'intero repertorio orchestrale, ma si \u00e8 specializzato nella letteratura\nsinfonica francese. Una delle sue registrazioni pi\u00f9 rinomate, eseguita nel mese di Ottobre del 1957, \u00e8 quella della Terza Sinfonia di Saint-Saens. Altre registrazioni interessanti sono quelle di Franck (Sinfonia in re), Debussy e del repertorio sinfonico tedesco (Schumann e Wagner) e russo (Rachmaninov).\nRiferimenti.\n1.^Un lettore di Ravel di Maurice Ravel, Arbie Orenstein pagina 580 Courier Dover Publications, 2003"}
{"id": "1540909", "revid": "118963155", "url": "https://it.wikipedia.org/wiki?curid=1540909", "title": "Mag Garden", "text": " \u00e8 una casa editrice giapponese fondata nel giugno 2001. Il 4 luglio 2007 la societ\u00e0 ha annunciato una fusione con la Production I.G."}
{"id": "1540911", "revid": "767487", "url": "https://it.wikipedia.org/wiki?curid=1540911", "title": "Edward Downes (musicologo)", "text": "Figlio del critico musicale Edwin, ha studiato alla Columbia University, quindi a Parigi e a Monaco di Baviera.\n\u00c8 stato curatore dei programmi della New York Philharmonic e della radio del Metropolitan.\n\u00c8 stato critico musicale per varie riviste."}
{"id": "1540917", "revid": "93556", "url": "https://it.wikipedia.org/wiki?curid=1540917", "title": "Raimondo Malatesta", "text": "Si trov\u00f2 nella vittoria di Velletri con Roberto e contribu\u00ec a rendere vane le trame venete, che tendevano a togliere la signoria di Rimini al figlio di Roberto, Pandolfo IV.\nNel 1490 fu armato cavaliere a Bologna.\nDurante la minorit\u00e0 di Pandolfo V, ebbe il comando generale della milizie malatestiane, incarico che tenne fedelmente destando la gelosia del fratello Galeotto, che lo fece uccidere nel 1492."}
{"id": "1540924", "revid": "124567137", "url": "https://it.wikipedia.org/wiki?curid=1540924", "title": "Will Arnett", "text": "Biografia.\n\u00c8 noto soprattutto per aver interpretato la parte di G.O.B. nella serie televisiva \"Arrested Development - Ti presento i miei\" (2003-2006) e per aver prestato la voce a BoJack Horseman, protagonista dell'omonima serie televisiva (2014-2020). Sempre in televisione, ha partecipato come guest star a 2 episodi della quarta stagione de \"I Soprano\" nei panni dell'agente Mike Waldrup. Ha partecipato al film \"Quel mostro di suocera\". Ha presentato la prima edizione di Lego Masters USA, in onda in Italia su Blaze, canale della piattaforma Sky.\nVita privata.\nNel 1994 ha sposato l'attrice Penelope Ann Miller, ma i due hanno divorziato dopo 40 giorni.\nHa sposato l'attrice Amy Poehler il 29 agosto 2003, dalla quale ha avuto due figli; Archibald William Emerson (2008) e Abel James (2010). La coppia ha lavorato insieme in diverse occasioni, la Poheler \u00e8 infatti apparsa come guest star in \"Arrested Development\" e lo stesso ha fatto Arnett in \"Parks and Recreation\". Entrambi hanno anche preso parte al cast di doppiatori originali del film \"Mostri contro alieni\".\nIl 6 settembre 2012 i due si sono separati e nel 2014 Arnett ha presentato istanza di divorzio.\nDoppiatori italiani.\nNelle versioni in lingua italiana dei suoi lavori, Will Arnett \u00e8 stato doppiato da:\nDa doppiatore \u00e8 sostituito da:"}
{"id": "1540928", "revid": "123679006", "url": "https://it.wikipedia.org/wiki?curid=1540928", "title": "Comic Blade Masamune", "text": " \u00e8 una rivista bimestrale di manga sh\u014dnen giapponese pubblicata dalla Mag Garden, contenente serie manga ed informazioni ad essi legate. Cominci\u00f2 la pubblicazione nel dicembre del 2002, e dur\u00f2 fino al 15 giugno 2007, momento in cui la rivista fu interrotta e sostituita dal \"Comic Blade Avarus\"."}
{"id": "1540932", "revid": "1305772", "url": "https://it.wikipedia.org/wiki?curid=1540932", "title": "Londra (disambigua)", "text": ""}
{"id": "1540937", "revid": "1573940", "url": "https://it.wikipedia.org/wiki?curid=1540937", "title": "Comic Blade Avarus", "text": " \u00e8 una rivista giapponese mensile di manga sh\u014djo pubblicata dalla Mag Garden. \u00c8 uscita per la prima volta il 15 settembre 2007 per sostituire la rivista \"Comic Blade Masamune\" pochi mesi dopo la sua chiusura. Prima del settembre 2010, la rivista era nota come \"Monthly Comic Blade Avarus\"."}
{"id": "1540938", "revid": "88812", "url": "https://it.wikipedia.org/wiki?curid=1540938", "title": "Potere del colore verde", "text": ""}
{"id": "1540940", "revid": "965226", "url": "https://it.wikipedia.org/wiki?curid=1540940", "title": "Orso d'oro alla carriera", "text": "L'Orso d'oro alla carriera (\"Goldener Ehrenb\u00e4r\") \u00e8 un premio onorifico assegnato al Festival di Berlino.\nIl riconoscimento \u00e8 stato introdotto nell'edizione del 1982, anche se \u00e8 stato assegnato con regolarit\u00e0 solo a partire da quella del 1993."}
{"id": "1540941", "revid": "256896", "url": "https://it.wikipedia.org/wiki?curid=1540941", "title": "Volontari del Soccorso", "text": ""}
{"id": "1540943", "revid": "43530", "url": "https://it.wikipedia.org/wiki?curid=1540943", "title": "Pallets", "text": ""}
{"id": "1540944", "revid": "287204", "url": "https://it.wikipedia.org/wiki?curid=1540944", "title": "Place Vendome (film)", "text": ""}
{"id": "1540950", "revid": "76963", "url": "https://it.wikipedia.org/wiki?curid=1540950", "title": "Pierfrancesco Grossi", "text": "Biografia.\nAllievo di Carlo Esposito, \u00e8 stato professore emerito di Istituzioni di Diritto pubblico presso la facolt\u00e0 di giurisprudenza dell'Universit\u00e0 degli studi di Roma Tor Vergata, ruolo che ha ricoperto precedentemente nelle Universit\u00e0 di Genova, Napoli e LUMSA di Roma.\nCon Antonio D'Atena, fu condirettore della collana \"Studi e Materiali di Diritto costituzionale\", edita da Giuffr\u00e8. Fu membro dell'Associazione italiana dei costituzionalisti. Tra i suoi allievi figurano Giovanni Guzzetta e Francesco Saverio Marini.\nOpera.\nHa dedicato particolare attenzione alle tematiche dei diritti di libert\u00e0, concentrando in tale branca del diritto costituzionale la sua ricerca e gran parte dell sue opere. \nHa redatto la voce \"Inviolabilit\u00e0 dei diritti\" nell'Enciclopedia del diritto, e ha pubblicato le monografie \"Introduzione ad uno studio sui diritti inviolabili nella costituzione italiana\" (1972), \"I diritti di libert\u00e0 ad uso di lezioni\" (1991) e, pi\u00f9 recentemente, \"Il diritto costituzionale tra principi di libert\u00e0 ed istituzioni\" (2005). \nTra i suoi studi in materia di fonti del diritto tra va menzionato il saggio \"Considerazioni introduttive per uno studio sulle fonti\" (1994). "}
{"id": "1540954", "revid": "892776", "url": "https://it.wikipedia.org/wiki?curid=1540954", "title": "Hans Swarowsky", "text": "Biografia.\nOriginario d'antica famiglia viennese, studi\u00f2 teoria con Arnold Sch\u00f6nberg e Anton Webern,\npianoforte con Moritz Rosenthal e Ferruccio Busoni e direzione d'orchestra con Richard Strauss,\nche divenne poi il suo nume protettore. Decisivo per la sua scelta artistica fu, negli anni dell'Universit\u00e0 a Vienna, l'ascolto dell'esecuzione della 3\u00aa sinfonia di Gustav Mahler diretta dal giovane Wilhelm Furtw\u00e4ngler al Musikverein.\nDa Vienna and\u00f2 all'Opera di Stato di Stoccarda dove sal\u00ec tutti i gradi gerarchici fino ad essere Direttore Principale. Fu scritturato poi all'Opera di Stato e all'orchestra Filarmonica di Amburgo e alla Staatskapelle di Berlino.\nPer ragioni politiche, dal 1936 al 1945 si trasfer\u00ec al teatro dell'Opera di Zurigo, ove svolse quell'attivit\u00e0 direttoriale che gli era stata negata in patria.\nPot\u00e9 comunque tornare nel \"Terzo Reich\" grazie alla protezione di Strauss, occupandosi per\u00f2 soltanto dell'attivit\u00e0 didattica e drammaturgica. A tale epoca risale anche la fondazione di una scuola di direzione d'orchestra, concepita assieme a Strauss, e che si \u00e8 sviluppata sino a diventare la celebre \"Scuola di direzione d'orchestra dell'Opera di Stato di Vienna\", dando avvio nel contempo ad un'intensa carriera internazionale come Direttore ospite.\nIn stretto contatto con molti musicisti, da Sch\u00f6nberg a Puccini, Bart\u00f3k, Ravel, Stravinskij, ecc., ebbe in repertorio i maggiori lavori della produzione tardo-romantica e del classicismo viennese.\nAveva un gesto sobrio, essenziale, ma di grande comunicativit\u00e0.\nDalla sua scuola sono usciti Direttori come Claudio Abbado, Zubin Mehta, Daniel Barenboim e Giuseppe Sinopoli."}
{"id": "1540960", "revid": "115194918", "url": "https://it.wikipedia.org/wiki?curid=1540960", "title": "Hollywood (Florida)", "text": "Hollywood \u00e8 un comune (\"city\") degli Stati Uniti d'America della contea di Broward nello Stato della Florida. La popolazione era di persone al censimento del 2010, il che la rende la dodicesima citt\u00e0 pi\u00f9 popolosa dello stato e la centosessantasettesima citt\u00e0 pi\u00f9 popolosa del paese.\nGeografia fisica.\nHollywood \u00e8 situata a (26.021467, -80.174910).\nSecondo lo United States Census Bureau, ha un'area totale di 30,80 miglia quadrate (79,8\u00a0km\u00b2).\nStoria.\nJoseph W. Young fond\u00f2 la citt\u00e0 nel 1925. Sognava di costruire una colonia cinematografica sulla East Coast, il nome \u00e8 un riferimento a Hollywood, un quartiere di Los Angeles, California. Young compr\u00f2 migliaia di acri di terra intorno al 1920 e decise di chiamare la sua nuova citt\u00e0 \"Hollywood by the Sea\" per distinguerla dall'altra sua impresa immobiliare, \"Hollywood in the Hills\", in New York.\nSociet\u00e0.\nEvoluzione demografica.\nSecondo il censimento del 2010, c'erano 140,768 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 72,7% di bianchi, il 16,7% di afroamericani, lo 0,4% di nativi americani, il 2,4% di asiatici, lo 0,1% di oceaniani, il 3,2% di altre razze, e il 4,5% di due o pi\u00f9 etnie. Ispanici o latinos di qualunque razza erano il 32,6% della popolazione."}
{"id": "1540961", "revid": "73125", "url": "https://it.wikipedia.org/wiki?curid=1540961", "title": "Swift Tuttle", "text": ""}
{"id": "1540965", "revid": "1305772", "url": "https://it.wikipedia.org/wiki?curid=1540965", "title": "Down to the Waterline", "text": "Down to the Waterline \u00e8 una canzone del gruppo musicale rock Dire Straits. Incisa nel 1978, \u00e8 la traccia d'apertura dell'album di debutto della band.\nIl testo del brano, che offre un rilevante esempio della capacit\u00e0 poetica di Mark Knopfler, \u00e8 basato sui ricordi di una giovane donna che rivive nella propria mente i momenti felici trascorsi col suo innamorato. Nonostante il tema malinconico, il pezzo \u00e8 caratterizzato da un ritmo trascinante.\nVersioni dal vivo.\nAgli inizi della carriera dei Dire Straits, \"Down to the Waterline\" veniva regolarmente eseguita in apertura dei loro concerti. Una vivace versione dal vivo risalente al 1977 \u00e8 inserita nell'album \"Live at the BBC\"."}
{"id": "1540966", "revid": "287204", "url": "https://it.wikipedia.org/wiki?curid=1540966", "title": "Giuseppe Garibaldi (incrociatore)", "text": ""}
{"id": "1540970", "revid": "1645873", "url": "https://it.wikipedia.org/wiki?curid=1540970", "title": "Salve a ti", "text": "Salve a ti (Salve a te) \u00e8 l'inno nazionale del Nicaragua. L'autore \u00e8 il poeta Salom\u00f3n Ibarra Mayorga, che l'ha composto nel 1918. La musica \u00e8 un antico canto dell'epoca coloniale, adattato da Luis Abraham Delgadillo nella tonalit\u00e0 mi bemolle maggiore.\nTesto.\nTesto originale in spagnolo.\n\"\u00a1Salve a ti, Nicaragua! En tu suelo\"\n\"ya no ruge la voz del ca\u00f1\u00f3n\"\n\"ni se ti\u00f1e con sangre de hermanos\"\n\"tu glorioso pend\u00f3n bicolor.\"\n\"Brille hermosa la paz en tu cielo\"\n\"nada empa\u00f1e tu gloria inmortal\"\n\"que el trabajo es tu digno laurel\"\n\"y el honor es tu ense\u00f1a triunfal.\"\nTraduzione in italiano.\n&lt;poem&gt;\nSalve a te, Nicaragua! Sul tuo suolo\nnon ruggisce pi\u00f9 la voce del cannone\nn\u00e9 si tinge del sangue dei fratelli\nla tua gloriosa bandiera bicolore.\nBrilla bella la pace nel tuo cielo\nniente offusca la tua gloria immortale,\nche il lavoro sia il tuo degno alloro\ne l'onore sia il tuo stemma trionfale!\n&lt;/poem&gt;\nApprovazione ufficiale dell'inno.\nQuest'inno \u00e8 stato cantato e approvato ufficialmente solo 21 anni dopo la sua creazione: il 20 ottobre del 1939, per opera del Presidente del Nicaragua e dittatore Anastasio Somoza Garc\u00eda, con il Decreto Esecutivo No. 3, pubblicato ne \"La Gaceta\", \"Diario Ufficiale\", No. 231 del 24 dello stesso mese e anno."}
{"id": "1540972", "revid": "446353", "url": "https://it.wikipedia.org/wiki?curid=1540972", "title": "Giuseppe Garibaldi (incrociatore 1961)", "text": ""}
{"id": "1540976", "revid": "89918", "url": "https://it.wikipedia.org/wiki?curid=1540976", "title": "Hatun Ayllo", "text": ""}
{"id": "1540984", "revid": "125859736", "url": "https://it.wikipedia.org/wiki?curid=1540984", "title": "L'ultimo padrino (miniserie televisiva 2008)", "text": "L'ultimo padrino \u00e8 una miniserie televisiva italiana del 2008, diretta da Marco Risi, prodotta da Taodue e trasmessa in Italia su Canale 5 il 13 e 14 gennaio 2008.\nLa storia \u00e8 incentrata sull'ultimo periodo di latitanza di Bernardo Provenzano, l'ultimo conosciuto capo dei capi di Cosa nostra siciliana, e sul gruppo di poliziotti incaricato di trovarlo e catturarlo.\nTrama.\nLa miniserie parla degli ultimi anni prima dell'arresto avvenuto nel 2006 da parte della polizia di stato. \"L'ultimo Padrino\" \u00e8 la storia del \"Gruppo Duomo\", i migliori uomini della Squadra antimafia di Palermo con un unico obiettivo: catturare l'uomo pi\u00f9 latitante della storia del crimine, appunto Bernardo Provenzano, soprannominato lo \"Zio\". Dopo la cattura di Tot\u00f2 Riina il potere \u00e8 lasciato a Provenzano, l'uomo che partendo da Corleone come il predecessore \"capo dei capi\", \u00e8 arrivato in alto alla cupola mafiosa facendo fuori uno dopo l'altro i concorrenti e partecipando attivamente alle stragi e agli omicidi che hanno segnato la storia dell'Italia negli ultimi anni, dall'attentato di Capaci in cui mor\u00ec Giovanni Falcone, a quello di Via D'Amelio in cui perse la vita Paolo Borsellino, agli innumerevoli ai danni dei politici e agli uomini dello Stato che si contrapposero al potere di Cosa Nostra.\nProvenzano deve far fronte ad una Cosa Nostra indebolita dallo Stato in seguito alle stragi di fine anni '80 e alle rivelazioni dei pentiti, ma riesce a ricostruirla abbandonando attentati, omicidi ma lavorando nell'ombra. Inizia a creare relazioni con il potere economico, politico e criminale e in poco tempo la mafia siciliana torna ad essere potente anche forse pi\u00f9 di prima. Del boss di Cosa Nostra si sa poco proprio perch\u00e9 ha sempre lavorato sulla sua invisibilit\u00e0, si conosceva al massimo una sua foto sbiadita di cinquant'anni fa ma niente di pi\u00f9. Gli stessi pentiti rivelavano di tutto ma niente relativo al capo della cupola, del quale non si conosce dove abiti, che faccia abbia assunto e come faccia a gestire il potere senza mai apparire.\nProprio perch\u00e9 costantemente invisibile, la polizia decide di creare il \"Gruppo Duomo\", un gruppo per l'appunto di investigazione speciale formato dai migliori uomini sulla piazza, pronti a tutto pur di consegnare alla giustizia lo \"Zio\". Bernardo Provenzano, grazie a questa \"Intelligence\" verr\u00e0 catturato.\nPrima puntata.\nBernardo Provenzano (Michele Placido), succeduto nel 1993 a Tot\u00f2 Riina alla guida di Cosa Nostra, \u00e8 il criminale pi\u00f9 ricercato d'Italia. Il vecchio boss cerca in tutti modi di pacificare tutte le famiglie mafiose. Ma a dargli la caccia vi \u00e8 la squadra di polizia denominata \"Gruppo DUOMO\", coordinata dal vice questore aggiunto Roberto Sanna (ispirato alla figura del questore Renato Cortese, che realmente realizz\u00f2 la cattura di Provenzano) che, insieme a validi agenti, indaga per catturare il superlatitante. Sanna, seguendo i \"pizzini\", scoprir\u00e0 uno dei nascondigli di Provenzano, arrestando un importante boss e scoprendo che il vecchio \"Padrino\" ha bisogno di specifici medicinali per curarsi. Come braccio destro, \"Iddu\" ha l'ambiguo Nino Morra, detto \"Occhiuzzo\" (ispirato alla figura di Nino Giuffr\u00e8, detto \"Manuzza\"), che verr\u00e0 arrestato dalla polizia dopo l'omicidio di due imprenditori che erano sotto la sua protezione. Egli allora diventa un pentito e comincia collaborare con Sanna, facendo rivelazioni sul piano di Provenzano di trasformare Cosa Nostra in un'organizzazione \"invisibile\". Provenzano comunica con la moglie Saveria Benedetta Palazzolo e con gli altri boss tramite i pizzini e mette pace tra le famiglie mafiose dei Lo Pane e dei Cappello, quest'ultima appena tornata dagli Stati Uniti d'America (ispirati alla realmente esistente \"famiglia\" Inzerillo, gli \"scappati\" della guerra di mafia degli anni '80). Malato di cancro alla prostata, si andr\u00e0 ad operare a Marsiglia con l'aiuto dei fratelli Matteo e Giuseppe Canistra (ispirati alla figura di Nicola Mandal\u00e0, \"boss\" di Villabate). Sanna indaga e scopre che il vecchio Padrino \u00e8 andato nella citt\u00e0 francese e l\u00ec tutti accorrono per arrestarlo.\nSeconda puntata.\nProvenzano si opera e fugge dall'ospedale prima dell'arrivo di Sanna e dei suoi uomini. Il Padrino scoprir\u00e0 che i Lo Pane hanno assassinato un membro della famiglia Cappello, violando l'accordo, e riunisce tutti i capimafia per mettere pace e cos\u00ec sancire l'entrata in grossi affari finanziari attraverso la creazione di societ\u00e0 gestite da \"Cosa Nostra\" in Sicilia. Sanna ha la possibilit\u00e0 di intercettare l'incontro ma ci\u00f2 gli sar\u00e0 impedito e cos\u00ec nasce il sospetto che nelle forze dell'ordine ci sia un infiltrato mafioso. Questo induce Sanna ad adottare un altro metodo di indagine, arrivando all'arresto dei fratelli Canistra. In seguito si scoprir\u00e0 che \"Cosa Nostra\" era in affari con un'azienda del nord Italia per la costruzione di un centro commerciale, che viene messo sotto sequestro. Sanna ora sospetta che Provenzano si nasconda a Corleone e continua a dargli la caccia nonostante \"Occhiuzzo\" sostiene che il vecchio \"Padrino\" (o \"Zio\" come viene chiamato dai suoi uomini) non pu\u00f2 essere catturato. Provenzano intanto s'incontra con i Lo Pane, dicendo che il nuovo grande affare nel quale entreranno sar\u00e0 la costruzione del Ponte sullo Stretto di Messina. Sanna riuscir\u00e0 ad arrivare al covo del boss tramite i pizzini che Provenzano manda alla sua famiglia. Cos\u00ec l'11 aprile 2006 irrompe con i suoi uomini nella masseria dov'\u00e8 nascosto e arresta il \"Padrino\" di persona, ponendo fine cos\u00ec a una latitanza record di 43 anni.\nRiprese.\nLe riprese iniziate ad ottobre del 2006 sono state svolte principalmente a Siderno, Locri, Agnana, Gerace, Canolo, Caulonia e Guardavalle in Calabria."}
{"id": "1540989", "revid": "6923", "url": "https://it.wikipedia.org/wiki?curid=1540989", "title": "Windows Driver Foundation", "text": "Windows Driver Foundations, o WDF \u00e8 un framework creato da Microsoft per la scrittura dei device driver dei propri sistemi operativi Windows. Lo scopo del WDF \u00e8 quello di ovviare ad una serie di problemi, evidenziatisi con il tempo, del Windows Driver Model creato per Windows 98/NT.\nDescrizione.\nIl WDF \u00e8 completamente event-driven ed orientato agli oggetti, specificamente pensato per alleggerire il lavoro dei programmatori permettendo loro di concentrarsi sull'hardware da gestire e sulle funzioni software da implementare, fornendo dei comportamenti di default per gli eventi che non interessano. Nel WDF esistono due sole classi di driver:\nEntrambi i tipi di driver contengono di default il codice ETW (Enhanced Tracing for Windows), che permette il tracciamento degli eventi software ricevuti, permettendo un pi\u00f9 facile debug dei driver stessi. Il nuovo framework supporta inoltre automaticamente la firma digitale dei drivers, e introduce il \"versioning\", un meccanismo che permetter\u00e0 ai driver WDF di adattarsi alla particolare versione di Windows su cui sono installati. Per gli sviluppatori sono disponibili inoltre degli strumenti software aggiuntivi, PREfast e SDV, per eseguire la verifica statica del driver a tempo di compilazione. Ulteriore novit\u00e0 del WDF rispetto al passato \u00e8 il supporto (solo il supporto, per ora) alla \"driver isolation\", cio\u00e8 il disaccoppiamento dei driver dal resto del kernel, per dare modo al\nsistema operativo di superare un eventuale errore interno del driver senza bloccarsi o andare in crash.\nRispetto al precedente WDM le migliorie sono notevoli: \nLe principali contropartite di queste migliorie sono una maggior dimensione del codice per i driver, che occuperanno quindi pi\u00f9 spazio in memoria, e una probabile minor velocit\u00e0, dovuta all'overhead dei meccanismi di separazione del WDF."}
{"id": "1540990", "revid": "1048", "url": "https://it.wikipedia.org/wiki?curid=1540990", "title": "Windows Driver Foundations", "text": ""}
{"id": "1540999", "revid": "114394542", "url": "https://it.wikipedia.org/wiki?curid=1540999", "title": "Hsinchu", "text": "Hsinchu City (Cinese tradizionale:\u65b0\u7af9\u5e02) \u00e8 una citt\u00e0 nel nord di Taiwan situata sullo stretto di Formosa. Hsinchu \u00e8 popolarmente soprannominata \"La citt\u00e0 ventosa\" (tradizionale cinese: \u98a8\u57ce) per il suo clima ventoso.\nGeografia fisica.\nHsinchu City \u00e8 amministrata come una citt\u00e0 provinciale della Repubblica di Cina. La citt\u00e0 \u00e8 delimitata dalla Contea di Hsinchu a nord e ad est, Contea di Miaoli a sud e dallo Stretto di Taiwan a ovest.\nStoria.\nNel 1626, dopo che la Spagna ha occupato la parte settentrionale di Taiwan, missionari spagnoli arrivati a Tek-kh\u00e0m (\u7af9\u5811; sm: zh\u00faqi\u00e0n), in cui vivevano i Taokas aborigeni taiwanesi. Durante la dinastia Qing fu rinominata Hsin-Chu. Nel 21\u00ba anno del regime di Kuan Hsu's, il 24 giugno \u00e8 stato istituito il sub ufficio Hsin-Chu, responsabile dell'amministrazione indipendente. Nel giugno del 24\u00ba anno del regime di Kuang Hsu's \u00e8 stato alterato nuovamente il sistema ufficiale locale. La Contea di Hsin-Chu \u00e8 stata abolita. Fu allora sotto l'amministrazione dell'ufficio amministrativo Hsin-Chu, Contea di Taipei. 11 novembre del 27\u00ba anno del regime di Kuang Hsu's \u00e8 istituito l'ufficio Hsin-Chu. Nel 1920 \u00e8 stato istituito il Hsin-Chu Street, con la fondazione dell'ufficio distrettuale Hsin-Chu Street. Nel 1930 il sistema cittadino \u00e8 stato ampliato. \u00c8 stata rinominata come citt\u00e0 Hsin-Chu, sotto il governo di Hsin Chu Chou, con la creazione dell'ufficio cittadino Hsin-Chu. Nel 1941 la sua amministrazione distrettuale \u00e8 stata ampliata, la fusione con Hsian Shan e Chiou Kang e divenne una parte di Liu Chia Chuang. Il 25 ottobre 1945 con il ritorno di Taiwan dal Giappone alla Cina, il Guomindang ha istituito il governo cittadino Hsin-Chu a governare Hsin-Chu Chou. Nel 1946, il comitato Take Over si \u00e8 sciolto ef \u00e8 stato formato il governo di contea Hsin-Chu. Il governo di contea Hsin-Chu \u00e8 stato spostato a Taoyuan. Mentre i distretti amministrativi sono stati riadattati \u00e8 diventata una citt\u00e0 governativa provinciale utilizzando l'originale ufficio Chou come ufficio legale, con sette uffici distrettuali. Nel febbraio dello stesso anno, un congresso rappresentativo \u00e8 stato formato in ogni distretto. Il 15 aprile \u00e8 stato formato il congresso cittadino. I rappresentanti provinciali sono stati eletti da citt\u00e0 legislative, diventando organi legislativi di differenti livelli.\nIl 16 agosto 1950 i distretti amministrativi di Taiwan sono stati nuovamente regolati, delimitando 16 contee e 5 citt\u00e0 provinciali governative.\nNel giugno del 1982, sotto l'ordine del Presidente, il villaggio Hsian Shan della contea Hsin-Chu si sono fuse nella citt\u00e0 Hsin-Chu e trasformata in una citt\u00e0 governante provinciale.\nLa citt\u00e0 governante provinciale Hsin-Chu \u00e8 stata legalmente costituita il 1\u00ba luglio 1982.\nNella fine di giugno del 1983 c'erano tre uffici governativi (Servizio Civile, Lavori Pubblici, e Istruzione), quattro dipartimenti (Finanze, assistenza sociale, servizio militare obbligatorio, affari e territorio), quattro uffici (Segretario, pianificazione del territorio, del personale e Auditing) e 49 sezioni (unit\u00e0 e squadre) nell'organizzazione governativa della citt\u00e0 a fornire servizi per varie questioni urbane. Le istituzioni affiliate includono il dipartimento di polizia, dipartimento fiscale e dipartimento di igiene e medicina.\nAlla fine del 1982, la citt\u00e0 \u00e8 stata classificata nei distretti est, nord e Hsian Shan. Con l'ordine del governo provinciale, gli uffici amministrativi dei distretti sono stati formati il 1\u00ba ottobre e sono stati formalmente istituiti il 1\u00ba novembre dello stesso anno.\nDal 1994 al 1999, accordi ai \"Regolamento per la citt\u00e0 governativa Hsin-Chu\", \"Legge di sistema locale\" e le \"Linee guida per l'amministrazione locale Organizzazioni\", che prevedeva \"Regolamento per l'auto amministrazione della citt\u00e0 governativa Hsin-Chu\". \u00c8 stato anche istituito l'ufficio morale, \u00e8 stato previsto a 347 il numero di personale governativo, \u00e8 stato aggiunto il vice sindaco, un funzionario ai consumatori e 3 consulenti. Nel 2002, al fine di coordinare con la politica di lavoro del sindaco Lin's \u00e8 stato istituito l'ufficio di presidenza del lavoro e trasferito l'attivit\u00e0 del servizio militare obbligatorio al dipartimento della funzione pubblica.\nEconomia.\nLa citt\u00e0 \u00e8 la base per l'industria ad alta tecnologia di Taiwan. Parco scientifico Hsinchu \u00e8 la patria di 360 aziende high-tech tra cui TSMC, Philips, United Microelectronics Corporation, Holtek e AU Optronics. Come risultato la citt\u00e0 ha il pi\u00f9 alto livello di reddito.\nLo scopo del parco \u00e8 stato di attrarre gli investitori dell'alta tecnologia a Taiwan e per rendere l'area centro economico per l'industria. Il parco \u00e8 stato progettato per soddisfare l'alta qualit\u00e0 R&amp;D, della produzione, del lavoro, di vita e anche la ricreazione. Dalla sua creazione, nel 1978, il governo aveva investito 30.8 miliardi di NTD in software e hardware. Nel 2001, ha sviluppato 625 acri di terreno nel parco e 118 ettari nel sud Hsinchu, attraendo 312 imprese high-tech d'investimento. Esso detiene una posizione determinante nello sviluppo economico di Taiwan, con fama internazionale. I semi-conduttori e il relativo commercio elettronico hanno una forte concorrenza da Giappone, Corea, Stati Uniti e Singapore.\nEducazione.\nScuole internazionali e americane (scuola primaria e secondaria)\nScuole elementari\nCollege e universit\u00e0\nScuole secondarie"}
{"id": "1541001", "revid": "1543377", "url": "https://it.wikipedia.org/wiki?curid=1541001", "title": "Classificazione di Wettstein", "text": "La Classificazione di Wettstein \u00e8 il sistema di classificazione delle piante proposto dal botanico Richard von Wettstein (1863-1931) nel suo \"Handbuch der Systematischen Botanik\" (traduzione italiana: \" Botanica sistematica\")."}
{"id": "1541006", "revid": "767487", "url": "https://it.wikipedia.org/wiki?curid=1541006", "title": "Lotta svizzera", "text": "La lotta svizzera (in tedesco: \"Schwingen\", in francese: \"lutte suisse\") \u00e8 una variante della lotta praticata in Svizzera. Assieme allo hornussen e al lancio della pietra di Unspunnen, \u00e8 uno sport diffuso soprattutto nella Svizzera germanofona.\nStoria.\nLe origini della lotta svizzera non sono chiare. Una rappresentazione risalente al Quattrocento, che si trova nella cattedrale di Losanna, mostra gi\u00e0 il particolare modo di afferrare l'avversario. Nella Svizzera centrale, soprattutto nella zona alpina, lo \"\"Hosenlupf\" era una tappa obbligata delle festivit\u00e0. In numerose feste di paese si combatteva per un paio di pantaloni, una pecora o altri premi in natura, sebbene ci\u00f2 che contasse di pi\u00f9 era la fama acquisita alla vittoria.\nLa lotta svizzera fu riportata in auge in occasione della prima festa di tradizioni alpine tenutasi a Unspunnen nel 1805, a un'epoca pertanto in cui la Svizzera si trovava sotto il dominio francese: uno dei motivi all'origine di questa manifestazione fu la volont\u00e0 di risvegliare il nazionalismo elvetico.\nVerso la fine dell'Ottocento memorabili feste di lotta svizzera e la vivace attivit\u00e0 di insegnanti di ginnastica portarono questo sport anche nelle citt\u00e0. \u00c8 cos\u00ec che una lotta inizialmente praticata da pastori e contadini si trasform\u00f2 in vero e proprio sport nazionale, presente in tutti gli strati della popolazione. L'Associazione federale di lotta svizzera, fondata nel 1895, organizz\u00f2 le sue attivit\u00e0 integrando varianti regionali, contribuendo ad elevare il livello medio con corsi e materiale didattico e sancendo le regole di gioco.\nMalgrado questa espansione, la lotta svizzera resta uno sport praticato soprattutto in regioni contadine della Svizzera germanofona.\nSvolgimento degli incontri.\nLa lotta si svolge su un'area di forma circolare, dal diametro compreso tra 7 e 14 metri, cosparsa di segatura. I combattenti portano, sopra i loro vestiti abituali, dei pantaloni corti di juta. Dell'avversario possono afferrare esclusivamente questi pantaloni. Vincono quando riescono a sbilanciare l'avversario e a farlo cadere con entrambe le spalle nella segatura (continuando ad afferrare, con una mano almeno, i pantaloni). Esistono diverse tecniche (dai nomi in svizzero tedesco, quali \"Kurz\", \"\u00dcbersprung\", \"Brienzer\", \"H\u00fcfter\", \"Buur\" o \"Wyberhaagge\"). \u00c8 tradizione che, al termine del combattimento, il vincitore pulisca dalla segature le spalle dell'avversario con qualche pacca.\nL'incontro \u00e8 arbitrato da tre persone, una delle quali si trova di volta in volta nell'area di combattimento assieme ai lottatori. Esse valutano l'incontro attribuendo dei punti (fino a un massimo di 10 per un \"Plattwurf\"). In caso di incontro pari, il lottatore pi\u00f9 attivo riceve il numero pi\u00f9 elevato di punti.\nDurante un incontro di lotta (ted. \"Schwingfest\"), ogni lottatore combatte sei incontri (in occasione della Festa della lotta svizzera e delle tradizioni alpigiane fino a otto); i due lottatori che, dopo cinque incontri, hanno raccolto il numero maggiore di punti (sette in occasione della Festa precitata) accedono alla fase finale.\nNon esistono classi di peso.\nTradizioni.\nLa lotta svizzera \u00e8 tradizionalmente uno sport maschile. I \"re della lotta\" (ted. \"Schwingerk\u00f6nige\") sono molto conosciuti e diventano delle celebrit\u00e0 a livello locale. Le donne provano da qualche anno a farsi avanti in un mondo loro chiaramente ostile (nel 1992 \u00e8 stata fondata un'associazione di lotta svizzera femminile).\nI lottatori non sono sportivi professionisti, e di norma praticano mestieri che richiedono una certa forza fisica, quali ad es. casaro, macellaio oppure contadino. Secondo gli usi svizzeri, sono sovente chiamati, nell'ordine, per cognome e per nome (ad es. Grab Martin o Abderhalden J\u00f6rg).\nI \"Sennenschwinger\" (membri di un'associazione di sola lotta svizzera) si riconoscono da pantaloni scuri e da una camicia colorata, di solito azzurra e senza collo (tipica dei mestieri dell'alpe), mentre i \"Turnerschwinger\" (membri di un'associazione di ginnastica in cui si praticano anche altri sport) portano lunghi pantaloni bianchi e una camicia dello stesso colore.\nDurante gli incontri di lotta svizzera, pubblicit\u00e0 e sponsoring non sono usuali, al contrario. I lottatori di successo non ricevono premi in denaro, ma in natura: bestiame, campanacci, mobili e cos\u00ec via. Nel caso di pi\u00f9 recenti incontri di grande affluenza sono stati distribuiti per la prima volta anche premi in denaro. La pubblicit\u00e0 si fa evidentemente al momento in cui viene nominata la persona o l'azienda che ha messo a disposizione un determinato premio. Va poi detto che i premi possono poi essere rivenduti, talvolta a somme interessanti (soprattutto nel caso di bestiame di una certa taglia).\nI migliori lottatori di un incontro ricevono la corona (ted. \"Kranz\"), diventando cos\u00ec \"Kranzschwinger\". Il trofeo pi\u00f9 ambito \u00e8 la corona della Festa della lotta svizzera e delle tradizioni alpigiane.\nDiverse feste della lotta.\nA livello regionale e cantonale, i tornei di lotta si svolgono all'aperto, dall'inizio dell'estate fino in autunno.\nLa pi\u00f9 importante \u00e8 la Festa della lotta svizzera e delle tradizioni alpigiane, che si tiene ogni 3 anni. L'ultima ha avuto luogo nell'agosto del 2010 a Frauenfeld. Il vincitore \u00e8 proclamato re (ted. \"Schwingerk\u00f6nig\") e riceve il cosiddetto \"muni\"\", ossia un toro.\nOccasioni speciali sono anche la festa di Unspunnen, nei pressi di Interlaken, e quella di Kilchberg, presso Zurigo. Entrambe si tengono solo una volta ogni sei anni.\nI tornei che si svolgono nelle Alpi, ad esempio quello del Br\u00fcnig, quello del Rigi, o quello della Schw\u00e4galp, sono feste che attirano migliaia di persone.\nI migliori lottatori.\nTra i migliori lottatori figurano Hans Stucki, re nel 1900, 1902 e 1905, Ruedi Hunsperger (1966, 1969 e 1974) e J\u00f6rg Abderhalden (1998, 2004 e 2007), eletto \u201csvizzero dell'anno\u201d nel gennaio del 2008.\nIl lottatore attualmente pi\u00f9 forte \u00e8 J\u00f6rg Abderhalden. Martin Grab \u00e8 il suo principale avversario; questi lo ha infatti battuto nel 2006 in occasione dell'attesissima festa di Unspunnen. Un altro lottatore molto forte \u00e8 il compagno di squadra di Abderhalden, Arnold \"N\u00f6ldi\" Forrer, coronato nel 2001 a Nyon."}
{"id": "1541007", "revid": "287204", "url": "https://it.wikipedia.org/wiki?curid=1541007", "title": "Multiplex", "text": ""}
{"id": "1541008", "revid": "81195", "url": "https://it.wikipedia.org/wiki?curid=1541008", "title": "Melanonichia", "text": "Per melanonichia s'intende la discolorazione del letto unguale che fa assumere all'unghia un colore nero o marrone scuro. La melanonichia pu\u00f2 interessare l'unghia nella sua globalit\u00e0 o con bande longitudinali; pu\u00f2 avere cause congenite od acquisite. Nei fototipi scuri \u00e8 un reperto congenito, frequente, e poco significativo dal punto di vista clinico. La melanonichia, in base alle cause, pu\u00f2 interessare una o pi\u00f9 unghie.\nCause.\nLe cause acquisite sono molteplici e spaziano dai fenomeni traumatici alle malattie sistemiche; le cause congenite si possono associare a quadri sindromici o dipendere dal fototipo scuro del soggetto. \nCause traumatiche.\nNelle cause traumatiche \u00e8 in genere interessata una singola unghia e la colorazione scura \u00e8 secondaria allo stravaso ematico. In questo caso la macchia scura scomparir\u00e0 da sola, senza lasciare esiti, in seguito alla normale crescita dell'unghia. Per la definizione diagnostica \u00e8 spesso sufficiente l'anamnesi. \nCause iatrogene.\nNumerosi farmaci possono determinare un'attivazione dei melanociti della matrice ungueale fino a determinare l'insorgenza di bande scure; un altro possibile effetto \u00e8 l'insorgere di microemorragie secondarie all'assunzione del farmaco. I farmaci che pi\u00f9 comunemente danno melanonichia sono antineoplastici quali doxorubicina, 5-fluorouracile, zidovudina, bleomicina. La melanonichia tende a scomparire, impiegando anche anni, in seguito alla sospensione del farmaco. \nCause infettive.\nIn massima parte infezioni sostenute da lieviti e muffe tra cui \"Aspergillus niger\".\nCause sistemiche.\nCondizioni quali la gravidanza, la malattia di Addison, la sindrome di Peutz-Jeghers e la sindrome di Laugier-Hunziker possono causare melanonichia. In questi casi sono spesso interessare pi\u00f9 unghie.\nCause melanocitarie.\nI nevi ed i melanomi sono cause poco frequenti di melanonichia ma sono anche le condizioni nelle quali il segno \u00e8 pi\u00f9 importante dal punto di vista clinico e prognostico. In entrambi i casi la lesione \u00e8 generalmente limitata ad una sola unghia e si presenta come una banda tesa dalla cuticola al margine libero dell'unghia. La diagnosi differenziale tra le due condizioni richiede il prelievo bioptico ma pu\u00f2 essere clinica nelle forme francamente maligne. Dal punto di vista clinico la maggiore variabile tra lesioni benigne e maligne risiede nella diversa evoluzione nel tempo della lesione stessa. Il melanoma si caratterizza per l'aumento della dimensione trasversale della banda, per la pigmentazione irregolare e per la possibile presenza del segno di Hutchinson ossia l'estensione della macchia scura alla piega ungueale. \nSignificato clinico.\nLa melanonichia pu\u00f2 rappresentare un segno senza alcun correlato clinico cos\u00ec come essere espressione di una patologia potenzialmente mortale. L'inquadramento diagnostico parte dalla valutazione clinica da parte di un dermatologo con l'ausilio della dermoscopia. Con l'anamnesi e l'esame dermoscopico \u00e8 possibile distinguere le lesioni traumatiche dalle altre. Quando la melanonichia ha cause melenocitarie \u00e8 possibile distinguere i nevi dai melanomi per via della diversa dimensione ed distribuzione del pigmento. In tutti i casi sospetti \u00e8 indicata l'esecuzione di una biopsia escissionale che consente una definizione certa della causa della melanonichia. "}
{"id": "1541009", "revid": "1418004", "url": "https://it.wikipedia.org/wiki?curid=1541009", "title": "Trudi Canavan", "text": "Ha esordito in qualit\u00e0 di scrittrice nel 1999 con \"Whispers of the Mist Children\" con il quale ha ricevuto anche il suo primo premio della sua carriera letteraria: il prestigioso Aurealis Award; I romanzi, cos\u00ec come i riconoscimenti, si sono susseguiti di anno in anno e oggi la scrittrice \u00e8 famosa in tutto il mondo grazie a \"The Black Magician Trilogy\", trilogia di esordio che l'ha lanciata sulla scena fantasy internazionale.\nBiografia.\nTrudi Canavan \u00e8 nata nel Kew, a Melbourne (Australia) e cresciuta nel sobborgo di Ferree Gully. Sin da piccola fu interessata alla creativit\u00e0 e all'arte, alla musica e alla scrittura. Dopo aver deciso di voler diventare un'artista d'eccellenza, consegu\u00ec un Certificato Avanzato al Melbourne College of Decoration.\nNel 1995 inizi\u00f2 The Telltale Art, un business specializzato nei servizi di graphic design e nello stesso anno lavor\u00f2 anche per Aurealis, una rivista australiana di fantasy dove lei svolgeva tutte le funzioni primarie. Grazie a questa esperienza matur\u00f2 la passione per la scrittura, e gi\u00e0 prima dei 25 anni sognava la scrittura di un romanzo; fu a 25 anni che frequent\u00f2 un corso per scrittori e trov\u00f2 la passione che seppe trasformare in professione.\nNel 1999 la sua carriera di scrittrice prese avvio quando vinse l'Aurealis Award nella categoria \"migliore racconto fantasy\" con \"Whispers of the Mist Children\". Nel 2001 scrisse \"La corporazione dei maghi\" (primo romanzo della trilogia \"The Black Magician\") che ottenne un clamoroso successo tant'\u00e8 che il secondo romanzo \"La scuola dei maghi\", del 2002, venne candidato agli Aurealis Award per il miglior libro Fantasy. Il terzo libro, \"Il segreto dei maghi\", fu pubblicato nel gennaio 2003 e di nuovo candidato agli Aurealis. L'intera trilogia rimase in cima alla classifica dei libri pi\u00f9 venduti in Australia per diverse settimane; \u00e8 ancora oggi considerata come il pi\u00f9 proficuo debutto fantasy degli ultimi 10 anni (nel 2006 aveva raggiunto le oltre 275.000 copie vendute in tutte le edizioni). L'intera trilogia \u00e8 stata tradotta, oltre che in italiano, anche in tedesco, polacco, francese, ceco, russo, turco, indiano, serbo, danese e olandese.\nNel 2010 \u00e8 stato pubblicato il romanzo \"L'apprendista del mago\" che narra le vicende di Kyralia ben 600 anni prima la fondazione della Corporazione.\nAnche la seconda trilogia, \"Age of the Five\", \u00e8 stata ben accolta dai lettori, e il primo romanzo \"Priestless of the White\" \u00e8 rimasto in testa alle classifiche per 6 settimane.\nCanavan \u00e8 impegnata nella scrittura di un seguito di \"The Black Magician\", la sua terza trilogia nota come \"The Traitor Spy\": il primo dei tre volumi \u00e8 uscito in lingua inglese il 6 maggio 2010 e edito in italiano il 17 febbraio 2011; per il secondo si \u00e8 dovuti attendere il 5 maggio 2011, data in cui \u00e8 uscito \"The Rogue\". Nel 2012 \u00e8 stato pubblicato l'episodio conclusivo della trilogia, \"The Traitor Queen\".\nL'autrice aveva in progetto di iniziare una nuova trilogia su un mondo completamente nuovo chiamato \"Millenium's Rule\", i cui personaggi dei diversi mondi si scontrano fra loro."}
{"id": "1541017", "revid": "111893243", "url": "https://it.wikipedia.org/wiki?curid=1541017", "title": "Leggenda del Trasimeno", "text": "La leggenda del Trasimeno narra le vicende della ninfa Agilla e del principe Trasimeno, figlio del dio Tirreno.\nUna prima versione della leggenda, la pi\u00f9 triste, ma forse per questo la pi\u00f9 popolare, narra del principe Trasimeno che viaggia nelle terre del centro Italia, l'antica Etruria. Nel suo viaggio giunge in riva ad un lago, ampio e con le rive coperte di alberi. Si ferma sulla riva e, dato il caldo estivo, decide di fare un bagno.\nLa ninfa Agilla lo scorge e rimane colpita dalla bellezza del giovane; decide di sedurlo e con il proprio canto lo attira al centro del lago. Ma questo causa tale stordimento nel giovane che sopraffatto dall'emozione, annega.\nNarra ancora la leggenda che il corpo non \u00e8 stato mai trovato e che in suo ricordo il lago \u00e8 stato chiamato Trasimeno. Da allora, nelle serate di agosto, quando una brezza leggera vola sulle acque del lago e fa stormire le foglie, si dice che \u00e8 il lamento della ninfa Agilla, alla ricerca del bellissimo principe. La leggenda viene citata da Matteo dall'Isola ne La Trasimenide (libro I, versi 156-166).\nPi\u00f9 verosimilmente il nome Trasimeno deriva dalla posizione geografica del lago stesso: \"oltre il monte Imeno (o Menio)\" come si chiamava in epoca preromana il monte che lo delimita a settentrione. "}
{"id": "1541019", "revid": "86343", "url": "https://it.wikipedia.org/wiki?curid=1541019", "title": "C.A. Rosetti", "text": ""}
{"id": "1541020", "revid": "298055", "url": "https://it.wikipedia.org/wiki?curid=1541020", "title": "Marisa Coulter", "text": ""}
{"id": "1541022", "revid": "767487", "url": "https://it.wikipedia.org/wiki?curid=1541022", "title": "Pemfigoide bolloso di Lever", "text": " \nIl pemfigoide bolloso di Lever \u00e8 una malattia dermatologica che si manifesta con la comparsa di bolle sul corpo;, \u00e8 la forma pi\u00f9 comune fra le malattie similari ed autoimmuni, anche se la sua incidenza rimane comunque molto bassa.\nSintomatologia.\nI sintomi e i segni clinici mostrano bolle, anche di notevoli dimensioni, emorragie, prurito, eczema, orticaria.\nIl segno di Nikolski \u00e8 assente, a volte si sono mostrati tumori nel pemfigoide ma non \u00e8 stato ancora provato una correlazione fra le due malattie. \nEziologia.\nLa causa \u00e8 dovuta ad un malfunzionamento degli anticorpi igG che inducono un rilascio di proteasi che possono causare il danno tissutale.\nCause di morte.\nSe non trattata in alcun modo esistono forme che possono portare alla morte della persona affetta.\nEsami.\nL'immunomicroscopia elettronica serve per diagnosticare il morbo. Con tale strumento si osserva il continuo deposito di anticorpi nelle bolle\nTerapie.\nIl trattamento \u00e8 a base di farmaci (corticosteroidi anche ad uso topico) o tetracicline macrolidi"}
{"id": "1541023", "revid": "22475", "url": "https://it.wikipedia.org/wiki?curid=1541023", "title": "Alexandru cel Bun (Neam\u021b)", "text": "Alexandru cel Bun \u00e8 un comune della Romania di 5.427 abitanti, ubicato nel distretto di Neam\u021b, nella regione storica della Moldavia.\nIl comune \u00e8 formato dall'unione di 7 villaggi: Ag\u00e2rcia, Bisericani, Bistri\u021ba, Sc\u0103ricica, Vaduri, V\u0103durele, Vii\u0219oara.\nLa sede comunale si trova nell'abitato di Vii\u0219oara. Vii\u0219oara era anche la denominazione del comune fino al 2002, quando \u00e8 stata modificata in quella attuale, in onore dell'omonimo Principe di Moldavia."}
{"id": "1541024", "revid": "633110", "url": "https://it.wikipedia.org/wiki?curid=1541024", "title": "Sbarco in Sicilia", "text": "Lo sbarco in Sicilia (nome in codice operazione Husky) fu attuato dagli Alleati sulle coste siciliane il 9 luglio 1943, durante la seconda guerra mondiale, con l'obiettivo di aprire un fronte nell'Europa continentale, invadere e sconfiggere l'Italia e, infine, concentrare in un secondo momento i propri sforzi contro la Germania nazista. Dopo la caduta di Pantelleria (operazione Corkscrew), fu la prima grande operazione delle truppe alleate sul suolo italiano durante la guerra e segn\u00f2 l'inizio della campagna d'Italia.\nLo sbarco in Sicilia costitu\u00ec una delle pi\u00f9 grandi operazioni anfibie della seconda guerra mondiale, a cui presero parte due grandi unit\u00e0 alleate: la 7\u00aa Armata statunitense al comando del generale George Smith Patton e l'8\u00aa Armata britannica al comando del generale Bernard Law Montgomery, riunite nel 15\u00ba Gruppo d'armate sotto la responsabilit\u00e0 del generale britannico Harold Alexander. Le due armate sbarcarono nella zona sud-orientale della Sicilia con il compito di avanzare contemporaneamente all'interno dell'isola: la 7\u00aa Armata di Patton avrebbe dovuto avanzare verso Palermo e occupare la parte occidentale dell'isola, mentre l'8\u00aa Armata di Montgomery avrebbe dovuto marciare lungo la parte centro-orientale della Sicilia verso Messina, compiendo in linea teorica un'azione a tenaglia che avrebbe dovuto imprigionare le forze dell'Asse, raggruppate nella 6\u00aa Armata italiana comandata dal generale Alfredo Guzzoni.\nDal punto di vista strategico la campagna ebbe un esito deludente per gli Alleati, che non riuscirono a impedire la ritirata delle truppe italo-tedesche del generale Hans-Valentin Hube (che ai primi di agosto subentr\u00f2 a Guzzoni) verso l'Italia continentale. Da un punto di vista politico, invece, l'invasione della Sicilia ebbe decisiva influenza in Italia: favor\u00ec la destituzione di Benito Mussolini, la caduta del fascismo e il successivo armistizio di Cassibile, con cui le forze armate italiane cessarono le ostilit\u00e0 contro gli anglo-statunitensi.\nPremesse.\nSin dalla fine del 1941, soprattutto sotto la spinta del leader sovietico Iosif Stalin, il cui esercito era allora duramente impegnato a contrastare l'avanzata della Wehrmacht sul fronte orientale, gli Alleati tennero una serie di conferenze con l'obiettivo di pianificare l'apertura di un secondo fronte in Europa per alleggerire la pressione tedesca a est. In una prima conferenza a Washington (cui presero parte il primo ministro britannico Winston Churchill e il presidente degli Stati Uniti Franklin Delano Roosevelt) fu stabilito che un attraversamento in forze della Manica sarebbe stato difficile nel 1942. Solo durante una seconda conferenza nel giugno 1942, dopo la visita in occidente del ministro degli esteri sovietico Vja\u010deslav Michajlovi\u010d Molotov, i massimi vertici politico-militari alleati decisero di affrontare la questione del \"secondo fronte\". La delegazione britannica si scontr\u00f2 subito con quella statunitense, che aveva nel suo capo di stato maggiore, generale George Marshall, un convinto assertore della teoria che l'attacco all'Europa occupata dovesse passare dalla via pi\u00f9 breve e diretta: uno sbarco sulle coste settentrionali francesi. La discussione fu subito aspra e alla fine prevalsero i britannici, che convinsero Marshall e Roosevelt a organizzare un'offensiva contro le forze collaborazioniste francesi in Algeria e Marocco e, quindi, chiudere in una morsa (con l'8\u00aa Armata del generale Bernard Law Montgomery proveniente da est) tutte le forze dell'Asse schierate in Nordafrica, compreso il famoso Deutsches Afrikakorps del feldmaresciallo Erwin Rommel.\nI sovietici criticarono la scelta strategica, ritenuta non in grado di distogliere importanti forze tedesche dal fronte orientale; Churchill cerc\u00f2, con scarso successo, di convincere Stalin, promettendo che un'invasione dell'Italia (definita come il \u00abventre molle\u00bb dell'Asse) sarebbe seguita una volta assicurato il controllo del Nordafrica. L'8 novembre 1942 ebbe inizio l'operazione Torch, lo sbarco in Algeria e Marocco, e nel giro di qualche mese le forze alleate cominciarono a capovolgere la situazione sia in Africa sia sul fronte orientale, mentre i bombardieri anglo-statunitensi colpivano i centri industriali della Germania e dell'Italia settentrionale. Alla fine del 1942 Churchill e Roosevelt decisero di incontrarsi nuovamente, stavolta a Casablanca, con l'obiettivo di pianificare la strategia globale nei mesi a venire. Fin da subito si palesarono le divergenze di opinioni tra i due stati maggiori americano e britannico: l'ammiraglio Ernest King, comandante supremo della United States Navy, premeva per concentrare gli sforzi statunitensi nel Pacifico; il generale Alan Brooke, capo dello stato maggiore imperiale britannico, era invece fedele al concetto del \"Germany first\" e di un impegno prioritario in Europa. Ancora una volta i britannici riuscirono a imporsi perch\u00e9, a differenza degli statunitensi che mancavano di concrete alternative operative (eccettuata una generica proposta di Marshall di trasferire le truppe alleate in Gran Bretagna quando il fronte africano si fosse chiuso), si erano portati dietro i piani particolareggiati per l'invasione della Sicilia (nome in codice \"Husky\") o della Sardegna (\"Brimstone\"): la discussione si bas\u00f2 dunque su questi argomenti.\nIl generale Marshall non pot\u00e9 non riconoscere che un attacco in Sicilia - assai meglio che in Sardegna - avrebbe comportato due evidenti vantaggi: impegnare a fondo per la difesa dell'isola le numerose forze dell'Asse e, conquistandola, rendere pi\u00f9 navigabile il Mediterraneo, velocizzando le comunicazioni navali tra il Pacifico e l'Atlantico. Il 22 gennaio 1943, nella riunione conclusiva, si decise che a partire dal mese di giugno era autorizzata l'invasione anfibia della Sicilia; le forze alleate furono riunite sotto il comando unificato del generale Dwight Eisenhower (e del suo capo di stato maggiore Walter Bedell Smith), che prese la guida dell'Allied Forces Headquarters - Mediterranean. Eisenhower godeva della massima stima di Marshall e si era messo bene in luce durante l'operazione Torch per le sue abilit\u00e0 politiche e il tatto diplomatico, qualit\u00e0 che furono ritenute ottime per un comandante supremo di forze multinazionali. L'apparato militare sotto il generale americano, invece, fu spartito tra ufficiali britannici: l'esercito fu assegnato al generale Harold Alexander, la marina all'ammiraglio Andrew Cunningham, l'aeronautica al Maresciallo dell'aria Arthur Tedder. Questa organizzazione fu accolta con grande soddisfazione dal generale Brooke, che annot\u00f2 sul suo diario: \u00abavevamo spinto Eisenhower nella stratosfera e nella rarefatta atmosfera di un comandante supremo\u00bb, condizione che egli riteneva avrebbe garantito enormi libert\u00e0 ai britannici.\nDurante la conferenza furono discussi temi anche prettamente politici, soprattutto per mitigare la diffidenza di Stalin nei confronti degli Alleati. Il leader sovietico fu rassicurato dalla dichiarazione che la guerra sarebbe finita solo con la resa incondizionata della Germania nazista e dell'Italia fascista, scongiurando il timore di Stalin di un'\"alleanza capitalistica\" tra Germania e paesi occidentali in funzione antisovietica. La decisione circa la resa incondizionata dell'Italia fu dettata soprattutto dalla volont\u00e0 politica del gabinetto di guerra britannico che preferiva impegnare la Germania in Italia, paese tra i pi\u00f9 deboli all'interno dell'Asse. Churchill, infatti, prevedeva la caduta del fascismo e di Benito Mussolini e un cambiamento di alleanze da parte della monarchia sabauda, tanto che aveva condiviso con Roosevelt l'idea di escludere l'Italia dalla richiesta di resa incondizionata; il gabinetto di guerra e il capo dell'opposizione, Clement Attlee, diedero alla fine il loro netto rifiuto. Le delegazioni lasciarono Casablanca sull'onda di notizie incoraggianti: l'8\u00aa Armata britannica era entrata a Tripoli, a Stalingrado la 6\u00aa Armata tedesca era ormai prossima alla distruzione e l'Armata Rossa avanzava in Ucraina orientale. Il generale Marshall rimase tuttavia deluso dai risultati della conferenza, convinto della secondaria importanza di un fronte in Italia rispetto a quello principale che si sarebbe dovuto aprire in Francia. Non della stessa opinione fu il ministro degli esteri italiano, Galeazzo Ciano, il quale scrisse sul suo diario: \u00abGiunge notizia della conferenza di Casablanca. Troppo presto per dare un giudizio, ma sembra una cosa seria, molto seria. Non approvo n\u00e9 condivido le facili ironie della nostra stampa\u00bb.\nAnche in seno agli alti comandi dell'Asse ci si interrogava sul luogo in cui sarebbe stato attuato il prevedibile sbarco. In linea generale gli italiani - Mussolini per primo - pensavano che lo sbarco sarebbe stato effettuato in Sicilia; erano dello stesso parere il generale Vittorio Ambrosio, succeduto al maresciallo Ugo Cavallero come capo di stato maggiore italiano, e il generale Alfredo Guzzoni, comandante delle forze in Sicilia. I tedeschi invece prevedevano un'invasione della Sardegna o della Corsica e di conseguenza limitarono l'afflusso di truppe tedesche in Sicilia; peraltro erano al corrente che le difese sull'isola erano assai modeste e ritenevano impossibile mantenerne il controllo se attaccata in forze, senza contare il concreto rischio che le forze dislocatevi potessero essere tagliate fuori. Hitler, inoltre, gi\u00e0 cominciava a diffidare dell'alleato e prefer\u00ec disporre le sue divisioni in modo che fossero pronte a intervenire o per contrastare manovre alleate o per rispondere energicamente a un'eventuale defezione italiana.\nPianificazione.\nDurante i primi giorni di gennaio 1943 venne costituito un gruppo strategico, la HQ Force 141 del generale Charles Gairdner, insediatasi nell\"\u00c9cole Normale Bouzareah\", nei pressi di Algeri, per studiare i piani d'invasione anglo-statunitensi. Dopo il rientro di Roosevelt a Washington, la preparazione dello sbarco fu accelerata; i capi dello stato maggiore congiunto confidavano in tempi rapidi e Marshall indic\u00f2 a Eisenhower la fine di marzo, o al massimo la prima decade di aprile, come la data limite per gli sbarchi. Il generale ordin\u00f2 ai suoi di attivarsi per effettuare uno sbarco in primavera, anche se era ben consapevole che le previsioni meteorologiche indicavano quale periodo pi\u00f9 adatto perch\u00e9 illune quello compreso tra il 28 giugno e il 10 luglio 1943.\nA met\u00e0 febbraio fu deciso che gli sbarchi sarebbero stati attuati da due armate: l'8\u00aa britannica del generale Montgomery e la neocostituita 7\u00aa statunitense al comando dell'aggressivo generale George Smith Patton. Inizialmente l'HQ 141 prevedeva molteplici sbarchi da effettuarsi nei primi tre giorni di operazioni, allo scopo di catturare i porti ritenuti fondamentali (Siracusa e Palermo) e imporre all'aviazione italo-tedesca una dispersione che avrebbe nociuto all'efficacia della sua reazione, proteggendo in questo modo la flotta come richiesto dall'ammiraglio Cunningham. Le truppe aviotrasportate a disposizione sarebbero state invece paracadutate in Calabria, bloccando l'afflusso di rinforzi dell'Asse attraverso lo stretto di Messina. Questo progetto iniziale tuttavia fu sottoposto a severe critiche e venne perci\u00f2 ampiamente rivisto: fu deciso di concentrare gli sbarchi nel sud-est dell'isola, attorno a Comiso, dove peraltro esistevano parecchi aeroporti. Il generale Alexander non aveva molta fiducia nella capacit\u00e0 combattiva delle truppe statunitensi e decise che gli sbarchi sarebbero stati eseguiti dalla sola 8\u00aa Armata; una divisione statunitense avrebbe tenuto il lato sinistro della costa selezionata per l'attacco anfibio e i lanci aviotrasportati sarebbero avvenuti in Sicilia, al fine di effettuare una diversione subito dietro le zone di sbarco.\nDopo una prima analisi del piano, gli stati maggiori di Londra e Washington stabilirono di eseguire gli sbarchi nella penisola di Pachino e vicino a Sciacca: se fossero riusciti, le truppe avrebbero potuto marciare subito su Palermo. Il 6 aprile questa variante divenne operativa, ma fu subito respinta dal generale Montgomery, che la consider\u00f2 \u00absenza alcuna speranza di successo\u00bb; egli si lament\u00f2 ripetutamente con il generale Alexander, rifiut\u00f2 quello che considerava un eccessivo frazionamento degli sbarchi e propose di far prendere terra all'8\u00aa Armata tra Pachino e Avola, di modo che Siracusa e Augusta fossero rapidamente occupate, con immediato vantaggio e semplificazione delle operazioni di rifornimento. Previde anche uno sbarco in forze degli americani a Gela, cui doveva essere demandata la difesa del fianco sinistro britannico e la conquista degli aeroporti nella zona di Comiso. Era un piano logico e chiaro, anche se poco ambizioso e privo di audacia: non contemplava infatti il possesso immediato dello strategico stretto di Messina, preferendo invece agevoli sbarchi a terra, la costituzione di teste di ponte dove ammassare una grande quantit\u00e0 di uomini e mezzi e quindi una metodica penetrazione nell'entroterra. Montgomery non contempl\u00f2 la possibilit\u00e0 di sorprendere il nemico, sacrificando qualunque \"azzardo\" a favore di un progetto di sicura riuscita con \"rischi calcolati\".\nIl piano definitivo per \"Husky\" fu in sostanza quello insistentemente proposto dal generale britannico. Coinvolgeva sette divisioni (quattro britanniche e tre statunitensi) che sarebbero sbarcate nella Sicilia sud-orientale in ventisei punti lungo 150 chilometri di costa. Le truppe sarebbero state precedute da aliquote di due divisioni aviotrasportate, un'innovazione che costrinse gli Alleati ad attaccare durante il secondo quarto di luna di luglio, quando il chiarore sarebbe stato sufficiente per permettere ai paracadutisti di vedere senza compromettere la sicurezza della flotta lungo la rotta d'avvicinamento finale. Nel complesso furono schierate tredici divisioni. Il 2 maggio, ad Algeri, si svolse la riunione definitiva, che fiss\u00f2 al 10 luglio la data dell'operazione. Il generale Alexander comunic\u00f2 a Montgomery che \u00abil suo piano \u00e8 stato approvato dal comandante in capo\u00bb e il generale britannico fu messo a capo della East Task Force (ETF) formata in tutto da sei divisioni, mentre Patton assunse il comando della West Task Force (WTF) con cinque divisioni. Nel contempo si diede la massima accelerazione allo sforzo organizzativo, congiunto a una complessa azione di depistaggio e inganno sulle reali intenzioni degli Alleati, denominata operazione Mincemeat (\"carne tritata\"). All'interno dell'alto comando italiano prevaleva intanto il pessimismo: a Roma, durante un vertice militare, il generale Mario Roatta spieg\u00f2 che lo sbarco previsto dagli Alleati si poteva ostacolare, ma non impedire; l'ammiraglio Arturo Riccardi, capo di stato maggiore della Regia Marina, escluse in partenza qualsiasi azione delle sue forze da battaglia contro la flotta nemica..\nNel frattempo migliaia di imbarcazioni alleate si stavano riunendo lungo le coste meridionali del Mediterraneo, \u00abla flotta pi\u00f9 gigantesca di tutta la storia mondiale\u00bb osserv\u00f2 l'ammiraglio statunitense Henry Hewitt. La flotta fu suddivisa in due task force, la Eastern Naval Task Force, formata soprattutto da navi della Mediterranean Fleet sotto il comando dell'ammiraglio britannico Bertram Ramsay e distribuita nei porti di Libia ed Egitto, e la Western Naval Task Force, formata soprattutto da navi provenienti dalla United States Eighth Fleet sotto il comando dall'ammiraglio Hewitt e basata in sei porti algerini e tunisini. Infine, una divisione canadese sarebbe giunta direttamente dal Regno Unito. La 7\u00aa Armata contava circa uomini, pi\u00f9 o meno altrettanti ne aveva l'8\u00aa Armata e altri sarebbero sbarcati successivamente di rinforzo ad entrambe. Tutte le unit\u00e0 dovevano riunirsi il 9 luglio in mare, al largo di Malta; per nascondere agli italo-tedeschi l'assembramento di quasi navi si contava sull'effetto sorpresa, sulle operazioni di depistaggio come \"Mincemeat\" e su severe restrizioni imposte dalla censura alle lettere che gli uomini scrivevano alle famiglie. Un importante vantaggio strategico deriv\u00f2 in particolare dalla supremazia aerea alleata, che rese in pratica impossibili efficaci ricognizioni, incursioni o azioni di interdizione alla Luftwaffe e alla Regia Aeronautica. A tale scopo, a partire dal 2 luglio, i campi di aviazione in Sicilia furono sottoposti ad attacchi massicci e continui che indebolirono sensibilmente le forze aeree dell'Asse.\nMincemeat e Ultra.\nTra i preparativi per la complessa invasione anfibia vi fu anche una serie di azioni di depistaggio per confondere i tedeschi sul reale obiettivo degli sbarchi. Una flotta anglo-americana salp\u00f2 dalla Gran Bretagna verso la Norvegia, per indurre i tedeschi a credere che l\u00ec sarebbe stato aperto il secondo fronte. Nel Mediterraneo altre navi da guerra britanniche si diressero verso la Grecia, per poi invertire la rotta nella notte e puntare su Malta. Inframmezzate a queste finte vi erano azioni di carattere propagandistico per intaccare il morale degli italiani, come il lancio di otto milioni di volantini ai primi di luglio; alcuni contenevano il messaggio \u00abLa Germania combatter\u00e0 fino all'ultimo italiano\u00bb e altri mostravano le citt\u00e0 d'Italia che potevano essere raggiunte dai bombardieri alleati basati in Nordafrica, con la scritta \u00abRingraziate Mussolini\u00bb. I britannici costituirono un'armata fittizia, la 12\u00aa, ufficialmente schierata in Egitto e incaricata di invadere la Grecia in estate: vennero costruiti mezzi da sbarco, camion e pezzi d'artiglieria in legno e cartone; l'operazione peraltro fu inutile, giacch\u00e9 le ricognizioni italo-tedesche sull'Egitto furono rare a causa della supremazia aerea degli Alleati e della scarsit\u00e0 di mezzi aerei dell'Asse. Sempre per confondere il nemico, gli Alleati fecero anche trapelare la notizia che, alle operazioni della 12\u00aa Armata, sarebbero stati affiancati gli sbarchi dell'8\u00aa Armata sulle coste meridionali della Francia e della 7\u00aa Armata in Sardegna e Corsica.\nInfine fu organizzata una manovra di depistaggio particolarmente complicata (operazione Mincemeat): il sommergibile rilasci\u00f2 davanti alle coste spagnole il cadavere di un uomo morto tempo prima di polmonite, con al polso una valigetta piena di documenti riguardanti il fittizio sbarco in Grecia; il corpo fu ripescato dinanzi alla citt\u00e0 di Huelva e identificato (grazie alle carte che aveva indosso) come il fantomatico maggiore britannico William Martin, componente dello stato maggiore di Lord Louis Mountbatten. Le autorit\u00e0 spagnole passarono subito all'Abwehr il materiale e gli agenti tedeschi apparentemente furono ingannati: l'alto comando della Wehrmacht a Berlino si prepar\u00f2 a contenere sbarchi degli Alleati in Sardegna e nel Peloponneso, ma i comandi italo-tedeschi in Italia non si impensierirono pi\u00f9 di tanto e non si verificarono spostamenti di truppe dalla Sicilia n\u00e9 una particolare riduzione dell'afflusso di rinforzi nell'isola.\nAl contempo, lo spionaggio britannico si impegn\u00f2 nella raccolta di informazioni, costituendo al Cairo un ufficio dove raccogliere tutta la posta spedita dall'Italia ai soldati prigionieri. Le lettere erano state sottoposte alla censura italiana, ma gli analisti dell\"Intelligence Service\" vi reperirono ugualmente numerose utili notizie: riuscirono a dedurre riferimenti allo schieramento dei reparti italiani, ai trasferimenti di truppe, al morale della popolazione abbattuto dai pesanti bombardamenti, ai provvedimenti del regime e ai razionamenti dei viveri; in Italia erano carenti i generi di prima necessit\u00e0, l'industria bellica era intralciata da scioperi, le linee di comunicazione erano parzialmente danneggiate e mancava anche l'illuminazione nelle case private.\nGrazie a Ultra e alle squadre di agenti segreti ad Algeri e Malta, il generale Eisenhower era molto ben informato sulle forze del nemico e sulla loro dislocazione. Al momento dell'approvazione del piano di Montgomery, il comandante supremo conosceva inoltre le difficolt\u00e0 della Regia Marina, l'unica forza navale dell'Asse di una certa consistenza: mancava di radar efficienti, non disponeva di sufficienti riserve di combustibile e non era riuscita a ultimare l'unica portaerei in cantiere, l'. La Regia Aeronautica, indebolita dalla perdita di circa velivoli negli ultimi dieci mesi di guerra, non rappresentava un grave ostacolo e non era in grado di eseguire esplorazioni a lungo raggio sugli ancoraggi della flotta alleata.\nIl ruolo dell'intelligence e l'AMGOT.\nL'attacco all'Italia fu deciso dagli anglo-americani a Casablanca nel gennaio 1943; tuttavia fin dall'autunno 1942 il presidente Roosevelt aveva assegnato al colonnello William Joseph Donovan il comando dell'Office of Strategic Services (OSS), con l'obiettivo di raccogliere informazioni per future operazioni militari nella penisola. L'ufficiale mise al comando della \"sezione Italia\" l'agente Earl Brennan, che disponeva di molti contatti nell'ambiente antifascista italiano. Fu Brennan che propose di creare una sezione per lo spionaggio in Italia e, a tale scopo, ottenne il permesso da Donovan di reclutare sei agenti di origine italiana, tra cui due avvocati (Victor Anfuso e Vincent Scamporino) che avrebbero dovuto fornire informazioni utili agli Alleati; a capo di costoro fu posto il militare Biagio Massimo Corvo, figlio di emigranti siciliani antifascisti. Nell'inverno 1943 la \"sezione Italia\" dell'OSS si stabil\u00ec ad Algeri e i sei agenti iniziarono la loro azione di spionaggio e raccolta informazioni sulle difese costiere siciliane, i campi minati in mare, le sedi di comando, i piani e la dislocazione delle truppe, le loro dotazioni. Presto il gruppo allarg\u00f2 anche agli Stati Uniti la propria rete di collaboratori, attraendo immigrati di prima e seconda generazione legati sia a organizzazioni di destra sia di sinistra moderata. L'OSS pensava, oltre allo sbarco in Sicilia, anche all'Italia del dopo Mussolini e, in questo contesto, l'azione della squadra di Corvo riallacci\u00f2 i rapporti tra gli immigrati negli Stati Uniti e i loro conoscenti in Sicilia.\nIn contemporanea era stato istituito l'Allied Military Government of Occupied Territories (AMGOT), al comando del generale Alexander e con gli affari civili delegati al maggiore generale Francis Rennell Rodd, a cui solo formalmente era sottoposto il colonnello italo-americano Charles Poletti. Quest'ultimo, nominato direttore degli Affari civili, godette di notevole libert\u00e0 nella scelta degli uomini che avrebbero dovuto amministrare l'isola. Riguardo all'attivit\u00e0 di Poletti, nel dopoguerra, sono state divulgate storie fantasiose circa la collaborazione tra Alleati e mafia siciliana, con il coinvolgimento del boss Lucky Luciano che avrebbe usufruito della libert\u00e0 concessagli dal governo statunitense in cambio del suo impegno a creare un movimento di resistenza in Sicilia prima dell'invasione. La collaborazione di Luciano, come quella di Calogero Vizzini e di Giuseppe Genco Russo, che secondo alcune teorie avrebbero poi avuto campo libero nella gestione politico-economica dell'isola in riconoscimento dell'appoggio fornito, non sono supportate da prove concrete e una commissione d'inchiesta del Senato italiano, riunita nel dopoguerra, non trov\u00f2 riscontri. La presenza di mafiosi nelle cariche pubbliche siciliane a partire dalla fine dell'estate 1943 si spiega soprattutto con il caos provocato dall'invasione, nonch\u00e9 con la mancanza di una politica ben definita prima dell'insediamento dell'AMGOT: questo periodo di transizione favor\u00ec i mafiosi che, al momento dell'arrivo degli Alleati, riuscirono a farsi rilasciare dalle carceri spacciandosi per prigionieri politici antifascisti. Le autorit\u00e0 fasciste furono estromesse e il vuoto di potere fu rapidamente riempito da esponenti mafiosi, che ricostruirono una rete di controllo del mercato nero, dato che la struttura della mafia in Sicilia, i suoi contatti e la sua forza politica e sociale erano rimasti sempre attivi e dinamici, nonostante la propaganda fascista affermasse il contrario.\nOperazioni preliminari.\nLa campagna aerea.\nVerso la met\u00e0 del giugno 1943 il Mediterranean Air Command (MAC) cominci\u00f2 ad applicare il sistema degli attacchi senza tregua alle principali vie di comunicazione, ai porti e agli aeroporti dell'Italia meridionale e insulare, talvolta mantenendo un obiettivo sotto bombardamento per ventiquattr'ore consecutive. In Algeria, Tunisia, Libia, Egitto e Malta affluirono oltre mille nuovi velivoli anglo-statunitensi di rinforzo a quelli gi\u00e0 presenti e il Bomber Command del maresciallo Arthur Harris disloc\u00f2 a Hosc Raui in Libia il 462\u00ba Squadrone australiano di bombardieri quadrimotori Handley Page Halifax; a Malta furono inoltre costruiti nuovi aeroporti, base per 600 velivoli militari e da trasporto nonch\u00e9 per i moderni Supermarine Spitfire e cacciabombardieri muniti di razzi ad alto esplosivo da 25 e 60 libbre, molto efficaci nel bombardamento in picchiata su piccole navi e ferrovie.\nNonostante lo spiegamento imponente di flotte aeree e i duri colpi sopportati dalla rete di comunicazioni e dalle industrie italiane, il traffico navale dalla Calabria per la Sicilia registrava ancora, nell'estate 1943, una capacit\u00e0 teorica giornaliera di trasporto pari a circa uomini completi di equipaggiamento bellico o di uomini e 750 automezzi. La paralisi dei collegamenti con la Calabria fu uno dei maggiori assilli di Eisenhower e lo stretto di Messina divenne l'obiettivo primario della Northwest African Air Forces del generale Spaatz, con precedenza assoluta sugli aeroporti sardi e siciliani. Il 6 giugno intense incursioni colpirono pesantemente tutti i centri prospicienti lo stretto, infliggendo gravi distruzioni soprattutto a Reggio Calabria; il giorno dopo Messina fu martellata per tutto il giorno; il 12 e il 13 giugno i Consolidated B-24 Liberator della 9th United States Air Force colpirono entrambe le sponde dello Stretto e il 18 una forza di 76 Boeing B-17 Flying Fortress devast\u00f2 Messina, senza riuscire a danneggiare seriamente gli scali dei traghetti. Il 19 e il 20 i B-24 si accanirono nuovamente su Reggio Calabria e bombardarono anche Villa San Giovanni, scardinando le rotaie sulle quali viaggiavano i treni carichi di rinforzi, armi e munizioni per la Sicilia: i genieri italo-tedeschi, tuttavia, li ripristinarono in brevissimo tempo. Il 21 l'attacco fu ripetuto su Villa, Reggio Calabria e Messina dai velivoli del Middle East Air Command; quindi il 25 giugno Messina fu ancora obiettivo di 130 B-17 appartenenti al 2\u00ba, 97\u00ba, 99\u00ba e 301\u00ba Gruppo, che sganciarono 272 tonnellate di bombe sia nella zona del porto sia nella zona residenziale; le notti del 26, 28, 29 e 30 giugno i Vickers Wellington colpirono ancora Messina, Reggio e Villa San Giovanni. In quel periodo nacque tra gli aviatori alleati la cruda espressione \"Messina in a mess\" (\"Messina nei guai\").\nAnche le citt\u00e0 costiere della Sicilia furono bombardate. Siracusa fu colpita duramente dai Wellington il 18 giugno e dai cacciabombardieri il 20, mentre Catania ebbe una sessantina di morti il 9 e altre vittime il 12 e il 13 giugno. Il 20 giugno il governo italiano diede tre settimane agli abitanti delle citt\u00e0 costiere siciliane e di Napoli per sfollare, dato che le coste meridionali, compresa quella adriatica, erano state dichiarate zone di guerra. Sulla punta nord-occidentale della Sicilia furono bersagliati gli aeroporti di Borizzo e Milo nei pressi di Trapani (che sub\u00ec otto bombardamenti in 12 giorni) e di Boccadifalco in provincia di Palermo; la citt\u00e0 stessa fu bombardata il 12 e il 15, nella notte del 27 e infine il 30 dai B-17. Nell'ultima decade del mese i Wellington della Strategical Air Force della NAAF si concentrarono sulle linee di comunicazione costiere a sud di Napoli, Salerno e Battipaglia, quest'ultima colpita il 21 dai bimotori North American B-25 Mitchell: si ebbero 55 morti tra la popolazione e nessun ordigno centr\u00f2 i bersagli. Il 30 l'attacco su Battipaglia si ripet\u00e9 e questa volta furono distrutti binari, vagoni e tonnellate di materiale bellico.\nGli Alleati disponevano ormai di una netta superiorit\u00e0 aerea nei cieli italiani e, mentre i preparativi per Husky volgevano al termine, l'aviazione intraprese lo sforzo finale di preparazione: tra il 1\u00b0 e il 9 luglio furono lanciate circa sortite, aumentate a entro la fine del mese ed estese a tutta la penisola centro-meridionale. L'importante base aerea di Gerbini fu rasa al suolo tra il 3 e il 9 luglio da ripetuti bombardamenti per complessive tonnellate di bombe, che resero inservibili sette delle dodici piste del complesso; stessa sorte tocc\u00f2 ai complessi di Comiso, Boccadifalco e Castelvetrano, mentre la base aerea di Sciacca e Milo ebbero danni relativamente minori. I bombardamenti sulle citt\u00e0 italiane cessarono momentaneamente il 10 e l'11 luglio, poich\u00e9 il grosso delle squadriglie fu impegnata nel supporto agli sbarchi e alle prime avanzate delle truppe. Il 12 ripresero i pesanti attacchi sulle citt\u00e0 dello stretto e anche su Catanzaro e Catania. Al contempo il maresciallo Harris, su richiesta del Mediterranean Allied Air Force troppo coinvolto nell'appoggio tattico alle divisioni anglo-americane, pianific\u00f2 una campagna di bombardamenti dei centri ferroviari dell'Italia settentrionale allo scopo di impedire l'afflusso di rinforzi verso sud.\nL'occupazione delle Pelagie.\nL'operazione Husky fu preceduta l'11 giugno 1943 dalla presa dell'isola di Pantelleria, primo lembo di terra italiana a cadere in mano alleata, a cui fece seguito la conquista delle tre isole Pelagie. Il 13 si verific\u00f2 poi la presa di Lampedusa, contemporanea all'occupazione dell'isola di Linosa; infine, il 14 giugno, cadde l'isola Lampione. In tre settimane di attacchi aerei, i bombardieri anglo-statunitensi rovesciarono sulla sola Pantelleria - lunga 12 chilometri e larga 7 - quasi tonnellate di esplosivi; in certe aree fu possibile stimare che caddero all'incirca 293 bombe per chilometro quadrato. Quando le navi da guerra anglo-statunitensi si presentarono davanti all'isola per supportare lo sbarco, furono accolte dal completo silenzio delle batterie italiane: l'ammiraglio Gino Pavesi, comandante militare dell'isola, aveva infatti gi\u00e0 ottenuto da Mussolini il permesso di arrendersi e dunque gli soldati della guarnigione caddero prigionieri senza nemmeno sparare un colpo. Un simile evento indusse Mussolini a pronunciare, il 24 giugno, il galvanizzante e famoso discorso in cui dichiar\u00f2: \u00abBisogner\u00e0 che non appena il nemico tenter\u00e0 di sbarcare, sia congelato su quella linea che i marinai chiamano del \"bagnasciuga\", [...] di modo che si possa dire che essi hanno occupato un lembo della nostra patria, ma l'hanno occupato rimanendo per sempre in posizione orizzontale, non verticale!\u00bb.\nAl contrario, la facilit\u00e0 dell'operazione gener\u00f2 nei vertici alleati illusioni riguardo all'efficacia dei bombardamenti, instillando soprattutto nei vertici dell'aeronautica il convincimento che le future battaglie si sarebbero potute vincere con il solo uso dell'aviazione. Fu il maresciallo Tedder a spegnere facili entusiasmi: \u00abVedo che Pantelleria sta diventando una vera e propria sciagura per noi\u00bb. La repentina resa preoccup\u00f2 non poco Hitler, che da quel momento si convinse che la Sicilia sarebbe stato il vero obiettivo degli Alleati e che sugli italiani non si potesse contare. A met\u00e0 giugno invi\u00f2 come ufficiale di collegamento con la 6\u00aa Armata italiana in Sicilia il generale Fridolin von Senger und Etterlin. Il 25 giugno von Senger si incontr\u00f2 a Roma per un primo colloquio con il feldmaresciallo Albert Kesselring (\"Oberbefehlshaber S\u00fcd\") e il giorno seguente si recarono a Enna, sede del quartier generale della 6\u00aa Armata, per incontrarvi il comandante generale Alfredo Guzzoni, il quale si dimostr\u00f2 molto pessimista e convinto che solo le truppe tedesche avrebbero consentito una seria resistenza. Guzzoni auspic\u00f2 che le truppe tedesche fossero posizionate sulla costa sudorientale, ricevendo l'ennesimo rifiuto di Kesselring, che era dell'opinione che le forze meglio equipaggiate del distaccamento tedesco dovessero presidiare la parte occidentale dell'isola, lasciando le unit\u00e0 in fase di ricostituzione dalla campagna del Nordafrica nel delicato settore fra Caltagirone e Vizzini.\nLe forze in campo.\nGli Alleati e i loro obiettivi.\nGli Alleati riuscirono ad assemblare per l'invasione una imponente flotta combinata sotto il comando dell'ammiraglio Cunningham, costituita da navi da trasporto di tutti i tipi ( britanniche, 945 statunitensi, dieci olandesi, nove polacche, sette greche, quattro norvegesi e una belga), 1.800 mezzi da sbarco circa e 280 navi da guerra che avrebbero trasportato, rifornito e protetto le due armate alleate. La Royal Navy schier\u00f2 sei navi da battaglia: la , la , la e la avrebbero appoggiato lo sbarco, mentre le altre due (, ) sarebbero rimaste di riserva qualora la squadra italiana fosse uscita in mare. Eventualit\u00e0 giudicata molto remota, tant'\u00e8 vero che a presidiare lo stretto per garantirsi da una possibile incursione erano stati posizionati soltanto sei sommergibili britannici e due polacchi; altri sette furono posizionati vicino alla costa meridionale della Sicilia. I britannici potevano contare inoltre su due portaerei (, ), nove incrociatori (, , , , , , , , , ) e ventisette cacciatorpediniere. Le forze di appoggio diretto contavano due monitori, l'incrociatore , otto cacciatorpediniere, quattro cannoniere, cinque mezzi da sbarco trasformati in batterie galleggianti e sei mezzi da sbarco con lanciarazzi. La United States Navy contribu\u00ec con cinque incrociatori leggeri (, , , , ) e 25 cacciatorpediniere; tra questi figuravano anche unit\u00e0 appartenenti a paesi occupati: il polacco e il greco .\nLa flotta godeva del potente supporto della MAAF del maresciallo Tedder, forte di circa velivoli di cui bombardieri, cacciabombardieri e caccia di prima linea, appartenenti a 146 squadroni statunitensi e 113 britannici, a cui si aggiungevano 226 Douglas C-47 Dakota/Skytrain statunitensi e 134 tra Handley Page Halifax e bimotori Armstrong Whitworth A.W.41 Albemarle, apparecchi destinati a portare in battaglia i paracadutisti.\nIl corpo di spedizione alleato schierava circa uomini ed era articolato sulla 7\u00aa Armata statunitense del generale Patton e sull'8\u00aa Armata di Montgomery, inquadrate nel 15\u00ba Gruppo d'armate sotto il comando del generale Alexander. Le due armate, secondo i piani operativi, dopo aver rastrellato le loro zone di sbarco avrebbero dovuto stringere in una morsa le forze nemiche, impedendo loro l'attraversamento dello Stretto. I piani di Husky prevedevano quindi lo sbarco di 67 battaglioni di fanteria, con circa 800 uomini ciascuno, distribuiti in 26 punti del litorale siciliano per una lunghezza di 170 chilometri. La forza di Montgomery (ETF) era costituita dalla 50th (Northumbrian) Infantry Division del generale Sidney Kirkman e dalla 5th Infantry Division del generale Horatio Berney Ficklin: le due unit\u00e0 costituivano il XIII Corpo d'armata (generale Miles Dempsey). La 51st (Highland) Infantry Division del generale Douglas Neil Wimberley, la 231\u00aa Brigata del generale Robert Urquhart e la 1st Canadian Infantry Division del generale Guy Simonds formavano il XXX Corpo d'armata agli ordini del generale sir Oliver Leese, incaricato di occupare la penisola di Pachino. Lo sbarco di queste divisioni sarebbe stato anticipato dal lancio della 1\u00aa Brigata della 1st Airborne Division al comando del maggiore generale George Hopkinson (i celebri \"diavoli rossi\"), pronta ad al-Qayrawan e in altri aeroporti tunisini, nonch\u00e9 dall'infiltrazione di tre squadroni di British Commandos. Infine, negli acquartieramenti di Tripoli e Tunisi si trovava il X Corpo d'armata composto dalla 46th e 78th Infantry Division, il cui impiego era previsto nella seconda fase dell'invasione. L'8\u00aa Armata di Montgomery doveva approdare su un tratto di costa che andava da Capo Passero, all'estremit\u00e0 sud-orientale dell'isola, al golfo di Noto, vicino a Siracusa. La 51\u00aa Divisione sarebbe sbarcata nei pressi di Punta delle Formiche a Capo Passero, protetta alla sua sinistra dalla 1\u00aa Divisione canadese e coadiuvata a destra dalla 231\u00aa Brigata di fanteria; le due divisioni avrebbero quindi diretto verso Pachino e il suo campo di aviazione, mentre la 231\u00aa Brigata si sarebbe diretta a nord verso Noto. Nei pressi di Avola avrebbe preso terra la 50\u00aa Divisione britannica, mentre la 5\u00aa Divisione e il 3\u00ba Gruppo commando avrebbero attaccato Cassibile per poi dirigersi su Siracusa. Alla periferia del grande porto dovevano atterrare nelle prime ore del 9 luglio gli uomini della 1\u00aa Divisione aviotrasportata.\nIl nerbo della WTF del generale Patton, ossia il II Corpo d'armata del generale Omar Bradley, era composto da due divisioni: la 1st Infantry Division (\"Big Red One\"), veterana della campagna tunisina e sotto il comando del generale Terry Allen, e la 45th Infantry Division del generale Troy Middleton, al battesimo del fuoco. La seconda forza d'attacco era costituita dalla 3rd Infantry Division del generale Lucian Truscott, mentre la 2nd Armored Division del generale Hugh Gaffey aveva funzione di riserva sulle navi d'appoggio. Gli obiettivi della 7\u00aa Armata erano stati cos\u00ec suddivisi: la flotta statunitense, che nei dintorni di Malta si era divisa in tre tronconi, doveva sbarcare tre divisioni nel golfo di Gela, una mezzaluna lunga circa 60 chilometri. La 3\u00aa Divisione avrebbe preso terra all'estremit\u00e0 pi\u00f9 occidentale nei pressi di Licata, la 45\u00aa Divisione sarebbe sbarcata lungo la costa tra Scoglitti e Gela, la 1\u00aa Divisione avrebbe preso terra direttamente in citt\u00e0, al centro della mezzaluna. Anche in questo caso, le forze da sbarco sarebbero state precedute dagli uomini dell'82nd Airborne Division del generale Matthew Ridgway che, decollando dai campi di Qayrawan, si sarebbero lanciati nei dintorni di Niscemi e Ponte Olivo, con l'obiettivo di neutralizzarne l'aeroporto\nL'Asse e i piani difensivi.\nLa Sicilia, divisa in due distretti militari dalla linea immaginaria che correva da est di Cefal\u00f9 a est di Licata, era sotto la responsabilit\u00e0 del generale d'armata Alfredo Guzzoni, comandante in capo della 6\u00aa Armata, formata da due corpi d'armata: il XII del generale Mario Arisio, dal 12 luglio rimpiazzato dal pari grado Francesco Zingales, aveva la giurisdizione sulla Sicilia occidentale e comprendeva la 28\u00aa Divisione fanteria \"Aosta\" (generale Giacomo Romano), la 26\u00aa Divisione fanteria \"Assietta\" (generale Erberto Papini), tre divisioni costiere - la 208\u00aa (Giovanni Marciani), la 202\u00aa (Gino Ficalbi) e la 207\u00aa (Ottorino Schreiber) - pi\u00f9 il 136\u00ba Reggimento costiero autonomo. Il XVI Corpo d'armata del generale Carlo Rossi, a difesa della Sicilia orientale, era formato dalla 54\u00aa Divisione fanteria \"Napoli\" (Giulio Cesare Gotti Porcinari), dalla 4\u00aa Divisione fanteria \"Livorno\" (Domenico Chirieleison), da due divisioni costiere - la 206\u00aa (Achille d'Havet) e la 213\u00aa (Carlo Gotti) - pi\u00f9 due brigate costiere. La divisione \"Aosta\" schierata su Trapani, l'\"Assietta\" su Marsala e la \"Napoli\" orientata verso la pianura di Catania non possedevano un adeguato parco mezzi che consentisse loro di manovrare efficacemente e lo stesso generale Guzzoni non si aspettava che le sue forze potessero oppore un apprezzabile freno all'avanzata alleata. La Divisione \"Livorno\", invece, visto che era stata coinvolta nell'operazione C3 poi abortita, poteva contare su preparazione notevole, adeguato armamento e autoparco sufficiente. Ma, in generale, le divisioni in Sicilia si segnalavano per il mediocre livello d'addestramento e la grave penuria di mezzi; particolarmente inaffidabili erano giudicate le divisioni \"Assietta\" e \"Aosta\".\nLe divisioni costiere, unit\u00e0 \"ad hoc\" pensate espressamente per difendere le spiagge, contavano circa uomini e quelle ordinarie di fanteria circa : la 6\u00aa Armata contava perci\u00f2 circa effettivi, ai quali si aggiungevano tedeschi. Le grandi unit\u00e0 erano coadiuvate dai cosiddetti \"gruppi mobili\" e \"gruppi tattici\", costituiti da uomini presi dalle divisioni per supplire al vuoto delle riserve, che costituivano due reggimenti bersaglieri, alcune compagnie motociclisti, due battaglioni di semoventi L40 armati del pezzo 47/32 Mod. 1935, un battaglione guastatori, un battaglione Arditi e tre legioni di camicie nere. Questi gruppi avevano il compito di soccorrere le prime linee e rintuzzare le penetrazioni nemiche, ritenute altamente probabili giacch\u00e9 le deboli divisioni costiere presidiavano l'intero perimetro con una enorme dispersione: trentasei uomini per chilometro. A inficiare ulteriormente le capacit\u00e0 belliche del pur imponente schieramento italiano contribuivano le gravi deficienze di artiglierie, mezzi corazzati e motorizzati. Le truppe costiere, che per prime avrebbero dovuto contrastare l'assalto anfibio, soffrivano di una penuria allarmante di uomini, tanto che a fronteggiare l'8\u00aa Armata (nella zona tra il porto di Catania, Porto Ulisse e Cassibile, circa 132 chilometri di costa) vi era la sola 206\u00aa Divisione costiera con otto battaglioni, 215 fucili mitragliatori, 474 mitragliatrici, 34 mortai Mod. 35 da 81\u00a0mm, 56 cannoni (uno ogni 7 chilometri), mine e due linee di filo spinato. Le artiglierie contavano 120 cannoni di medio calibro, 48 di piccolo calibro e il 10\u00ba Raggruppamento al comando del colonnello Ugo Bedogni, forte di 24 nuovi semoventi M.41 da 90/53, oltre a un battaglione di L40.\nLa situazione strategica delle forze italo-tedesche era complicata dalla confusa gestione del comando. La fanteria, la marina e la milizia italiane si erano litigiosamente spartiti i comandi e i pochi cannoni; dal generale Guzzoni dipendevano nominalmente sia l'ammiraglio Pietro Barone (capo della marina in Sicilia e comandante della piazza militare marittima di Messina-Reggio Calabria), sia il generale Adriano Monti, responsabile della poca aviazione della Regia Aeronautica e dei dodici aeroporti siciliani. Sotto Guzzoni fu posto anche il generale Friedrich-Wilhelm M\u00fcller, il comandante delle forze tedesche (15. Panzergrenadier-Division del generale Eberhard Rodt, Fallschirm-Panzer-Division 1 \"Hermann G\u00f6ring\" del generale Paul Conrath, Kampfgruppe Schmalz del Generale Wilhelm Schmalz) e il luogotenente generale della MVSN in Sicilia Enrico Francisci. Nelle ore convulse dell'invasione tale frazionamento risult\u00f2 in un coordinamento difettoso e fece mancare una collaborazione effettiva tra i comandi italo-tedeschi. Dal 26 giugno questo contingente tedesco, che riuniva anche circa uomini della Luftwaffe, della sussistenza e dell'amministrazione, rispondeva al generale von Senger und Etterlin, inviato da Hitler come ufficiale di collegamento con la 6\u00aa Armata. Dopo lo sbarco giunsero rinforzi tedeschi: il 12 luglio arriv\u00f2 il 3\u00ba Reggimento della 1. Fallschirmj\u00e4ger-Division e il 18 luglio la 29. Panzergrenadier-Division. Per dirigere tutte le forze tedesche, il 16 luglio fu trasferito in Sicilia il comandante in capo del XIV Panzerkorps, \"General der Panzertruppen\" Hans-Valentin Hube, che da quel momento diresse tutte le operazioni dell'Asse e releg\u00f2 von Senger a un ruolo di collegamento con Guzzoni.\nLa Regia Marina, all'estate 1943, aveva oramai esaurito ogni energia; i tentativi di Mussolini di guadagnare tempo per mobilitare l'economia e potenziare le difese del paese erano palesemente falliti. Nel giugno 1943 ci fu un'impennata di perdite di naviglio mercantile (120.000 tonnellate circa) e, anche se l'Asse fosse riuscita a mantenere la Sicilia, il completo annientamento della marina mercantile italiana era ormai certo. Il capo di stato maggiore ammiraglio Riccardi disponeva ancora di tre corazzate, tre incrociatori e otto cacciatorpediniere, forze penalizzate dalla cronica mancanza di combustibile; in sostanza avrebbe potuto schierare a difesa dell'isola solo dieci motosiluranti. Nonostante questo, durante le fasi dell'evacuazione delle forze dell'Asse dall'isola, la Regia Marina riusc\u00ec a trasferire dalla Sicilia alla Calabria fra i e i uomini, automezzi, 135 cannoni, 47 carri armati e tonnellate di materiali, perdendo solo diciassette unit\u00e0 minori, nonostante la incontrastata supremazia alleata in cielo e mare.\nCompletamente insufficienti erano infine le forze aeree dell'Asse: nei vari aeroporti dell'Italia centro-meridionale erano schierati circa 800 velivoli tedeschi e 700 italiani, ma alla battaglia aerea sui cieli siciliani presero parte solo circa 200 aerei della Regia Aeronautica e 320 tedeschi. Poco prima dello sbarco giunsero sull'isola i piloti italiani del 4\u00ba Stormo che si impegnarono strenuamente e affiancarono i reparti da caccia della Luftflotte 2, comandata dal feldmaresciallo Wolfram von Richthofen. I tedeschi disponevano delle unit\u00e0 del Jagdgeschwader 27 e del Jagdgeschwader 77, che erano formate da piloti veterani ma nettamente inferiori numericamente, nonostante l'immediato rinforzo di formazioni dello Jagdschwader 51 trasferite dalla Sardegna.\nGli sbarchi.\nNel pomeriggio dell'8 luglio i meteorologi al lavoro nella Lascaris War Room, a Malta, avevano constatato che una massa d'aria polare avrebbe attraversato l'Italia diretta verso la Jugoslavia, con venti forti da nord-ovest per venerd\u00ec pomeriggio, che avrebbero probabilmente creato difficolt\u00e0 di navigazione alle flotte alleate, la cui partenza era prevista nella notte tra venerd\u00ec e il D-Day, fissato per sabato 10 luglio. Venerd\u00ec, verso le 12:00, mentre la flotta si avvicinava al punto di incontro a Malta, il vento inizi\u00f2 a spirare con forza e rese difficoltosa la navigazione soprattutto agli LCT, LCI e LST, che nel tardo pomeriggio si trovarono ad affrontare una vera e propria tempesta; alcuni uomini caddero in mare. Alle 18:00 i venti avevano raggiunto i 37 nodi e anche i cacciatorpediniere di scorta ebbero seri problemi di navigazione a causa dei cavalloni, ma le previsioni assicuravano che la tempesta si sarebbe presto placata: a sera, in effetti, il fortunale diminu\u00ec d'intensit\u00e0 e poco dopo la mezzanotte il vento cal\u00f2 a meno di dieci nodi, permettendo ai radar della nave ammiraglia della flotta da sbarco statunitense, la nave d'assalto anfibio , di individuare la costa siciliana a meno di 22 chilometri di distanza. Il pilota del sommergibile raccont\u00f2 dopo la guerra che: \u00abFin dove il binocolo notturno mi permetteva di vedere, scorsi centinaia di navi avanzare ordinatamente, ciascuna nella posizione assegnata\u00bb. La \"Monrovia\", che aveva a bordo il generale Patton, il giorno 11 fu danneggiata nella sala motori da due bombe lanciate da uno Stuka che la mancarono di poco, facendo saltare delle saldature, e dovette rientrare ad Algeri con un carico di prigionieri italiani.\nNonostante il brutto tempo, prima un sommergibile, poi un ricognitore italiano e infine il comando della Luftflotte 2 comunicarono che sei convogli si stavano dirigendo su Capo Passero e su Gela. Alle 19:30 il generale Guzzoni ordin\u00f2 lo stato di emergenza. Poco pi\u00f9 tardi dagli aeroporti tunisini decollarono le centinaia di bombardieri che avrebbero trasportato fin sopra la Sicilia paracadutisti britannici comandanti dal maggiore generale Hopkinson e statunitensi guidati dal colonnello James Maurice Gavin.\nI lanci aviotrasportati.\nNella notte tra l'8 e il 9 luglio gli uomini del 505\u00ba Reggimento del colonnello Gavin salirono sui 226 Dakota. Il loro obiettivo era occupare i principali nodi stradali dietro Gela e impedire alle forze dell'Asse di attaccare con immediatezza e in massa le truppe della 1\u00aa Divisione, che dovevano sbarcare, secondo i piani, alle 2:45. I soldati dell'82\u00aa Divisione aviotrasportata erano inesperti, non avevano mai effettuato lanci notturni su vasta scala e anche quelli diurni erano stati funestati da numerosi incidenti, tanto che Gavin aveva ritenuto opportuno ridurre il numero delle esercitazioni a causa dei molti feriti. Anche i piloti degli aerei erano in pratica digiuni di addestramento al volo notturno, durante il quale era facile perdere quota, e la gran parte non aveva mai effettuato operazioni di sganciamento di carichi superiori al quintale e mezzo. Dalle basi di Qayrawan i piloti sorvolarono Malta e quindi virarono verso nord-nord-ovest puntando su Gela, ma il forte vento e la mancanza quasi totale di sicuri punti di riferimento disgregarono la formazione aerea, con solo una frazione dei bombardieri che raggiunse i punti di lancio prestabiliti; numerosi furono, invece, gli aviatori che scambiarono Siracusa per Gela, mentre altri ancora persero completamente la rotta e fecero scendere i paracadutisti in tutta la Sicilia sud-orientale, a volte anche a oltre cento chilometri di distanza dall'obiettivo. Alcuni, addirittura, si ritrovarono nel settore britannico e, visto che non si era pensato di imporre a tutte le truppe alleate le medesime parole d'ordine, furono accolti dal fuoco amico quando tentarono di comunicare con le unit\u00e0 anglo-canadesi.\nSoltanto 425 uomini atterrarono nell'entroterra di Gela e di questi soltanto 200 si trovarono nella piana Lupo, una posizione fondamentale per proteggere gli sbarchi. Nonostante alcune azioni ardite e locali successi, il generale Ridgway dichiar\u00f2 abortita l'operazione a causa dell'eccessiva ambizione, dello scarso addestramento e delle circostanze sfavorevoli.\nNel settore britannico fu impiegata per la prima volta in modo organico la 1st Airlanding Brigade della 1\u00aa Divisione aviotrasportata del generale Hopkinson, fino ad allora coinvolta solo in operazioni di commando: si trattava di un reparto di fanteria da sbarco aereo trasportata su alianti, che doveva lanciarsi nei pressi di Siracusa nella notte tra il 9 e 10 luglio e assicurarsi Ponte Grande sul fiume Anapo, di alto valore strategico per la rapida avanzata della fanteria sulla citt\u00e0. Anche in questo caso l'operazione fu inficiata da contrattempi e dai venti contrari che spiravano sul canale di Sicilia; si ripeterono inoltre i problemi di pilotaggio, dovuti a un addestramento frettoloso e superficiale: in molti casi i piloti sganciarono gli alianti al traino dei bombardieri in posti molto distanti dall'obiettivo e gli stessi aviatori sugli alianti furono preda delle condizioni atmosferiche e della contraerea. Dei 144 alianti agganciati a 109 Dakota e trentacinque Albemarle (molti Waco pi\u00f9 qualche Airspeed Horsa britannico), solo 55 atterrarono in Sicilia, spesso con esiti drammatici, mentre almeno 60 caddero in mare perch\u00e9 sganciati troppo lontani dalla costa; i rimanenti furono abbattuti oppure sparirono senza lasciare traccia. Perci\u00f2 al cruciale assalto a Ponte Grande partecip\u00f2 un solo plotone e non i previsti 500 uomini: la piccola unit\u00e0 ag\u00ec con determinazione, prese il ponte e tolse le cariche di esplosivo predisposte. Al mattino di sabato 10 luglio il plotone era cresciuto fino a contare ottantasette uomini, ma i continui attacchi italiani portati dal 75\u00ba Reggimento Fanteria della Divisione \"Napoli\" al comando del colonnello Francesco Rocco e i tiri di mortaio mieterono molte vittime e a met\u00e0 pomeriggio appena quindici uomini erano ancora in grado di combattere. Alle 16:00 circa i superstiti paracadutisti britannici si arresero e furono condotti a Siracusa, dove furono subito liberati da una pattuglia della 5\u00aa Divisione britannica sbarcata nella notte. Per il comando supremo alleato l'operazione fu un successo, perch\u00e9 il Ponte Grande era rimasto intatto, ma si dovettero registrare oltre 600 morti, pi\u00f9 della met\u00e0 dei quali annegati.\nIl settore britannico.\nIl mattino presto del 9 luglio la ETF britannica si avvicin\u00f2 alle coste della Sicilia e le navi da battaglia \"Nelson\", \"Rodney\", \"Warspite\" e \"Valiant\" iniziarono a sparare bordate sulle fortificazioni a riva; furono coadiuvate dalle numerose salve di razzi da 127\u00a0mm lanciati dagli LCT, che ebbero effetti devastanti non tanto sugli obiettivi quanto sul morale delle truppe italiane che, terrorizzate da una simile preparazione, si arresero ancor prima che l'ondata d'assalto britannica fosse sbarcata. I primi a toccare terra furono i commando mentre la 1\u00aa Divisione canadese approd\u00f2 sull'ala sinistra, nella penisola di Pachino, su un fronte di 10 chilometri; le tre divisioni britanniche (50\u00aa, 51\u00aa e 5\u00aa) si diressero verso le spiagge a est e a nord. L'elemento caratterizzante degli sbarchi britannici fu senza dubbio il disordine e l'inesperienza degli uomini; i comandi della 50\u00aa Divisione al largo di Avola ammisero una \u00abcerta confusione e mancanza di controllo\u00bb: i mezzi da sbarco persero la rotta, molti girarono intorno alle rispettive navi appoggio varie volte prima di rendersi conto della loro posizione e procedere con le operazioni. Un elemento che contribu\u00ec al caos complessivo fu il fatto che la maggior parte delle navi da trasporto avevano gettato l'\u00e0ncora a 19 chilometri dalla costa invece degli 11 previsti, ingenerando notevole confusione tra le truppe e tagliandole fuori dal collegamento radio. Dopo aver preso terra, le unit\u00e0 della 50\u00aa Divisione furono accolte da fuoco di artiglieria molto limitato, si ebbero poche vittime e trascurabili problemi sulle spiagge. Entro la mattinata i britannici conquistarono sia Noto sia Avola, quest'ultima difesa da circa settanta uomini del 374\u00ba Battaglione del maggiore Fontemaggi.\nPi\u00f9 a est, nel settore della 5\u00aa Divisione, un reparto del 3 Commando Brigade dei Royal Marines entr\u00f2 a Cassibile e una pattuglia del 2\u00ba Battaglione del Reggimento Northamptonshire liber\u00f2 quindici \"Diavoli rossi\" prigionieri degli italiani mentre venivano condotti a Siracusa; tocc\u00f2 quindi agli uomini del 2\u00ba Battaglione del reggimento Royal Scottish Fusilier riconquistare Ponte Grande, poco prima che fosse fatto esplodere dagli italiani. Alle 21:00 i carri e le avanguardie della 17\u00aa Brigata penetrarono a Siracusa accolti con stupore dalla popolazione: la notizia degli sbarchi si era diffusa fin dal mattino, ma durante tutto il pomeriggio la popolazione non aveva pi\u00f9 avvertito nessun rumore della battaglia e si era diffuso il convincimento che il nemico fosse lontano.\nSul fronte d'invasione da Punta Castellazzo a Marzamemi, il XXX Corpo d'armata del generale Leese incontr\u00f2 ben poca resistenza. La 51\u00aa Divisione, presa terra nei pressi di Punta delle Formiche, super\u00f2 facilmente il 243\u00ba Battaglione del tenente colonnello Cataldi, incaricato di presidiare i 34 chilometri di costa fra Vendicari e Punta Castellazzo: il reparto si sfald\u00f2 nei primi minuti di combattimento e numerosi soldati fuggirono, gettando via le armi; la divisione pot\u00e9 subito procedere verso Pachino. Sulla spiaggia di Marzameni, invece, il plotone del sottotenente Vincenzo Barone difese la posizione fino all'ultimo, venendo poi completamente annientato; anche i capisaldi del 430\u00ba Battaglione resistettero fino a sera inoltrata ed episodi di strenua resistenza si ebbero pure alla foce del torrente Cassibile, nelle localit\u00e0 di Torre Cuba, Santa Teresa Longarini e Fontane Bianche. Tuttavia, la sproporzione in uomini ed equipaggiamenti gioc\u00f2 a sfavore dei difensori, che furono soverchiati. Sul fianco sinistro la 1\u00aa Divisione canadese, appoggiata da una brigata dei Royal Marines, prese il campo d'aviazione di Pachino, malamente difeso dal 122\u00ba Reggimento del colonnello D'Apollonio. Nello stesso settore la 231\u00aa Brigata del generale Urquhart penetr\u00f2 in profondit\u00e0 fino a incontrare, nel pomeriggio, le avanguardie del XIII Corpo d'armata italiano, il quale contrast\u00f2 con un nutrito tiro d'artiglieria gli invasori: la sua resistenza fu spezzata dall'intervento dei cannoni navali e dalle squadriglie di Spitfire.\nA met\u00e0 mattinata il generale Achille d'Havet, comandante della 206\u00aa Divisione costiera, entr\u00f2 in azione con le ultime forze residue, ovvero il gruppo mobile F di stanza a Rosolini e il gruppo tattico \"Sud\" di stanza a Ispica, composto in gran parte da camicie nere: si trattava di poco pi\u00f9 di uomini, appoggiati da 38 mitragliatrici e sedici cannoni, ma carenti nelle dotazioni controcarri (appena otto pezzi) e nell'appoggio blindato, avendo solo dieci obsoleti carri armati leggeri. La formazione improvvisata combatt\u00e9 contro il grosso della 51\u00aa Divisione, forte di cinquanta pezzi controcarro e che pot\u00e9 beneficiare del supporto sia di 156 carri armati medi M4 Sherman, sia delle numerose navi da guerra a ridosso della costa. Nonostante l'evidente disparit\u00e0 di forze, le truppe italiane si batterono ostinatamente fino al pomeriggio inoltrato, quando le pesanti perdite costrinsero il generale d'Havet a ordinare il ripiegamento.\nIl settore statunitense.\nLa 1\u00aa Divisione fanteria del generale Lucas e due battaglioni ranger (\"Forza X\") erano stati incaricati di sbarcare nelle sei cale lungo gli 8 chilometri del litorale di Gela. Arrivate a circa 100 metri dalle spiagge, le imbarcazioni d'assalto che recavano a bordo il 26\u00ba Reggimento furono rapidamente inquadrate dalle artiglierie costiere e diversi LCVP furono colpiti e incendiati; gli italiani procedettero inoltre a far saltare in aria buona parte dei 300 metri del molo di Gela e iniziarono a sparare razzi illuminanti. Poco dopo i cacciatorpediniere e gli incrociatori di supporto aprirono il fuoco, cercando di distruggere i proiettori e ridurre al silenzio le batterie. Dalle 03:35, cinquanta minuti in ritardo rispetto alla tabella di marcia, i soldati statunitensi misero piede a terra in una sequenza confusa e disordinata: il tiro italiano e le correnti avevano scompaginato le formazioni e non pochi battelli approdarono a diversi chilometri dai punti prestabiliti oppure, tratti in inganno dalle secche, fecero scendere troppo al largo gli uomini che, gravati dall'equipaggiamento, annegarono. Tuttavia reparti di genieri raggiunsero la riva e si dedicarono metodicamente a recidere il filo spinato e creare varchi sicuri nei campi minati, operando sotto il fuoco delle mitragliatrici e i chiarori dei proietti illuminanti.\nGiunta l'alba, ai comandanti statunitensi divenne chiaro che l'operazione si stava svolgendo nel caos pi\u00f9 totale, in terra come in mare. Le condizioni atmosferiche, inoltre, non erano migliorate e grossi cavalloni avevano causato la rottura delle catene delle \u00e0ncore di numerosi LST, i cui ponti si erano allagati; pi\u00f9 vicino alla costa, un gruppo di LCI si era arenato su alcuni affioramenti a 30 metri dal litorale, obbligando gli uomini a raggiungerlo a bordo di canotti e senza alcuna copertura dal tiro italiano. La situazione non era per\u00f2 drammatica, giacch\u00e9 la resistenza nemica era diseguale; inoltre si dimostrarono particolarmente utili e apprezzati i DUKW, camion anfibi a tre assali con serbatoi galleggianti e doppia elica: pi\u00f9 manovrabili e meno ingombranti dei mezzi da sbarco, garantirono l'afflusso di uomini, armi, rifornimenti e munizioni alle spiagge. La principale difficolt\u00e0 che rallent\u00f2 gli sbarchi a Gela fu rappresentata dagli insidiosi campi minati che costellavano le spiagge (\"Yellow Beach\" e \"Green Beach\"), sui quali decine tra DUKW, camion e bulldozer saltarono in aria; i rottami accumulati intralciarono poi il sopraggiungere delle successive ondate che, onde evitare ulteriori problemi, furono deviate poco pi\u00f9 a sud su \"Red Beach\". Qui, dalle 05:00 circa, sbarcarono gli uomini del 16\u00ba Reggimento fanteria appartenenti alla seconda ondata, che rimasero presto invischiati in una stretta testa di ponte congestionata da veicoli e truppe e bersagliata dalle batterie italiane, accortesi del nuovo cuneo statunitense.\nLa reazione dei difensori si pales\u00f2 anche in cielo: all'alba un gruppo di velivoli tedeschi attacc\u00f2 l'isolato cacciatorpediniere , che si trovava 25 chilometri al largo, in pattugliamento anti-sommergibile, che incass\u00f2 alcune bombe da uno Junkers Ju 88, affondando in pochi minuti con solo ventiquattro superstiti tra l'equipaggio. Al mattino la situazione si stabilizz\u00f2 e due reggimenti della 1\u00aa Divisione riuscirono ad avanzare fra le dune a est di Gela, mentre i ranger della Forza X si spinsero dentro l'abitato, dove reparti della divisione \"Livorno\" opposero resistenza nei pressi della cattedrale e attorno una batteria navale al margine occidentale della citt\u00e0. Dopo un paio d'ore di accaniti scontri e l'intervento dell'incrociatore leggero \"Savannah\" (che costrinse alla resa la batteria), Gela fu dichiarata sicura.\nLo sbarco 25 chilometri pi\u00f9 a ovest avvenne nelle spiagge a est e a ovest di Licata; fu decisamente pi\u00f9 spedito e ordinato. La \"JOSS Force\", acronimo di \"Joint Operations Support System Task Force\", guidata dal maggior generale Lucian Truscott comandante la 3\u00aa Divisione, il battaglione ranger e il gruppo di carri della 2\u00aa Divisione corazzata, incontr\u00f2 debole resistenza; l'artiglieria italiana si manifest\u00f2 con tiri sporadici e imprecisi e le spiagge non erano neppure minate. La costituzione della testa di ponte cost\u00f2 perdite umane tutto sommato lievi, limitate ai settori sulle ali dove i reparti lottarono contro la caparbia 18\u00aa Brigata fanteria italiana, messa in rotta dal pesante fuoco navale. L'operazione fu inoltre facilitata da una spessa cortina fumogena stesa dalle navi e dal distruttivo cannoneggiamento preparatorio. Alle 02:57 la \"Green Beach\", coincidente con la baia della Mollarella e la spiaggia Poliscia, fu calcata dai primi ranger e, nel volgere di un'ora, approdarono dieci battaglioni appoggiati da plotoni di carri armati. La resistenza vari\u00f2 a seconda delle spiagge; secondo la storia ufficiale statunitense, la resistenza maggiore fu incontrata sulle spiagge Red e Blue, dove i soldati statunitensi furono accolti da intenso fuoco di fucileria e di artiglieria (che comunque non imped\u00ec il raggiungimento degli obiettivi assegnati), mentre la resistenza fu scarsa sulle spiagge Green e Yellow. Nel giro di alcune ore tutte le spiagge vennero occupate e furono fatti prigionieri 2.000 italiani. Alle prime luci dell'alba, su un colle sopra Licata, sventolava la bandiera statunitense e alle 09:18 la flotta annunci\u00f2 il completamento dell'obiettivo. Il generale Lucian Truscott sbarc\u00f2 a mezzogiorno in punto per prendere personalmente il comando e installare il proprio quartier generale nel Palazzo La Lumia. Le forze navali soffrirono pi\u00f9 perdite e difficolt\u00e0: il dragamine USS \"Sentinel\", attaccato e fatto incagliare da alcuni caccia, ebbe sessanta tra morti e feriti, mentre i due cacciatorpediniere \"Swanson\" e \"Roe\", inviati a investigare un contatto radar sospetto, entrarono in collisione dinanzi Torre di Gaffe e dovettero entrambi rientrare, non senza difficolt\u00e0, a Biserta.\nLa 45\u00aa Divisione fanteria del maggior generale Middleton fu ostacolata nell'assalto anfibio al settore di Scoglitti da un mare particolarmente mosso, con onde alte fino a 4 metri che flagellavano le formazioni di navi d'assalto e imbarcazioni in avvicinamento all'insenatura aperta della cittadina, spazzata da forti venti occidentali. I cacciatorpediniere \"Knight\" e \"Tillman\" utilizzarono per la prima volta in combattimento munizioni al fosforo bianco, che accecarono e terrorizzarono i difensori italiani nelle casematte e nelle postazioni di artiglieria; le bordate degli incrociatori, pi\u00f9 al largo, completarono il cannoneggiamento pre-sbarco. I venti e le correnti, nonch\u00e9 l'imperizia evidente dei piloti (i timonieri che si erano addestrati per mesi erano stati riassegnati al fronte del Pacifico all'ultimo momento), fecero s\u00ec che la prima ondata ponesse piede a terra nel posto sbagliato. Il mare mosso e la pur modesta reazione d'artiglieria italiana gettarono nel panico i marinai, che scorrazzavano lungo la costa per cercare un approdo ritenuto pi\u00f9 calmo oppure le spiagge prestabilite, nascoste a intervalli dagli spruzzi delle onde e dal fumo del bombardamento.\nNelle disordinate manovre due LCI cozzarono e andarono a fondo, portando con loro trentotto uomini, mentre il 180\u00ba Reggimento fanteria fu sparso su 20 chilometri di costa; in un breve lasso di tempo numerosi mezzi da sbarco di vario tipo giacquero distrutti o allagati lungo la riva, incagliati al largo in banchi di sabbia non segnalati o spiaggiati dalla violenza del mare. Le operazioni di sbarco e scarico rifornimenti furono intralciate, pi\u00f9 che dal tiro dei pezzi italiani, da una diffusa inefficienza: presto il fronte d'invasione della 45\u00aa Divisione, diviso nelle spiagge \"Green Beach 2\" e \"Yellow Beach 2\", fu intasato da una tale quantit\u00e0 di equipaggiamenti, veicoli e imbarcazioni sfasciate, cannoni e reparti mischiati tra loro che fu giocoforza chiuderle e deviare le successive ondate in nuove localit\u00e0, dove furono inviati in tutta fretta nuclei di genieri. Costoro si misero subito all'opera, demolendo ostacoli, filo spinato e stendendo reti metalliche prefabbricate sulla sabbia, allo scopo di facilitare la trazione dei veicoli.\nAlla sera del 9 luglio le tre divisioni americane avevano stabilito e consolidato teste di ponte tra Licata e Scoglitti senza soverchie difficolt\u00e0; a terra si trovavano uomini e veicoli. Le perdite furono limitate e il nemico sembrava disorientato e demotivato, anche se fino a quel momento le truppe statunitensi non avevano ancora incontrato unit\u00e0 combattenti tedesche.\nFallimento dei contrattacchi dell'Asse.\nPoco dopo le ore 05:00 erano giunte al generale von Senger le prime informazioni sugli sbarchi alleati; tuttavia solo alle ore 07:00 arrivarono conferme e furono identificati nel settore di Gela l'area pi\u00f9 pericolosa e il centro di gravit\u00e0 dell'azione nemica; pertanto il generale Guzzoni diede l'ordine al cosiddetto \"gruppo mobile E\" della divisione \"Livorno\" di contrattaccare scendendo da Niscemi su Gela. Il generale italiano prevedeva di impiegare a Gela anche la divisione corazzata \"Hermann G\u00f6ring\", ma n\u00e9 von Senger n\u00e9 il generale Paul Conrath ebbero notizia dei piani del comando della 6\u00aa Armata. La divisione tedesca era in stato di allarme fin dalle 22:00 del 9 luglio su iniziativa personale del generale Conrath, che non aveva comunicazioni dirette con Guzzoni: il comandante della \"Hermann G\u00f6ring\" parl\u00f2 per telefono con von Senger e i due ufficiali decisero, senza cercare alcun coordinamento con gli italiani, che la divisione corazzata contrattaccasse al mattino del 10 luglio. Conrath divise le sue forze in due \"Kampfgruppe\" che si misero in movimento alle ore 04:00: il \"Kampfgruppe\" del colonnello Urban, equipaggiato con i carri armati pesanti Panzer VI Tiger I, sarebbe dovuto avanzare lungo la strada secondaria che confluiva a Piano Lupo con la strada statale 115, mentre l'altro \"Kampfgruppe\" sarebbe sceso fino a nord di Biscari. I piani prevedevano di sferrare il contrattacco alle ore 09:00, ma il movimento delle truppe meccanizzate fu rallentato dall'azione dell'aviazione alleata, dalla confusione presente nelle retrovie e dalle difficolt\u00e0 provocate dall'aspro territorio, attraversato solo da strade disagiate e strette.\nLa divisione corazzata \"Hermann G\u00f6ring\" aveva subito gravi perdite in Tunisia ed era stata riorganizzata con soldati giovani; nonostante la sua fama di unit\u00e0 d'\u00e9lite, era inesperta ed ebbe notevoli difficolt\u00e0 durante la marcia di avvicinamento, che si svolse lentamente e nella confusione: a causa di errori tattici non venne mantenuto il necessario coordinamento tra i panzer e la fanteria meccanizzata e l'attacco alla fine venne sferrato con cinque ore di ritardo rispetto ai piani. Il \"Kampfgruppe\" corazzato scese da Niscemi verso sud e si scontr\u00f2 a Piana Lupo con reparti della 1\u00aa Divisione di fanteria e con i paracadutisti americani, mentre il secondo \"Kampfgruppe\" avanz\u00f2 da est oltre il fiume Acate, ma l'attacco tedesco del 10 luglio si concluse con un pesante e costoso fallimento.\nI panzer che discendevano da Niscemi furono duramente colpiti dal fuoco della fanteria e dei paracadutisti americani, sostenuti dal tiro dei cannoni delle navi alleate alla fonda nel golfo di Gela e, dopo aver subito perdite, ripiegarono verso nord; a est, il secondo \"Kampfgruppe\" della \"Hermann G\u00f6ring\" perse i contatti con il grosso dei reparti del generale Conrath e il suo primo attacco fu respinto da un reggimento della 45\u00aa Divisione di fanteria americana. Il secondo attacco del \"Kampfgruppe\" orientale fu meglio organizzato e in un primo momento i tedeschi ottennero qualche successo: un reggimento di fanteria americano fu sbaragliato e il suo comandante, colonnello Schaefer, catturato. Tuttavia ben presto intervenne un secondo reparto americano e i tedeschi vennero nuovamente respinti; ci furono fenomeni di panico e confusione tra i reparti della \"Hermann G\u00f6ring\" in ritirata.\nIl primo serio contrattacco italiano si ebbe intorno alle 10:30, quando una colonna di trentadue carri armati leggeri Renault R35 avanz\u00f2 verso sud da Niscemi, ma fin\u00ec in un'imboscata tesale da un centinaio di paracadutisti dell'82\u00aa Divisione e poi dal fuoco dell'incrociatore USS \"Boise\". Venti corazzati riuscirono a raggiungere la strada statale 115 per Gela, ma furono presi di mira dai cannoni del 16\u00ba Reggimento fanteria, e i carri italiani si ritirarono precipitosamente verso l'interno. Altri venti blindati italiani sulla statale 117, provenienti dalla base di Ponte Olivo, si diressero verso Gela ma furono colpiti dai proiettili da 127\u00a0mm del cacciatorpediniere \"Shubrick\"; solo dieci raggiunsero Gela, ma furono accolti dai bazooka e dai pezzi anticarro da 37\u00a0mm dei ranger statunitensi che obbligarono gli italiani a ritirarsi. Il monitore \"Abercrombie\" bombard\u00f2 Niscemi con i suoi pezzi da 381\u00a0mm con lo scopo di bloccare le forze nemiche e prevenire ulteriori contrattacchi. Verso mezzogiorno Gela era ormai in mano statunitense.\nNelle ore successive gli Alleati si impegnarono a rinforzare le teste di ponte; Truscott riusc\u00ec a rimettere in funzione il porto di Licata e far affluire i suoi carri armati, sul fianco destro la 45\u00aa Divisione avanz\u00f2 prendendo in consegna dai paracadutisti i centri di Vittoria e Santa Croce Camerina, un battaglione occup\u00f2 Ragusa, dove avrebbe dovuto congiungersi con i canadesi che, tuttavia, non si fecero vedere. La zona pi\u00f9 critica per gli statunitensi si rivel\u00f2 il centro, dove la 1\u00aa Divisione di Allen, nel tentativo di tenere Piano Lupo, veniva continuamente bersagliata dall'aviazione e dall'artiglieria dell'Asse, che ostacolava cos\u00ec le operazioni di scarico dei mezzi. Preoccupato per la situazione, Patton aveva richiesto per l'11 luglio l'invio del 504\u00ba Reggimento aviotrasportato dell'82\u00aa Divisione per rinforzare la 1\u00aa Divisione di fanteria. Il lancio di circa uomini sarebbe avvenuto poco prima la mezzanotte, ma, nonostante le raccomandazioni, molti uomini, sia sulle navi sia a terra, non erano stati messi a conoscenza dell'arrivo dei velivoli amici: tutte le unit\u00e0 nei pressi di Gela erano sotto attacco da due giorni e in pochi erano stati addestrati a identificare correttamente i velivoli, soprattutto di notte. Alle 20:40 il primo C-47 sorvol\u00f2 la testa di sbarco e gli aerei accesero i lampeggianti gialli di riconoscimento, ma a un certo punto una mitragliatrice spar\u00f2 una raffica e, di riflesso, dalle spiagge e dalle navi si lev\u00f2 feroce il fuoco di contraerea. Le formazioni aeree si sparpagliarono nel tentativo di sfuggire al fuoco amico, ma ventitr\u00e9 aerei furono abbattuti e altri trentasette danneggiati: le vittime furono stimate in 410 in quello che viene ricordato come uno degli episodi pi\u00f9 gravi di fuoco amico nelle guerre moderne.\nDurante la stessa notte dell'11 luglio i generali Guzzoni e von Senger si incontrarono per valutare la situazione: il generale tedesco propose di ritirare la 15. Panzergrenadier-Division dalla Sicilia occidentale e concentrare tutte le forze per un nuovo attacco alla testa di ponte americana; da Roma il feldmaresciallo Kesselring convenne con von Senger e ordin\u00f2 di riprendere gli attacchi con tutte le forze italo-tedesche disponibili contro le truppe sbarcate a Gela. Il generale Guzzoni era pessimista e riteneva preferibile una ritirata metodica verso l'Etna, ma alla fine dovette obbedire alle disposizioni provenienti dagli alti comandi. La mattina della domenica 11 luglio 1943 il generale Conrath, che aveva riorganizzato le sue forze, ripart\u00ec all'attacco con tre colonne separate della \"Hermann G\u00f6ring\" contro gli americani a Gela, mentre il generale Guzzoni diede ordine alla \"Livorno\" di attaccare Gela da ovest, per poi ricongiungersi con i panzer della \"Hermann G\u00f6ring\" per avanzare congiuntamente contro la testa di ponte. Gli uomini di Conrath attaccarono in direzione di Gela alle 06:15, scontrandosi con i ranger di William Darby a Piano Lupo e con un paio di battaglioni del 26\u00ba Reggimento lungo la statale 117 fra Gela e l'aeroporto di Ponte Olivo, in mano alleata: gli statunitensi mantennero le posizioni e anche l'attacco della \"Livorno\" fu bloccato, ma la pressione maggiore fu esercitata da Conrath su Piano Lupo, dove egli stesso comandava le operazioni. Nel frattempo i paracadutisti di Gavin arrivarono da est, lungo la statale 115 Vittoria-Gela, e si scontrarono contro preponderanti forze nemiche che furono respinte; i corazzati di Conrath continuarono lentamente ad avanzare contro la testa di ponte, spingendosi con alcune unit\u00e0 fino a due chilometri dal mare, mentre i fanti della \"Livorno\" cominciarono ad avanzare verso Gela, difesa da due compagnie ranger. In questo frangente gli statunitensi richiesero l'appoggio dell'incrociatore \"Savannah\", che colp\u00ec duramente gli italiani con i suoi pezzi da 152 mm, annientando definitivamente la \"Livorno\"; dopo poco si unirono anche il \"Boise\" e diversi altri, oltre agli obici da 105\u00a0mm, che i DUKW sbarcarono precipitosamente allo scopo di fornire la fanteria di armi capaci di minacciare i reparti corazzati del generale Conrath. Nonostante l'assenza di copertura aerea da parte della RAF, la 1\u00aa Divisione riusc\u00ec a mettere in fuga i panzer, anche se non sfrutt\u00f2 l'occasione: invece che inseguire il nemico e sviluppare l'azione verso l'interno, gli Alleati si attardarono sulle spiagge, andando incontro a una possibile e pericolosa situazione di stallo.\nLa battaglia per la Sicilia.\nIntervento delle riserve tedesche.\nLe notizie dell'invasione provocarono l'immediata reazione dell'alto comando tedesco, che mise subito in allarme la 1\u00aa Divisione paracadutisti del generale Richard Heidrich, di riserva in Francia ad Avignone. Il giorno seguente il feldmaresciallo Kesselring giunse in volo sull'isola per riunirsi con Guzzoni e von Senger presso il comando della 6\u00aa Armata a Enna e valutare personalmente la situazione; nonostante l'indole fiduciosa, il feldmaresciallo diede un giudizio negativo dell'andamento della battaglia e ritenne inevitabile abbandonare la parte sud-occidentale dell'isola; inoltre Kesselring, che aveva gi\u00e0 fatto intervenire i reparti scelti di paracadutisti, inform\u00f2 Hitler che erano necessari ulteriori rinforzi con urgenza.\nIl 14-15 luglio 1943 Hitler e l'alto comando tedesco presero le prime misure operative per rafforzare lo schieramento dell'Asse in Sicilia e impedire una rapida vittoria alleata: fu predisposto l'invio di numerose batterie anti-aeree per intralciare il predominio aereo del nemico e vennero date le prime disposizioni per il trasferimento nell'isola dell'eccellente 29. Panzergrenadier-Division, che ricevette gli ordini di movimento il 18 luglio. Fu inoltre attivato il quartier generale del XIV Panzerkorps che, al comando dell'energico e determinato generale Hans-Valentin Hube, un veterano della battaglia di Stalingrado, avrebbe dovuto subito assumere il comando di tutte le forze tedesche in Sicilia. Il feldmaresciallo Kesselring si incontr\u00f2 a Milazzo lo stesso 16 luglio con il generale Hube e gli diede le prime disposizioni operative.\nIl comandante del XIV Panzerkorps avrebbe dovuto consolidare, con l'aiuto delle truppe tedesche in arrivo, una linea difensiva davanti al massiccio dell'Etna e bloccare un'ulteriore avanzata alleata. Kesselring riteneva tatticamente opportuno cedere terreno per salvaguardare le linee di comunicazione con il continente e, pur ottimista come sempre, non condivideva le opinioni di Hitler, che addirittura sperava di poter intrappolare in Sicilia le truppe alleate sbarcate tagliando le loro comunicazioni via mare; il comandante superiore tedesco promise al generale Hube ulteriori rinforzi, ma lo inform\u00f2 che stava prendendo in considerazione piani per una evacuazione generale: il compito del comandante del XIV Panzerkorps sarebbe stato quello di \u00abrimandare il pi\u00f9 a lungo possibile\u00bb la ritirata.\nHube era un generale aggressivo e non molto dotato di qualit\u00e0 diplomatiche: appena giunto sull'isola, aveva subito chiarito in un incontro con il generale Guzzoni che egli era responsabile solo di fronte al feldmaresciallo Kesselring e che in pratica avrebbe diretto tutte le operazioni dell'Asse nell'isola. Il comandante della 6\u00aa Armata italiana non era in condizione di contestare le brusche affermazioni di Hube e si rassegn\u00f2 ben presto a emanare solo disposizioni amministrative senza poter interferire nella condotta tattica della battaglia. Sul campo si verificarono dopo poco contrasti tra truppe tedesche e italiane: i reparti della 29. Panzergrenadier-Division, per migliorare la loro mobilit\u00e0, si impadronirono con la forza, secondo gli ordini ricevuti, dei mezzi motorizzati di formazioni italiane non combattenti e vi furono scontri a fuoco tra i soldati dei due eserciti.\nLa sera del 12 luglio erano gi\u00e0 atterrati a sud di Catania i paracadutisti tedeschi del 3\u00ba Reggimento dell'esperto tenente colonnello Ludwig Heilmann; questi reparti, partiti d'urgenza dalla Francia, furono lanciati con notevole precisione e si misero subito in movimento per rafforzare il fronte italo-tedesco. Due battaglioni si unirono con il \"kampfgruppe\" del colonnello Wilhelm Schmalz che sbarrava insieme ai resti della divisione \"Napoli\" le alture a nord-est di Augusta, mentre un altro battaglione di paracadutisti si schier\u00f2 sulla destra di Schmalz in collegamento con i reparti della \"Hermann G\u00f6ring\". Il 13 luglio arriv\u00f2 direttamente sull'aeroporto di Catania un ulteriore battaglione di paracadutisti tedeschi, che si affrett\u00f2 lungo la strada costiera in direzione del fiume Simeto; il reparto del capitano Laum schier\u00f2 i suoi uomini due chilometri a sud dell'importante ponte di Primosole. Nel frattempo Heilmann aveva gi\u00e0 incontrato il colonnello Schmalz, con cui aveva concordato di cooperare per difendere Lentini, che il 13 luglio fu attaccata in forze dai britannici della 50\u00aa Divisione del generale Kirkman che tuttavia non riusc\u00ec a guadagnare terreno; anche l'attacco della 5\u00aa Divisione britannica da sud-est fu fortemente contrastato da un reggimento di \"panzergenadier\" e da due battaglioni di paracadutisti.\nL'occupazione di Siracusa e la caduta di Augusta.\nIl brillante successo degli sbarchi britannici aveva convinto il generale Montgomery che la situazione era molto favorevole e che sarebbe stato possibile avanzare audacemente in profondit\u00e0; egli prevedeva un attacco principale verso Catania con il XIII Corpo d'armata del generale Dempsey, mentre una manovra secondaria sarebbe stata effettuata all'interno dalla \"Harpoon Force\" del generale Leese in direzione di Caltagirone, Enna e Leonforte. Montgomery era ottimista: il 12 luglio scrisse al generale Alexander che sperava \u00abdi catturare Catania intorno al 14 luglio\u00bb.\nIl 12 luglio cadde Augusta, che assieme a Siracusa rappresentava una piazza marittima di grande importanza operativa per Eisenhower, poich\u00e9 questi porti dovevano servire per lo sbarco del grosso del corpo di spedizione alleato che avrebbe operato durante le fasi di avanzata verso Catania e oltre. Il fronte a mare di Augusta comprendeva il tratto litorale tra le due citt\u00e0 portuali e rappresentava potenzialmente un serio impedimento alle operazioni alleate. Ma, nonostante i pericolosi cannoni da 381\u00a0mm, le numerose artiglierie costiere e contraeree e le fortificazioni di prim'ordine, la piazza di Augusta fu abbandonata dagli italiani senza neppur avere tentato di usare le artiglierie che impensierivano la flotta britannica. Infatti gi\u00e0 dal 9 luglio, dopo i primi avvistamenti al largo della flotta d'invasione, secondo lo storico Giorgio Giorgerini gli uomini del presidio disertarono in massa e distrussero le fortificazioni di loro iniziativa, mentre il comandante Priamo Leonardi era assente, cos\u00ec quando le truppe aviotrasportate britanniche il 9 occuparono il ponte sul fiume Anapo, nell'immediato entroterra della piazzaforte, le batterie erano gi\u00e0 deserte. La stragrande maggioranza degli italiani, dopo aver reso inutilizzabili le artiglierie e bruciato i depositi di carburante, depose le armi ancor prima che le navi britanniche si presentassero al largo di Augusta, lasciando la citt\u00e0 e le strutture portuali pressoch\u00e9 abbandonate. Nell'entroterra di Augusta solo alcuni reparti italiani raccogliticci, guidati dal comandante della piazzaforte Leonardi, in collaborazione con alcuni reparti della \"G\u00f6ring\", tentarono di contrastare sull'Anapo le truppe britanniche provenienti da Avola, ma la superiorit\u00e0 degli alleati fu schiacciante e, dopo aver occupato definitivamente il ponte sul fiume, il 13 entrarono ad Augusta. Quando la squadra navale dell'ammiraglio Thomas Hope Troubridge fece la prima puntata contro la piazza marittima la mattina del 12 luglio, solo uno stormo di Stuka della Luftwaffe comparve a difesa delle coste, colpendo il cacciatorpediniere \"Eskimo\", ma nel pomeriggio, appresa l'assenza del nemico, la piccola squadra di Troubridge entr\u00f2 nella intatta rada di Augusta senza incontrare resistenza.\nMontgomery diede al XXX Corpo di Oliver Leese con i canadesi il compito di avanzare lungo la statale 124, detta Siracusana poich\u00e9 attraversa l'hinterland di Siracusa, passando per i monti Iblei in direzione di Enna, nel tentativo di aggirare sulla destra i tedeschi e occupare l'importante snodo stradale e sede del comando della 6\u00aa Armata italiana, mentre il XIII Corpo, con la 50\u00aa Divisione del generale Kirkman, avrebbe attaccato lungo la costa in direzione Catania.\nL'episodio di Augusta rientra nel contesto di sfascio generale in cui il Regio Esercito stava andando incontro gi\u00e0 prima del 25 luglio, dettato dalla stanchezza della guerra, il desiderio di pace e la consapevolezza che la guerra fascista si era ormai rivelata un bluff, mentre le armate alleate rendevano sempre pi\u00f9 evidente la loro possanza. Il 16 agosto, infatti, nel tentativo di prevenire le diserzioni di massa che si stavano prospettando in seno all'esercito in Sicilia, il comando del XIV Corpo d'Armata s'era visto costretto a emanare ordini draconiani contro i militari sbandati, i quali \u00abspecie quelli nati nell'isola, hanno abbandonato le divise acquistando abiti borghesi e hanno alterato le divise cercando di darvi una foggia borghese\u00bb. Il comando aveva dichiarato disertori coloro i quali si fossero comportati in quel modo, ordinando di passarli per le armi.\nLa battaglia nella piana di Catania.\nDopo la caduta di Augusta, tuttavia, l'avanzata dell'8\u00aa Armata fu penosamente lenta, per diversi motivi: la strada che attraversava la piana di Catania si snodava in un territorio favorevole ai difensori e l'imponente rilievo dell'Etna permetteva agli italo-tedeschi di controllare tutti i movimenti dei britannici; inoltre, seppur molti aeroporti fossero gi\u00e0 occupati dalla RAF, la Luftwaffe rappresent\u00f2 per gli Alleati un pericolo ben maggiore di quanto non fosse la RAF per i nemici. Infine, il grosso delle difese tedesche si concentr\u00f2 contro l'8\u00aa Armata di Montgomery perch\u00e9 la piana di Catania rappresentava la via pi\u00f9 breve per Messina: a tal proposito Guzzoni, von Senger e Kesselring avevano concordato un ripiegamento lento verso la posizione difensiva ancorata all'Etna, nota come \"linea di San Fratello\", con l'obiettivo di rallentare l'avanzata alleata e consentire l'evacuazione in forze verso le coste della Calabria.\nPer prendere Catania era necessario occupare il ponte di Primosole sul fiume Simeto, un passaggio molto importante per avanzare verso la piana di Catania. Montgomery mise in atto l'operazione Fustain, condotta dalla 1\u00aa Brigata paracadutista della 1\u00aa Divisione aviotrasportata britannica, al comando del brigadier generale Gerald Lathbury, che avrebbe dovuto occupare il ponte e consentire il passaggio della 50\u00aa Divisione. Nel pomeriggio del 13 luglio i paracadutisti partirono da Qayrawan, ma i \"Diavoli rossi\" non erano a conoscenza del fatto che ventiquattr'ore prima circa 1400 uomini del 1\u00ba Reggimento della 1\u00aa Divisione paracadutisti tedesca erano partiti dalla loro base di Avignone per raggiungere una zona di lancio che distava all'incirca trecento metri da quella scelta dai britannici, e altri rinforzi tedeschi erano in arrivo per l'indomani.\nNella tarda sera del 13 luglio i Dakota giunsero in vista della Sicilia, ma prima furono accolti dalla contraerea delle navi alleate al largo di Malta, che non erano state avvertite, e quindi dal fuoco di contraerea tedesco. Molti aerei furono abbattuti, altri tornarono indietro con l'intero carico, mentre altri si dispersero, tanto che i paracadutisti e gli alianti atterrarono in una zona molto vasta, fino a trenta chilometri dall'obiettivo; meno di 200 uomini e tre cannoni anticarro giunsero sul ponte. Nonostante un'efficace resistenza, i paracadutisti britannici non poterono contrastare l'azione dei \"Fallschirmj\u00e4ger\" e dei loro pezzi da 88\u00a0mm e, nel pomeriggio, dovettero ripiegare, lasciando il ponte in mano tedesca. I rinforzi britannici della 50\u00aa Divisione furono rallentati dall'azione di retroguardia della \"Hermann G\u00f6ring\" e quando finalmente giunsero, dopo una marcia di 32 chilometri con un caldo asfissiante, erano troppo spossati per attaccare e dovettero attendere l'arrivo dei carri Sherman del 44\u00ba Reggimento corazzato, coadiuvato dai calibri dell'incrociatore \"Newfoundland\" lungo la costa. Ci vollero comunque tre tentativi e quarantotto ore di combattimenti per sloggiare i difensori dal ponte di Primosole, con circa 500 perdite.\nSuperato il ponte e raggiunta la piana di Catania, la citt\u00e0 eponima distava ora circa dieci chilometri e con i suoi aeroporti e il suo porto era ora l'obiettivo indispensabile per i rifornimenti di Montgomery. Ma gli attacchi della 5\u00aa e della 50\u00aa Divisione verso Catania (il cui porto, denominato E, era affidato al comando del gen. b. della riserva Azzo Passalacqua) furono sventati dai paracadutisti tedeschi e dagli uomini della \"Hermann G\u00f6ring\" sistemati in posizione difensiva, favoriti dalle postazioni d'osservazione sopraelevate dell'Etna. Dopo una settimana di combattimenti arriv\u00f2 dal Nordafrica la 78\u00aa Divisione di fanteria britannica \"Battleaxe\" tenuta fino ad allora in riserva, che raggiunse il XXX Corpo di Leese: ora l'8\u00aa Armata contava cinque divisioni e gruppi di brigata contro quattro divisioni tedesche e gli italiani ancora disposti a combattere. Assunto il 15 luglio il comando delle forze dell'Asse in Sicilia, il generale Hube, in linea con le direttive dello stesso Hitler, diede disposizioni affinch\u00e9 si mettessero in salvo le truppe tedesche creando una linea difensiva con l'Etna e le Madonie come bastioni naturali e Catania e Cefal\u00f9 come vertici di un triangolo difensivo che culminava a Messina.\nLa mattina del 18 luglio Montgomery ammise che il grande balzo in avanti lungo la costa si era trasformato in uno stallo. L'8\u00aa Armata aveva registrato 700 morti e feriti e il generale inglese decise di ritentare una manovra d'aggiramento spostando a occidente il XII Corpo d'armata, frazionando ulteriormente le proprie forze. La 7\u00aa Armata di Patton iniziava intanto la sua cavalcata verso Palermo, che si sarebbe conclusa il 22 luglio, data in cui Montgomery stava ancora combattendo per entrare a Catania; ci\u00f2 comport\u00f2 un cambiamento nei rapporti di forza tra le due armate: la 7\u00aa Armata, le cui azioni erano prima subordinate alle forze britanniche, godeva ora di una posizione paritaria. Solo il 5 agosto Montgomery entr\u00f2 a Catania dopo che la \"Hermann G\u00f6ring\" fu autorizzata da Kesselring a lasciare la citt\u00e0, ma non senza aver dovuto sostenere accaniti combattimenti come durante la presa di Centuripe. I tedeschi abbandonarono la linea dell'Etna e si attestarono in posizioni pi\u00f9 arretrate, formate soprattutto da numerosi bastioni difensivi disposti lungo tutta la penisola di Messina, iniziando nel frattempo le operazioni di evacuazione dell'isola.\nAvanzata statunitense su Palermo.\nIl generale Patton, aggressivo e determinato, aveva raggiunto tutti gli obiettivi iniziali previsti dal piano di operazioni alleato: il 14 luglio il 180\u00ba Reggimento della 45\u00aa Divisione conquist\u00f2 l'aeroporto di Biscari, macchiandosi per\u00f2 di un grave crimine di guerra quando in due situazioni distinte alcuni uomini del 1\u00ba Battaglione del reggimento uccisero a sangue freddo diverse decine di prigionieri, in maggioranza italiani, in quello che viene ricordato oggi come il massacro di Biscari. Il 16 luglio la fanteria americana e i ranger del colonnello William Darby conquistarono anche Agrigento e Porto Empedocle, catturando circa 6.000 prigionieri italiani. Molto irritato per il compito secondario affidatogli dal generale Alexander, Patton era deciso ad assumere un ruolo molto pi\u00f9 attivo: il generale riteneva possibile marciare subito con la sua fanteria attraverso le montagne della Sicilia centrale e poi lanciare i mezzi meccanizzati della 2\u00aa Divisione corazzata in un'audace avanzata direttamente su Palermo. Patton illustr\u00f2 il piano al generale Truscott, comandante della 3\u00aa Divisione fanteria, e quindi lo propose al generale Alexander, che tuttavia il 16 luglio conferm\u00f2 gli ordini: la 7\u00aa Armata doveva rimanere ferma per proteggere il fianco sinistro di Montgomery impegnato nella battaglia nella piana di Catania. Durante un incontro diretto con Alexander a Tunisi il 17 luglio, il generale Patton fece forti pressioni, ma non riusc\u00ec a ottenere il suo consenso all'avanzata su Palermo.\nIl generale Alexander tuttavia comprendeva che un'avanzata americana verso Enna sarebbe stata tatticamente utile, avrebbe alleggerito la pressione nemica su Montgomery, isolato la parte occidentale della Sicilia e, con la conquista di Palermo, reso disponibile un grande porto per migliorare il sostegno logistico alle sue truppe; egli ritenne anche che fosse preferibile concedere libert\u00e0 d'azione al brusco generale americano e quindi fin\u00ec per autorizzare un'avanzata della 7\u00aa Armata al centro dell'isola. In realt\u00e0 il generale Patton fece avanzare il II corpo d'armata del generale Bradley con due divisioni, 45\u00aa e 1\u00aa Divisione fanteria, in direzione di Enna come auspicato da Alexander, ma soprattutto costitu\u00ec un raggruppamento provvisorio al comando del generale Geoffrey Keyes, formato dalla 3\u00aa Divisione fanteria e dalla 2\u00aa Divisione corazzata, che spinse direttamente verso Palermo; Patton mirava soprattutto ad ottenere un grande successo propagandistico per ambizione personale e per rivalit\u00e0 con Montgomery. Il generale Keyes diede inizio alla marcia su Palermo il 19 luglio; l'avanzata fu guidata dall'ottima 3\u00aa Divisione di fanteria, bene addestrata a marciare rapidamente.\nLe truppe americane non incontrarono molta resistenza e avanzarono rapidamente, nonostante le difficolt\u00e0 del terreno arido e montuoso; i reparti italiani erano in disgregazione e in gran parte si arresero: in settantadue ore la fanteria percorse circa 150 chilometri. Dopo aver occupato Corleone, fin dalla mattina del 22 luglio 1943 le avanguardie della 3\u00aa Divisione di fanteria raggiunsero la periferia di Palermo, che appariva praticamente indifesa, a parte alcune demolizioni in corso nell'area del porto; alcune ore pi\u00f9 tardi arrivarono anche i reparti meccanizzati della 2\u00aa Divisione corazzata. Le difese italiane erano affidate al generale Giuseppe Molinero, che tuttavia non era intenzionato a tenere la citt\u00e0: la popolazione appariva favorevole agli Alleati e una delegazione di autorit\u00e0 locali si rec\u00f2 al comando dei reparti americani d'avanguardia per trattare la resa.\nNella giornata del 22 luglio alcune unit\u00e0 della 3\u00aa Divisione fanteria e i carri armati del Combat Command A della 2\u00aa Divisione corazzata del generale Gaffey entrarono a Palermo praticamente senza trovare opposizione; in mezzo alla popolazione festante, i mezzi corazzati americani presero rapidamente il controllo della situazione: il generale Molinero fu catturato e portato alla presenza del generale Keyes, che accett\u00f2 la resa e poco dopo entr\u00f2 in citt\u00e0 insieme al generale italiano e si rec\u00f2 alle ore 19:00 nel Palazzo reale di Palermo. Il giorno dopo anche il generale Patton arriv\u00f2 in citt\u00e0 e ricevette una calorosa accoglienza dai prigionieri e dai civili italiani; i palermitani accolsero con grande soddisfazione l'arrivo degli americani. Il 24 luglio il generale Patton ritorn\u00f2 ad Agrigento e durante una conferenza stampa tracci\u00f2 un bilancio trionfale della sua avanzata: oltre soldati italiani erano stati uccisi o feriti e erano prigionieri, 67 cannoni erano caduti in mano alle sue truppe. L'avanzata americana diede grande fama al generale Patton, e anche il generale Keyes ricevette riconoscimenti per la sua azione di comando; durante l'avanzata su Palermo le truppe statunitensi dimostrarono notevole addestramento e capacit\u00e0 nell'azione combinata di fanteria e mezzi corazzati.\nLa linea di San Fratello.\nLa conquista di Palermo era stato un brillante successo per le truppe americane, ma dal punto di vista strategico la manovra aveva disperso l'armata di Patton: mentre il raggruppamento di Keyes era sparpagliato nella Sicilia occidentale, rimaneva disponibile per l'offensiva pi\u00f9 importante contro le linee difensive tedesche nella Sicilia nord-orientale solo il II corpo del generale Omar Bradley che il 22 luglio era ancora impegnato a raggiungere i suoi obiettivi tattici. Mentre la 45\u00aa Divisione del generale Middleton marciava su Termini Imerese, la 1\u00aa Divisione del generale Terry Allen aveva occupato Enna dopo uno spiacevole incidente con le truppe britanniche del XXX Corpo del generale Leese che erano state ugualmente dirette contro la citt\u00e0: mentre i britannici deviavano verso est, gli americani entrarono a Enna e quindi il 23 luglio raggiunsero Petralia Sottana prima di proseguire lungo la strada 120 in direzione di Troina.\nIl 27 luglio, due giorni dopo la caduta del Fascismo, il generale Hube ricevette per la prima volta l'ordine dell'alto comando tedesco di iniziare i preparativi per una ritirata generale delle sue truppe attraverso lo stretto di Messina; Guzzoni si era affrettato a garantire la sua collaborazione e la fedelt\u00e0 all'Asse delle sue truppe, ma in realt\u00e0 il generale italiano era favorevole alla destituzione di Mussolini e in pratica non dirigeva pi\u00f9 la difesa della Sicilia. Hube aveva il pieno controllo della situazione e prendeva in totale autonomia le decisioni tattico-operative. Le truppe tedesche continuavano a opporre forte resistenza lungo tutto il fronte e il comandante del XIV Panzerkorps riusc\u00ec nell'ultima settimana di luglio a consolidare la sua linea difensiva che dalla piana di Catania e Adrano raggiungeva Troina e quindi continuava con la cosiddetta \"linea di San Fratello\" fino alla costa settentrionale dell'isola.\nIl generale Hube aveva fatto intervenire la veterana 29. Panzergrenadier-Division del generale Walter Fries per difendere la linea di San Fratello, mentre l'impervio settore di Troina era sbarrato dalla 15. Panzergrenadier-Division. A sud-est di Troina fino alla piana di Catania era in combattimento la Panzer-Division \"Hermann G\u00f6ring\" che, rafforzata dalle unit\u00e0 di paracadutisti, continuava a opporre forte resistenza; la situazione complessiva del fronte dell'Asse, a causa della netta inferiorit\u00e0 di uomini e mezzi e della mancanza di supporto aereo, rimaneva difficile e poteva sembrare anche disperata, ma i reparti tedeschi erano esperti e agguerriti e non mostravano segni di cedimento.\nAnche in quest'ultima fase della campagna in Sicilia il comando alleato fu intralciato dall'accesa rivalit\u00e0 tra Patton e Montgomery, che si impegnarono nella cosiddetta \"corsa per Messina\"; in realt\u00e0 gli anglo-americani subirono numerosi scacchi tattici nell'ultima fase della battaglia e furono necessari aspri combattimenti prolungati per quasi tre settimane per raggiungere lo stretto. I tedeschi si batterono con abilit\u00e0 per guadagnare tempo e preparare l'evacuazione, disposta infine da Kesselring l'8 agosto. Nei giorni precedenti le truppe tedesche difesero con successo la linea di San Fratello: la 29. Panzergrenadier respinse gli attacchi della 45\u00aa Divisione di fanteria americana per una settimana e mantenne il possesso di San Fratello fino al 7 agosto, obbligando Patton a ritirare l'esausta unit\u00e0 e sostituirla con la 3\u00aa Divisione di Truscott.\nLa 15. Panzergrenadier del generale Rodt invece combatt\u00e9 la violenta battaglia di Troina contro la 1\u00aa Divisione di fanteria americana del generale Terry Allen dal 31 luglio al 5 agosto. Le truppe tedesche, rafforzate da reparti italiani della divisione \"Aosta\", si erano fortemente trincerate e avevano opportunamente sfruttato le asperit\u00e0 dell'arido terreno roccioso e quindi i primi attacchi americani furono duramente respinti. Il comando del generale Allen non si aspettava una forte resistenza e non concentr\u00f2 subito i suoi reparti, che furono impiegati in successione e subirono pesanti perdite contro i capisaldi nemici; i granatieri tedeschi sferrarono numerosi contrattacchi e mantennero le posizioni fino al 5 agosto: alla fine la forze americane, rinforzate da reparti della 9\u00aa Divisione fanteria appena sbarcati a Palermo e sostenute dal fuoco dell'artiglieria e dai bombardamenti aerei ebbero la meglio. La 15. Panzergrenadier perse il 40% dei suoi effettivi ed era completamente priva di sostegno aereo dopo che la Luftwaffe aveva abbandonato le basi siciliane; la notte del 5 agosto evacu\u00f2 Troina dopo che il generale Rodt ebbe ottenuto l'autorizzazione da Hube.\nLa \"corsa su Messina\" e l'evacuazione tedesca.\nAncor prima della ritirata da Troina della 15. Panzergrenadier-Division e da San Fratello della 29. Panzergrenadier-Division, anche le linee dell'Asse a sud di Catania avevano dovuto cedere terreno di fronte alla crescente e continua pressione delle truppe britanniche del generale Montgomery. Il 4 agosto i paracadutisti del generale Heidrich e il \"Kampfgruppe Schmalz\" rinunciarono a difendere ulteriormente il settore di Primosole e abbandonarono Catania, mentre il 6 agosto altri reparti della Panzer-Division \"Hermann G\u00f6ring\" evacuarono la citt\u00e0 di Adrano.\nLentamente ma inesorabilmente le due armate alleate iniziarono ad avanzare verso Messina, con una \"corsa\" tra i due generali per entrare per primi in citt\u00e0. L'ala destra di Montgomery, che era rimasta immobilizzata per pi\u00f9 di due settimane nei combattimenti verso Catania, marci\u00f2 lungo la statale 114, seppur in modo incostante; nel contempo l'ala destra di Patton avanz\u00f2 lungo la statale 120 dell'Etna con in testa la 9\u00aa Divisione di fanteria, che aveva sostituito una esausta 1\u00aa Divisione, e lungo la costa sulla statale 113 con la 3\u00aa Divisione. Pi\u00f9 le armate si inoltravano nell'imbuto della penisola messinese, pi\u00f9 il fronte si restringeva, consentendo ai tedeschi di impiegare sempre meno truppe a protezione della ritirata. Gli alleati, dal canto loro, per rallentare i tedeschi impiegarono massicciamente l'aviazione con lo scopo di radere al suolo i centri abitati lungo la via di ritirata: operazione che non diede risultati dal punto di vista militare, dato che il ripiegamento nemico non fu impedito, ma che provoc\u00f2 la morte di migliaia di civili e intralci\u00f2 la stessa avanzata degli Alleati.\nIl 10 agosto Patton, deciso a sfruttare il dominio alleato del mare, concord\u00f2 con Bradley di effettuare uno sbarco anfibio venti chilometri dietro le linee tedesche, sulla costa antistante Brolo, con l'obiettivo di conquistare monte Cipolla che avrebbe permesso di controllare la statale e tagliare il ripiegamento della 29\u00aa Divisione \"Panzergrenadier\", consentendo alla 3\u00aa Divisione di Truscott una rapida via per Messina, distante soli 60 chilometri. L'azione, frettolosa, mal organizzata e con un numero insufficiente di uomini, ebbe inizio all'una di notte del giorno successivo, con l'impiego dei soldati del 2\u00ba Battaglione della 3\u00aa Divisione al comando del tenente colonnello Lyle Bernard: dopo quasi due giorni di furiosi e inutili combattimenti, che costarono al battaglione 177 vittime, all'alba del 12 una sentinella constat\u00f2 che i tedeschi si erano ritirati a capo Calav\u00e0, dove nelle ore successive fecero saltare cinquanta metri di strada litoranea, rallentando ulteriormente l'avanzata di Patton.\nLa ritirata combattuta da parte delle truppe dell'Asse ebbe inizio fin dal 3 agosto, anche se l'ordine di prepararsi a evacuare l'isola era arrivato da Berlino gi\u00e0 il 26 luglio e, per evitare di allertare gli italiani, consegnato a mano allo stesso Kesselring a Frascati: il giorno prima Mussolini era stato deposto e Hitler temeva che il governo di Badoglio prendesse a pretesto l'abbandono della Sicilia per denunciare l'alleanza. La difesa dello Stretto fu affidata all'eccentrico colonnello Ernst-G\u00fcnther Baade, il quale il 10 agosto complet\u00f2 la sua opera che prevedeva 500 bocche da fuoco dislocate su entrambe le sponde, a difesa dei dieci approdi ben mimetizzati e allestiti per ospitare la flotta di chiatte e barche a motore coordinata dal capitano di vascello Gustav Freiherr von Liebenstein, che avrebbe condotto uomini e materiali in Calabria. I comandi italiani ebbero subito il sentore del piano di evacuazione e dal 3 agosto cominciarono anch'essi a ritirarsi con discrezione. Alle ore 18:00 di mercoled\u00ec 11 agosto, proprio mentre si combatteva a Brolo, Kesselring diede il via all'operazione Lehrgang; la prima divisione a lasciare l'isola fu la \"Hermann G\u00f6ring\".\nL'esercito tedesco attu\u00f2 con successo la ritirata attraverso tre linee difensive, sfruttando il restringimento del territorio siciliano a mano a mano che ci si avvicina a Messina. Gli uomini di Hube sabotarono tutti i veicoli prima di abbandonarli ed enormi roghi bruciarono tutto ci\u00f2 di cui si poteva fare a meno. Kesselring calcol\u00f2 che sarebbero occorse cinque notti per evacuare tutte le truppe, ed effettivamente il 17 agosto le operazioni di evacuazione dell'isola poterono dirsi concluse con successo, senza che gli Alleati fossero riusciti a preparare un piano coordinato per bloccare lo Stretto. La Sicilia fu quindi velocemente abbandonata dai tedeschi; in queste zone si registrarono i primi eccidi contro la popolazione italiana che successivamente caratterizzeranno la ritirata della Wehrmacht in tutta Italia. A Castiglione di Sicilia il 12 agosto i tedeschi assassinarono 16 persone, rastrellandone altre 150; questo eccidio avvenne prima dell'8 settembre e tale elemento conferma come i massacri nazisti rientrassero in una precisa strategia di terrore preventiva contro la popolazione civile che si registrer\u00e0 poi nel resto della penisola, tesa a scoraggiare qualsiasi tentativo di ribellione anche in assenza di atti contro le forze d'occupazione.\nLo stesso giorno gli Alleati concordarono per il 9 settembre l'inizio di \"Avalanche\", ossia l'invasione dell'Italia continentale, e in Sicilia Patton entr\u00f2 trionfalmente a Messina: la citt\u00e0 fu conquistata dalla 3\u00aa Divisione di Truscott, che precedette nella corsa verso la citt\u00e0 il generale Montgomery. La distanza tra Palermo e Messina lungo la costa \u00e8 approssimativamente la stessa distanza che c'\u00e8 fra Gela e Palermo, ma mentre la 7\u00aa Armata impieg\u00f2 tre giorni per coprire quest'ultima distanza, ne impieg\u00f2 diciassette per raggiungere Messina, a riprova della grande efficacia dei tedeschi nelle loro azioni di retroguardia a protezione della ritirata.\nBilancio e conseguenze.\nLa campagna era durata 38 giorni e gli Alleati avevano conquistato altri \u00a0km\u00b2 di territorio dell'Asse, con importanti basi aeree e porti, nonch\u00e9 reso pi\u00f9 sicure le vie commerciali nel Mediterraneo e le vie di rifornimento meridionali attraverso Suez. La campagna aveva inoltre affrettato la caduta di Mussolini e accelerato le trattative per il successivo armistizio con l'Italia, che fu firmato il 3 settembre a Cassibile e reso noto l'8 dello stesso mese.\nNonostante fosse stato il protagonista della campagna, Patton rischi\u00f2 seriamente di essere sollevato dal comando della 7\u00aa Armata e rispedito negli Stati Uniti a causa di alcuni episodi di maltrattamento nei confronti di soldati, rei secondo il generale di codardia nonostante si trovassero ricoverati nelle retrovie per nevrosi da combattimento: in un primo incidente Patton diede dei ceffoni a due soldati colpiti da stress da combattimento, mentre nel secondo il generale minacci\u00f2 con la pistola un soldato e gli diede un pugno in testa. Eisenhower costrinse Patton a fare ammenda con i soldati che aveva aggredito e a scusarsi con tutti gli uomini della 7\u00aa Armata, ma appena la notizia divenne di dominio pubblico la figura del generale divenne parecchio scomoda e ricevette un'alta attenzione mediatica: Patton dovette lasciare il comando e poco dopo lasci\u00f2 il teatro di guerra senza suscitare troppo rammarico tra i suoi soldati dato che, contrariamente al mito, non godeva di grande popolarit\u00e0 tra gli uomini.\nAlcuni collaboratori di Montgomery avevano ipotizzato che l'8\u00aa Armata avrebbe potuto subire fino a diecimila vittime durante la prima settimana di combattimenti in Sicilia; in realt\u00e0 se ne contarono , oltre un terzo delle quali registrate nell'operazione aviotrasportata precedente gli sbarchi. Nonostante ci\u00f2, la campagna di Sicilia fece registrare molte perdite tra gli Alleati: gli americani ebbero perdite, tra cui morti, mentre soldati furono ricoverati per malattia, soprattutto malaria. I britannici ebbero all'incirca perdite, compresi morti. I tedeschi riportarono all'incirca / perdite, tra cui morti, dispersi, feriti e prigionieri. Tra le file italiane i morti accertati furono , i dispersi e i feriti ; della 6\u00aa Armata del generale Guzzoni solo una piccola parte riusc\u00ec a reimbarcarsi in Calabria, lasciandosi dietro uomini che caddero prigionieri. Gran parte dei dispersi italiani e tedeschi furono presunti deceduti e sepolti sul campo di battaglia, o in localit\u00e0 sconosciute, mentre un'altra parte rientr\u00f2 probabilmente nel numero dei soldati locali che disertarono e rientrarono presso le loro case.\nSecondo l'ammiraglio tedesco Friedrich Ruge, la campagna per gli Alleati fu \u00abun successo grande, ma incompleto\u00bb; nelle sue memorie invece il feldmaresciallo Kesselring ritiene che gli americani sprecarono il loro enorme potenziale bellico per conquistare un \u00abterritorio di scarso interesse\u00bb e i comandanti alleati rivelarono una \u00abscarsa propensione al rischio\u00bb. Forse ci\u00f2 era il risultato delle difficolt\u00e0 di coesistenza tra comandanti britannici e statunitensi e soprattutto della mancanza di coordinazione tra le forze di terra e le forze aeree, che spesso agivano in modo indipendente. Questi problemi furono evidenti durante l'evacuazione delle forze di terra italo-tedesche attraverso lo Stretto di Messina: i tedeschi sfuggirono agli Alleati non per colpa dei soldati delle due armate, che combatterono valorosamente, bens\u00ec per colpa dell'aeronautica e della marina, che non intervennero in modo deciso per bloccare lo Stretto. Gli Alleati erano a conoscenza dei piani tedeschi di evacuazione gi\u00e0 dal 31 luglio, ma gli uomini di Hube riuscirono comunque a lasciare l'isola praticamente con tutto il materiale, le artiglierie, i trasporti di prima e seconda linea e gli equipaggiamenti personali. \nLe mine marine e le bocche da fuoco presenti a protezione non rappresentano un'attenuante per gli Alleati; le forze aeree di Tedder agirono lentamente e soprattutto prevedibilmente: l'abitudine britannica di attaccare in certi orari consent\u00ec a von Liebenstein di programmare gli orari di evacuazione. La Royal Navy fu praticamente inoperativa e le poche sortite compiute dal naviglio sottile non furono sufficienti; l'ammiraglio Cunningham, che nel 1915 era presente nei Dardanelli durante l'assalto britannico ai forti turchi, forse memore di quell'occasione prefer\u00ec non rischiare le sue navi, lasciando ai tedeschi la libert\u00e0 necessaria durante le operazioni. Gli anglo-americani non tentarono nemmeno dei lanci aviotrasportati o degli sbarchi di ranger o commando per tagliare le linee di rifornimento e di evacuazione attraverso la Calabria. A tal proposito il generale Heinrich von Vietinghoff, comandante della 10\u00aa Armata tedesca nell'Italia meridionale afferm\u00f2: \u00ab[...] fu un errore pagato a caro prezzo non tentare un'invasione della Calabria prima della fine della campagna di Sicilia. [...] \u00e8 incomprensibile che gli Alleati non si siano impadroniti dello Stretto di Messina [...] ma anche della Calabria meridionale, questo sarebbe stato possibile senza particolari difficolt\u00e0\u00bb. La Royal Navy non dovette nemmeno temere la reazione della flotta italiana, che non usc\u00ec mai dai propri porti per contrastare gli alleati; Supermarina non si assunse la responsabilit\u00e0 di inviare la flotta a difesa dell'isola e tent\u00f2 di scaricare la responsabilit\u00e0 sul capo di stato maggiore di prendere tale decisione; si ebbero numerose discussioni che condannarono la flotta all'inoperosit\u00e0. Neppure i numerosi sommergibili in agguato a sud della Sicilia ottennero risultati: nel corso della campagna andarono perduti l', il , il , il , l' e l' con 152 uomini d'equipaggio; i battelli riuscirono solo a danneggiare gli incrociatori leggeri e e ad affondare la motocannoniera \"MGB 641\".\nIl 29 agosto Eisenhower atterr\u00f2 a Catania accolto da Montgomery, giusto in tempo per definire gli ultimi aspetti dell'operazione Baytown che port\u00f2 gli uomini dell'8\u00aa Armata in Calabria il 3 settembre. Nel frattempo i tedeschi risalirono la penisola per attestarsi su posizioni difensive e per prepararsi ad attuare l'operazione Achse, in vista di un sempre pi\u00f9 probabile tradimento dell'Italia. Ci\u00f2 avvenne l'8 settembre, quando il capo del governo, generale Badoglio, proclam\u00f2 l'armistizio con gli Alleati, lo stesso giorno in cui la 5\u00aa Armata del generale statunitense Mark Clark sbarcava a Salerno."}
{"id": "1541025", "revid": "767487", "url": "https://it.wikipedia.org/wiki?curid=1541025", "title": "Bahna", "text": "Bahna \u00e8 un comune della Romania di 3.618 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 8 villaggi: Ar\u0103me\u0219ti, Bahna, B\u0103hni\u0219oara, Bro\u0219teni, Izvoare, Liliac, \u021au\u021bcanii din Deal, \u021au\u021bcanii din Vale."}
{"id": "1541026", "revid": "287204", "url": "https://it.wikipedia.org/wiki?curid=1541026", "title": "Apparato digerente degli insetti", "text": "Lapparato digerente degli Insetti \u00e8 l'insieme delle strutture anatomiche coinvolte nell'assimilazione del cibo. Deriva dalla modifica da una complicazione strutturale del tubo digerente primitivo, come adattamento specifico a regimi alimentari di varia natura.\nAspetti generali.\nLa struttura primaria dell'apparato digerente degli Insetti \u00e8 riconducibile ad un canale che ne attraversa longitudinalmente il corpo, partendo dall'apertura boccale e terminando in quella anale. Si distingue in tre distinte sezioni: lo stomodeo o \"intestino anteriore\", il mesentero o \"intestino medio\", il proctodeo o \"intestino posteriore\". Tale distinzione, oltre a fondarsi su una base istologica e funzionale, \u00e8 anche di natura morfogenetica, in quanto il tratto anteriore e quello posteriore sono di origine ectodermica, mentre quello intermedio \u00e8 di origine endodermica.\nIl suo percorso, sostanzialmente rettilineo nella forma ancestrale, diventa pi\u00f9 o meno tortuoso secondo la complessit\u00e0 anatomo-fisiologica della specie. Negli Insetti pi\u00f9 primitivi mantiene ancora la fisionomia di un canale longitudinale che attraversa tutto il corpo, mentre particolari specializzazioni evolutive sono all'origine della presenza di diverticoli, convoluzioni, espansioni, interruzioni, deviazioni con funzione di \"by-pass\".\nIn generale, come avviene nei Vertebrati, anche negli Insetti si osserva un aumento relativo della lunghezza quando si passa da un regime dietetico fitofago ad uno zoofago. Dall'apertura boccale, il canale digerente attraversa il cingolo parastomodeale (vedi Sistema nervoso centrale) e il foro occipitale, entra nel torace e prosegue nella cavit\u00e0 addominale fino alla sua estremit\u00e0, in corrispondenza dell'apertura anale. Attraversa perci\u00f2 le tre regioni morfologiche disponendosi sopra la catena gangliare ventrale e sotto il vaso dorsale.\nLa terminologia adottata per distinguere le differenti sezioni \u00e8 spesso mutuata da quella dei Vertebrati, in funzione di analogie funzionali o di attinenze relative alla posizione nel corpo. Va per\u00f2 precisato che, fra Insetti e Vertebrati, sussistono differenze strutturali e fisiologiche tali da escludere ogni possibile omologia anatomica.\nStomodeo.\nLo stomodeo \u00e8 adibito alle funzioni di ingestione e prima elaborazione dell'alimento, pi\u00f9 che ad una vera e propria digestione, e, in alcuni Insetti, svolge anche una funzione di temporaneo immagazzinamento. Parte dall'apertura boccale e termina in corrispondenza della \"valvola cardiaca\" dove confluisce nel mesentero. Procedendo in senso cefalo-caudale, lo stomodeo si divide nelle seguenti sezioni: \"cavit\u00e0 orale\", \"faringe\", \"esofago\", \"ventriglio\".\nLa cavit\u00e0 orale \u00e8 in continuit\u00e0 con l'apertura boccale e contiene un processo membranoso o in parte sclerificato, detto \"prefaringe\" o \"ipofaringe\", impropriamente assimilato alla lingua dei Vertebrati. Negli Insetti ad apparato boccale masticatore, la prefaringe divide la cavit\u00e0 in due sezioni: quella ventrale, detta \"salivarium\", rappresenta lo sbocco dei condotti delle ghiandole salivari; quella dorsale, detta \"cibarium\", rappresenta il tratto iniziale vero e proprio del canale digerente. In altri insetti pu\u00f2 avere una differente conformazione e partecipare addirittura all'assunzione degli alimenti.\nIl \"cibarium\" prosegue nella faringe e questa nell'esofago. Durante questo passaggio il canale digerente passa sotto il ganglio sopraesofageo, attraversa il cingolo parastomodeale e il foro occipitale ed entra nel torace.\nNel suo tratto finale lo stomodeo mostra delle differenziazioni anatomiche che possono essere marcate in alcuni Insetti. Le strutture principali sono l\"ingluvie\", il \"ventriglio\" e la \"valvola cardiaca\".\nL\"ingluvie\" \u00e8 un diverticolo che in alcuni Insetti pu\u00f2 raggiungere dimensioni tali da diventare un vero e proprio serbatoio fino ad occupare anche parte dell'addome. Le funzioni dell'ingluvie possono in questi casi assumere una specificit\u00e0 tale da giustificare l'attribuzione di particolari denominazioni: la pi\u00f9 conosciuta \u00e8 la \"borsa melaria\" delle Api, il serbatoio con cui le operaie trasportano il nettare all'alveare o il miele da un punto all'altro del favo; analoghe funzioni ha l'ingluvie in altri Insetti sociali, detta perci\u00f2 \"stomaco sociale\". Completamente differente \u00e8 invece la funzione nelle Zanzare, dove acquisisce la denominazione di \"borsa del sangue\". In altri Insetti, infine, acquisisce una funzione aerostatica riempiendosi d'aria e perdendo del tutto la sua funzione originaria.\nIl \"ventriglio\", o \"proventricolo\", \u00e8 un'espansione successiva che negli Insetti ad apparato boccale masticatore assume la funzione di uno stomaco masticatore. Il ventriglio degli Insetti assume perci\u00f2 una funzione analoga a quella del ventriglio degli Uccelli: la cuticola interna ha un notevole spessore e si organizza in processi di varia forma allo scopo di triturare il bolo alimentare e miscelarlo al succo digestivo.\nLa \"valvola cardiaca\" \u00e8 il punto di passaggio in corrispondenza del quale lo stomodeo si insinua nel lume del mesentero. La sua funzione \u00e8 quella di regolare il passaggio del bolo nel mesentero introducendolo nella \"membrana peritrofica\".\nMesentero.\nIl mesentero si presenta generalmente come un tubo dal lume pi\u00f9 ampio rispetto allo stomodeo, pu\u00f2 essere conformato a sacco o con un andamento pi\u00f9 o meno tortuoso o presentare diverticoli a fondo cieco. \u00c8 la sede in cui si svolge la digestione vera e propria, con la demolizione enzimatica delle macromolecole e l'assorbimento dei principi nutritivi.\nLe caratteristiche anatomo-istologiche pi\u00f9 significative del mesentero sono la \"membrana peritrofica\" e la struttura dell'epitelio.\nIl bolo alimentare \u00e8 avvolto da una membrana (\"membrana peritrofica\") prodotta dalle cellule epiteliali del mesentero. Questa membrana, composta da muco, chitina e proteine, forma una vescicola al cui interno si svolgono i processi enzimatici demolitivi. La membrana funge pertanto da filtro dializzante: permette il passaggio dei principi nutritivi ottenuti dalla digestione, ma impedisce che i succhi enzimatici entrino in contatto diretto con l'epitelio. La formazione della membrana peritrofica varia secondo gli insetti:\nL'epitelio del mesentero \u00e8 soggetto ad un intenso deterioramento che ne richiede la rigenerazione, spesso anche durante lo stadio adulto. Ogni cellula epiteliale svolge - in fasi diverse della sua vita - sia la funzione secernente sia quella assorbente, con aspetti differenti:\nNel suo insieme, l'epitelio del mesentero \u00e8 soggetto ad una continua desquamazione e degenerazione delle cellule, che vengono reintegrate dalle nuove cellule formate nelle cripte.\nProctodeo.\nIl proctodeo \u00e8 la parte posteriore del tubo digerente ed \u00e8 deputato primariamente al riassorbimento dell'acqua e all'eliminazione delle parti non digerite e dei cataboliti. In alcuni gruppi sistematici (ad esempio nella generalit\u00e0 dei Rincoti Diaspini), il mesentero \u00e8 a fondo cieco e si ha pertanto un'interruzione della continuit\u00e0 del tubo digerente, con proctodeo e mesentero separati e collegati esclusivamente da fibre connettivali. Nella generalit\u00e0 degli Insetti, tuttavia, il canale digerente \u00e8 ininterrotto; in tal caso, il proctodeo ha inizio dalla valvola pilorica e termina con l'ano.\nLa \"valvola pilorica\" \u00e8 un restringimento, regolato da un sistema muscolare che agisce come uno sfintere, che segna il passaggio dal mesentero al proctodeo. Subito dopo la valvola pilorica, nel tratto iniziale del proctodeo confluiscono i tubi malpighiani, organi dell'apparato escretore. In questo livello si ha pertanto l'associazione del sistema digerente con quello escretore, che sfrutta anche il proctodeo come via di eliminazione dei cataboliti.\nProcedendo in senso antero-posteriore, il proctodeo si suddivide in tratti, in generale distinti da modificazioni dell'ampiezza del lume. Questi tratti hanno denominazioni mutuate dall'apparato digerente dei Vertebrati, ma senza che ci siano analogie anatomiche o funzionali. Nell'ordine si distingue l\"ileo\", il \"colon\", il \"retto\". Fra ileo e colon si ha in genere un restringimento anulare, mentre il retto \u00e8 individuato da un allargamento, talvolta di notevole entit\u00e0 (\"ampolla rettale\"), e un successivo restringimento in corrispondenza dell'ano. Il colon \u00e8 in alcuni Insetti provvisto di un diverticolo cieco, denominato \"cieco del colon\". Nel lume del retto sporgono cellule allungate, dette \"papille rettali\", la cui funzione \u00e8 incerta.\nIstologia.\nLa natura istologica dello stomodeo e del proctodeo \u00e8 ectodermica e questi tratto del tubo digerente si possono interpretare come invaginazioni del tegumento esterno. Il mesentero ha invece una probabile origine endodermica anche se non del tutto accertata.\nProcedendo dall'interno verso l'esterno, la parete dello stomodeo \u00e8 composta da uno strato cuticolare, detto \"intima\", da un epitelio pluristratificato, assimilabile all'epidermide dell'esoscheletro, da una membrana basale, da una tunica muscolare formata da un fascio interno di muscoli longitudinali e uno esterno di muscoli circolari e, infine, una \"tunica peritoneale\" di tessuto connettivo.\nLa struttura istologica del mesentero differisce da quella dello stomodeo: procedendo dall'interno all'esterno, vi si trova la membrana peritrofica, un epitelio semplice, composto da cellule che hanno differente sviluppo e, quindi, con una superficie irregolare, una membrana basale, una tunica muscolare composta da un fascio interno di muscoli circolari e uno esterno di muscoli longitudinali e, infine, la tunica intestinale.\nIl proctodeo ha una struttura istologica analoga a quella dello stomodeo. Dall'interno verso l'esterno la sua parete comprende l'intima, meno spessa di quella dello stomodeo, un epitelio unistratificato, formato da cellule pi\u00f9 grandi di quelle dello stomodeo, una tunica muscolare, composta da due fasci di muscoli circolari e un interposto fascio di muscoli longitudinali, e, infine, la tunica intestinale. Le principali differenze istologiche, fra stomodeo e proctodeo, consistono nell'intima, meno spessa e pi\u00f9 porosa nel proctodeo, e nella tunica muscolare, formata da tre strati di fibre nel proctodeo.\nCamera filtrante.\nLa camera filtrante \u00e8 una profonda modificazione anatomico-fisiologica dell'apparato digerente della generalit\u00e0 dei Rincoti Omotteri produttori di melata, escremento liquido ad alto tenore zuccherino.\nQuesti fitomizi hanno una dieta liquida in cui la concentrazione delle sostanze azotate \u00e8 piuttosto bassa, in rapporto a quella degli zuccheri, perci\u00f2 devono succhiare abbondanti quantit\u00e0 di linfa per soddisfare il loro fabbisogno proteico. Per evitare un'eccessiva diluizione dei succhi digestivi del mesentero, questi insetti sono dotati di un organo dializzatore, la camera filtrante, associato allo stomodeo.\nLa camera filtrante funziona separando una parte consistente del liquido e degli zuccheri dalle macromolecole lipidiche e proteiche. La prima fase viene dirottata nel proctodeo, mentre le macromolecole seguiranno il percorso normale, entrando nel mesentero.\nFisiologia dell'apparato digerente.\nLa notevole variet\u00e0 dei regimi dietetici, in molti casi estremamente specializzati, \u00e8 all'origine di una notevole eterogeneit\u00e0 della fisiologia dell'apparato digerente. Se a livello biochimico l'assimilazione delle sostanze nutritive ha un'analogia di fondo fra tutti gli organismi animali, la differenziazione sotto l'aspetto etologico, dietetico, morfoanatomico e fisiologico si traduce in una differenziazione sia della dinamica dei processi digestivi sia della loro localizzazione.\nLa fisiologia dell'apparato digerente, complicata dall'integrazione con altri processi fisiologici, si realizza in due fasi fondamentali: la \"digestione\" propriamente detta e l\"assorbimento\". La prima consiste nella demolizione delle molecole organiche che formano le sostanze nutritive (lipidi, proteine, disaccaridi, amido, cellulosa, ecc.). La seconda consiste nell'assimilazione, da parte di epiteli assorbenti, con l'immissione nella circolazione sanguigna dei prodotti della digestione (zuccheri semplici, amminoacidi, acidi organici, sali minerali, ecc.).\nDigestione.\nIn analogia con i processi digestivi di altri animali, anche negli Insetti si distingue una digestione enzimatica e una microbica: la prima utilizza enzimi litici prodotti dallo stesso insetto, la seconda utilizza invece enzimi litici prodotti da microrganismi simbionti (Batteri, Funghi, Protozoi); in quest'ultimo caso l'insetto utilizza i prodotti di scarto dei microrganismi o, pi\u00f9 semplicemente, si nutre a spese dei microrganismi stessi.\nLa digestione enzimatica dipende fondamentalmente dalla dieta dell'insetto e da caratteristiche morfologiche, anatomiche ed etologiche intrinseche alla specie. In particolare, la dotazione di enzimi \u00e8 strettamente associata alla specificit\u00e0 della dieta:\nLa localizzazione della digestione enzimatica \u00e8 alquanto eterogenea: in generale la digestione si svolge nel mesentero, ma alcuni processi possono iniziare gi\u00e0 nello stomodeo, ad opera di enzimi prodotti dalle ghiandole salivari oppure nell'emolinfa. In alcuni insetti ha luogo nel proctodeo e si ritiene che i prodotti della digestione ritornino nel mesentero per poter essere assorbite.\nL'elemento differenziale di maggiore rilievo \u00e8 tuttavia la digestione extracorporea, che si attua prima dell'assunzione dell'alimento mediante l'introduzione di succhi digestivi nel vegetale o nell'animale attaccato. Questo comportamento riguarda in particolare i fitomizi dell'ordine dei Rincoti e alcuni artropofagi che hanno un apparato boccale adatto a succhiare l'alimento in forma liquida:\nLa digestione microbica interessa invece gli insetti fitofagi in senso lato e gli insetti xilofagi. In questi casi la dieta \u00e8 ricca di componenti nutritivi che la digestione enzimatica, da sola, non \u00e8 in grado di attaccare (cellulosa, lignina) oppure ha una composizione squilibrata, povera in alcuni principi nutritivi. In quest'ultimo caso la digestione microbica ha lo scopo biologico di riequilibrare la composizione chimico-nutritiva di una dieta a basso valore nutritivo, in modo analogo a quanto avviene nei Mammiferi erbivori.\nAssorbimento.\nL'assorbimento ha luogo principalmente nel mesentero, ad opera delle cellule epiteliali caliciformi. Una parte dell'assorbimento si svolge anche nel proctodeo, ma in questo caso sono coinvolti per lo pi\u00f9 l'acqua e i sali minerali immessi dall'attivit\u00e0 dei tubi malpighiani.\nSimbiosi.\nDi fondamentale importanza, per diversi gruppi sistematici, \u00e8 il rapporto simbiontico con microrganismi, attraverso il quale si svolge la digestione microbica. Le simbiosi mutualistiche, ai fini trofici, possono essere di due tipi: esterne ed interne.\nLe simbiosi esterne o \"ectosimbiosi\", interessano pi\u00f9 gli aspetti relazionali ed etologici che quelli strettamente fisiologici. Coinvolgono per lo pi\u00f9 alcuni gruppi di Insetti xilofagi (Coleotteri Scolitidi), ma esempi di simbiosi possono interessare anche specie fitofaghe o onnivore (es. il formicide \"Atta sexdens\" e il Cecidomide \"Prolasioptera berlesiana\"). In generale, queste specie, diffondono i simbionti, rientranti nel regno dei Funghi, su substrati vegetali o sulle pareti delle gallerie per nutrirsi a spese del fungo simbionte.\nLe simbiosi interne o \"endosimbiosi\", contemplano invece un vero e proprio rapporto anatomico e fisiologico fra l'insetto e i microrganismi ospitati. Il ruolo dei microrganismi cambia secondo le diete:\nIl rapporto anatomico fra l'insetto e i simbionti si manifesta per lo pi\u00f9 sotto due forme: come \"micetociti\", cellule isolate, parassitizzate dal simbionte, o come \"micetomi\", corpi di varie dimensioni, talora anche rilevanti, formati da aggregati di micetociti. I micetociti sono in genere trasmessi alla discendenza dalla madre attraverso le uova, ma non mancano altri metodi di trasmissione che si basano fondamentalmente sull'assunzione dei micetociti per via orale da parte dei nuovi nati. In questi casi i micetociti sono deposti dalla madre all'atto dell'ovideposizione oppure trasmessi nell'ambito degli scambi che regolano i rapporti fra gli Insetti sociali."}
{"id": "1541027", "revid": "287204", "url": "https://it.wikipedia.org/wiki?curid=1541027", "title": "Ray Bolger", "text": "Biografia.\nPrimi anni.\nProveniente da una famiglia cattolica, suo padre James Edward Bulcao era un immigrato di origine portoghese e di professione imbianchino, mentre la madre Anne Wallace era una casalinga di origine irlandese.\nBolger trascorse l'infanzia nel quartiere irlandese di Dorchester (Massachusetts), rimanendo profondamente colpito fin dai primi anni di vita dagli attori del vaudeville. Questa passione lo port\u00f2 a considerare l'ipotesi di diventare egli stesso un uomo di spettacolo.\nCarriera.\nCominci\u00f2 la sua carriera come ballerino, ricoprendo piccoli ruoli da comparsa nei corpi di ballo locali. Grazie al suo talento naturale per la danza e alle sue doti acrobatiche, valorizzate dal suo corpo snodabile, riusc\u00ec in breve a guadagnare fama fino ad arrivare a recitare anche nei teatri di Broadway nei primi anni trenta.\nNel 1936 la MGM lo mise sotto contratto come attore cinematografico, intuendo le sue potenzialit\u00e0; quello stesso anno recit\u00f2 da protagonista nel film \"Il paradiso delle fanciulle\", ottenendo fama e buone critiche. Dopo alcune produzione minori prese parte al film per cui ancora oggi \u00e8 maggiormente ricordato: \"Il mago di Oz\" (1939), nel quale imperson\u00f2 uno spaventapasseri simpatico. Nella prima met\u00e0 degli anni quaranta pass\u00f2 alla RKO.\nNegli anni successivi prese parte ad altre produzioni cinematografiche e teatrali e con la diffusione della televisione fu chiamato anche a condurre programmi.\nMorte.\nBolger mor\u00ec a Los Angeles il 15 gennaio 1987 a causa di un tumore alla vescica, a 82 anni. Fu seppellito presso l'Holy Cross Cemetery di Culver City.\nVita privata.\nDi fede cattolica, Bolger fu sposato dal 1929 fino alla morte con Gwendolyn Rickard, dalla quale non ebbe figli."}
{"id": "1541028", "revid": "55935", "url": "https://it.wikipedia.org/wiki?curid=1541028", "title": "Iachello de la Lenzara", "text": ""}
{"id": "1541029", "revid": "767487", "url": "https://it.wikipedia.org/wiki?curid=1541029", "title": "B\u0103l\u021b\u0103te\u0219ti", "text": "B\u0103l\u021b\u0103te\u0219ti \u00e8 un comune della Romania di 4.410 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di tre villaggi: B\u0103l\u021b\u0103te\u0219ti, Valea Arini, Valea Seac\u0103.\nDa B\u0103l\u021b\u0103te\u0219ti si \u00e8 staccato nel 2003 il villaggio di Ghind\u0103oani, andato a formare un comune autonomo.\nB\u0103l\u021b\u0103te\u0219ti \u00e8 una stazione termale abbastanza conosciuta, grazie alle sue sorgenti di acque a forte contenuto di minerali, in particolare bromo, cloro, iodio e zolfo. Le propriet\u00e0 termali delle acque sono conosciute da parecchio tempo e le prime iniziative di sfruttamento delle stesse risalgono al 1810."}
{"id": "1541030", "revid": "287204", "url": "https://it.wikipedia.org/wiki?curid=1541030", "title": "Baltatesti", "text": ""}
{"id": "1541031", "revid": "88812", "url": "https://it.wikipedia.org/wiki?curid=1541031", "title": "Salve a t\u00ed", "text": ""}
{"id": "1541034", "revid": "6923", "url": "https://it.wikipedia.org/wiki?curid=1541034", "title": "B\u00e2ra", "text": "B\u00e2ra \u00e8 un comune della Romania di 1.902 abitanti, ubicato nel distretto di Neam\u021b, nella regione storica della Moldavia.\nIl comune \u00e8 formato dall'unione di 3 villaggi: B\u00e2ra, Negre\u0219ti, Rediu.\nStoria.\nAlla fine del XIX secolo, il comune faceva parte dell'area di Siret de Sus della contea romana ed era costituito dai villaggi di B\u00e2rs-sat, B\u00e2ra-t\u00e2rg, Oteleni e Balomire\u015fti, con un totale di 1865 abitanti; nel comune c'erano tre chiese. L'annuario Socec del 1925 riporta l'adesione dei villaggi di C\u0103lug\u0103ri\u0163a-Negre\u015fti (precedentemente St\u0103ni\u021ba) e Prince Carol; il comune faceva parte della stessa rete e contava 2246 abitanti. Nel 1931, i villaggi del comune furono B\u00e2ra, C\u0103lug\u0103ri\u0163a-Negre\u015fti, O\u021beleni, Prince Carol e Rediu (presi dal comune di Dolje\u0219ti), e verso la fine del periodo tra le due guerre il comune divenne la residenza di I.G. Duca della stessa contea. Dopo l'istituzione del regime comunista, il villaggio di Prince Carol si chiamava Satu Nou.\nNel 1950, il comune fu trasferito nella regione di Bac\u0103u (tra il 1952 e il 1956 nella regione di Ia\u0219i). Nel tempo, il villaggio di O\u021beleni si \u00e8 separato, formando un comune indipendente; e nel 1964 il villaggio di C\u0103lug\u0103ri\u0163a-Negre\u015fti fu chiamato Negre\u015fti. Nel 1968 il comune pass\u00f2 alla contea di Neam\u0163, poi il villaggio di Satu Nou fu abolito e fuse con il villaggio di Rediu, e il villaggio fu aggiunto ai villaggi di Boghicea, C\u0103u\u015feni, Nistria e Slobozia della comune di Boghicea, abolito. Il comune di Boghicea \u00e8 stato nuovamente separato nel 2005."}
{"id": "1541035", "revid": "1328674", "url": "https://it.wikipedia.org/wiki?curid=1541035", "title": "Herman J. Mankiewicz", "text": "Biografia.\nFratello maggiore del regista e produttore Joseph L. Mankiewicz, dopo aver compiuto gli studi alla Columbia University, lavor\u00f2 a Berlino come corrispondente americano del Chicago Tribune e, al rientro negli Stati Uniti, durante gli anni venti prosegu\u00ec la carriera come critico teatrale del \"New York Times\" e del \"The New Yorker\". In seguito, grazie all'appoggio di Ben Hecht, entr\u00f2 nel mondo del cinema come soggettista e sceneggiatore, arrivando a Hollywood nel 1926.\nCon l'avvento del sonoro, la sua versatilit\u00e0 di autore di dialoghi per commedie brillanti e, all'inizio degli anni trenta, anche di produttore, gli consent\u00ec di legare il proprio nome a film spiritosi come \"Laughter\" (1930) e iconoclasti come \"La guerra lampo dei fratelli Marx\" (1933). Tuttavia il suo sofisticato e intellettuale talento lo port\u00f2 molto spesso in contrasto con le case produttrici. Quando la Warner Brothers lo pun\u00ec costringendolo a lavorare a un film di Rin Tin Tin, Mankiewicz propose provocatoriamente un soggetto che prevedeva che il cane trascinasse un bambino dentro una casa in fiamme.\nMankiewicz \u00e8 principalmente ricordato per aver collaborato con Orson Welles alla sceneggiatura di \"Quarto potere\" (1941), con cui vinse il premio Oscar nel 1942. Costretto a letto da una frattura alla gamba, e assistito da John Houseman, che lo aiut\u00f2 a tener fede all'impegno, Mankiewicz scrisse il soggetto traendo spunto da molte sue esperienze personali e dalla sua conoscenza diretta con l'editore William Randolph Hearst, ispiratore del personaggio di Charles Foster Kane che diverr\u00e0 il protagonista del film.\nSua fu anche la sceneggiatura della versione originale del 1928 del famoso film \"Gli uomini preferiscono le bionde\". Ma se si eccettua \"Quarto potere\", la filmografia di Mankiewicz non rende adeguata testimonianza del suo genio creativo, che fu molto spesso sprecato dai produttori hollywoodiani, e compromesso dai problemi di alcolismo e di gioco d'azzardo che afflissero lo sceneggiatore per gran parte della sua non lunga esistenza.\nNel film \"Mank\" (2020) di David Fincher, Mankiewicz \u00e8 interpretato dall'attore Gary Oldman.\nRiconoscimenti.\nPremio Oscar"}
{"id": "1541037", "revid": "767487", "url": "https://it.wikipedia.org/wiki?curid=1541037", "title": "Tempio della Tosse", "text": "Il tempio della Tosse \u00e8 una costruzione di epoca romana situata sull'antica via Tiburtina a Tivoli. Si trova presso l'Aniene, vicino al santuario di Ercole Vincitore e alla porzione inferiore di villa d'Este, fuori dalla porta detta \"del Colle\". Nei suoi pressi \u00e8 situata anche una cartiera, oramai abbandonata, costruita sulle strutture del tempio d'Ercole.\nStoria.\nNon si sa con precisione quale funzione rivestisse e in che epoca venne costruito. Dal ritrovamento di una lapide sembra che l'edificio sia stato edificato nella prima met\u00e0 del IV secolo sui ruderi di una villa romana del I secolo a.C., durante il principato di Costantino I, per commemorare dei lavori eseguiti sulla via Tiburtina. Sono state avanzate diverse ipotesi, tra cui quella che si trattasse di un ninfeo, di un tempio dedicato a Venere o al Sole o ad un sepolcro della \"gens Tuscia\", da cui poi sarebbe derivato il nome attuale. \u00c8 invece priva di fondamento l'ipotesi, emersa durante il periodo medievale, che fosse un tempio dedicato alla personificazione della tosse, eretto al di fuori delle mura per tenere lontana la malattia della popolazione tiburtina. Nonostante le diverse ipotesi esposte non sono stati trovati reperti archeologici tali da confermare qualsiasi supposizione.\nL'edificio venne tramutato in chiesa dedicata alla Vergine Maria nel X secolo e restaurato con materiale proveniente dal vicino santuario di Ercole. Risalgono al basso periodo medioevale alcuni affreschi contenuti al suo interno, anche se in parte danneggiati dal tempo. Venne probabilmente abbandonato tra il XVII e il XVIII secolo.\nAttualmente il tempio \u00e8 sottoposto ad interventi di restauro ed \u00e8 inglobato in una propriet\u00e0 privata. Per questi motivi non \u00e8 possibile visitare il suo interno.\nStruttura.\nL'edificio ha forma circolare ed \u00e8 chiuso da una cupola simile a quella del Pantheon (ovvero dotata di oculo) che misura pi\u00f9 di 12 metri di diametro. Il corpo centrale in mattoni si articola in due livelli, uno pi\u00f9 antico su cui erano situati gli accessi, l'altro pi\u00f9 recente, su cui si aprono tre grandi nicchie rettangolari e quattro nicchie semicircolari. Altre nicchie, su cui si conservato tracce di affreschi risalenti al periodo in cui l'edificio venne tramutato in chiesa, sono presenti all'interno. Anticamente doveva essere rivestito di marmo, come testimoniato dai fori di fissaggio delle lastre, e doveva essere sormontato da una cornice andata perduta, mentre si sono invece conservate le mensole che la sorreggevano.\nPoggia su un basamento costituito da resti in opera reticolata della villa del I secolo a.C. e da materiale di reimpiego di edifici antichi."}
{"id": "1541039", "revid": "767487", "url": "https://it.wikipedia.org/wiki?curid=1541039", "title": "B\u00e2rg\u0103uani", "text": "B\u00e2rg\u0103uani \u00e8 un comune della Romania di 4.097 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 13 villaggi: Bahna Mare, Baratca, B\u0103l\u0103ne\u0219ti, B\u00e2rg\u0103uani, Breaza, Certieni, Chilia, D\u00e2rloaia, Ghel\u0103ie\u0219ti, H\u00e2rtop, Homiceni, Talpa, Vl\u0103diceni."}
{"id": "1541040", "revid": "287204", "url": "https://it.wikipedia.org/wiki?curid=1541040", "title": "Bargauani", "text": ""}
{"id": "1541041", "revid": "984922", "url": "https://it.wikipedia.org/wiki?curid=1541041", "title": "Noel Langley", "text": "Sotto contratto fin dall'inizio della carriera con la MGM si distinse per il suo lavoro in fase di sceneggiatura del film \"Il mago di Oz\". Come sceneggiatore lavor\u00f2 a diversi film; tra questi pu\u00f2 essere ricordato \"Lo schiavo dell'oro\".\nOltre alla carriera cinematografica fu attivo anche in ambito teatrale, scrivendo e dirigendo personalmente alcune commedie e alcuni musical; fu anche scrittore di romanzi (ne pubblic\u00f2 circa una ventina) e di racconti per il \"Saturday Evening Post\"."}
{"id": "1541042", "revid": "1568601", "url": "https://it.wikipedia.org/wiki?curid=1541042", "title": "Serpentinite", "text": "La serpentinite \u00e8 una roccia ultrafemica metamorfosata appartenente alla famiglia delle peridotiti, rocce nelle quali quasi tutti i minerali componenti (olivina, pirosseno e a volte gli anfiboli) si sono trasformati in serpentino.\nGeologia.\nLe serpentiniti sono frequenti nella regione alpina e, soprattutto, in quella appenninica. Fra le serpentiniti appenniniche sono molto conosciute il verde di Prato e la ranocchiaia; fra quelle alpine, il verde di Varallo, il verde di Susa e il verde di Polcevera, tutte rocce che presentano una struttura brecciata.\nMolte rocce serpentiniche si prestano ad una facile lucidatura e sono perci\u00f2 utilizzate, per il loro bel colore verde, a volte variegato, in edilizia, dove prendono il nome di marmo verde. In Toscana venne usato per creare la tipica bicromia del romanico pistoiese, pratese, fiorentino. Incrostazioni in marmo verde di Prato si trovano per esempio nell'esterno del Battistero di Firenze, della Chiesa di S. Miniato a Monte, del Duomo di Prato e molti altri monumenti.\nFormazione.\nLa serpentinite si forma nel mantello quando la peridotite viene trasportata in piccole scaglie verso la crosta, dove entra in contatto con rocce granitiche ed assorbe i gas ricchi di vapore acqueo ed anidride carbonica formando nuovi materiali come talco, carbonati, clorite e anfibolo. In questo processo, detto \"metamorfismo idrotermale\" pu\u00f2 anche essere assorbito del silicio Questo processo \u00e8 accompagnato da forte pressioni che deformano le rocce e danno loro una forma lenticolare che pu\u00f2 andare da pochi metri a centinaia di metri di lunghezza Queste rocce affiorano successivamente in seguito a fenomeni di erosione.\nAffioramenti.\nLa serpentinite si trova maggiormente in Italia nella fascia Alpino-appenninica. A Prato si trovava la cava, oramai chiusa, utilizzata per la decorazione dei pi\u00f9 importanti monumenti della regione. \nA Chiareggio (Sondrio) nella miniera della Bagnada e nel rispettivo museo si possono osservare meravigliosi \"esemplari\" di serpentinite e gli attrezzi con cui veniva e viene lavorata. \u00c8 anche molto diffusa nelle Colline Livornesi, soprattutto nelle zone di Poggio Corbolone, Monte Maggiore e Poggio Pelato. Ulteriore luogo dove poterla trovare \u00e8 in provincia di Siena, vicino a Casciano di Murlo si trova la chiesa dell'eremo di Montespecchio che oltre ad avere i paramenti murari con ricorsi di tale materiale, era uno dei cantieri fornitori di Marmo nero di Vallerano per l'Opera del Duomo di Siena.\nSulle alpi si trova a partire dall'Appennino Ligure e Toscano, risale le valli fino alla Valle d'Aosta, si sposta in Piemonte (Valle Antrona, Valle Vigezzo) e prosegue in Canton Ticino e arriva in Lombardia in Valmalenco. Alcuni affioramenti si possono trovare anche sul versante occidentale della Val Trebbia in provincia di Piacenza. "}
{"id": "1541043", "revid": "125541434", "url": "https://it.wikipedia.org/wiki?curid=1541043", "title": "Episodi di Eureka (seconda stagione)", "text": "La seconda stagione di \"Eureka\" \u00e8 stata trasmessa negli Stati Uniti d'America per la prima volta dal 10 luglio 2007 al 2 ottobre 2007 dal canale Syfy. In Italia \u00e8 iniziata il 23 febbraio 2008 e si \u00e8 conclusa il 5 aprile 2008, sul canale Fox.\nL'araba fenice.\nTrama.\n\u00c8 passato un mese da quando Carter e Henry hanno ripristinato la linea temporale: Kim \u00e8 morta nell'esplosione del Manufatto, che nel futuro alternativo si era scoperto trattarsi di un residuo dell'universo esistente prima del Big Bang, Henry non \u00e8 ancora riuscito a superare il lutto e Carter, l'unico oltre ad Henry a ricordare l'altra linea temporale, spera di poter ricominciare una relazione con Allison. Stark, sotto inchiesta per la morte di Kim e la perdita del Manufatto, viene rimosso dall'incarico di direttore della Global Dynamics e il Dipartimento della Difesa nomina Allison al suo posto. In citt\u00e0 si verificano casi di combustione spontanea; la causa \u00e8 un sovraccarico cerebrale, e Carter, visionando una registrazione della morte di Kim, scopre che tutte le vittime sono state esposte alle radiazioni emesse dall'esplosione del Manufatto. L'unico ancora vivo dopo l'esposizione \u00e8 Stark, che difatti inizia a manifestare i sintomi del sovraccarico; per fortuna, Henry e Allison riescono a trovarlo in tempo e a salvarlo con un elettroshock. L'esperienza riavvicina molto Allison e Stark, e Carter \u00e8 costretto a rassegnarsi all'idea di perderla. Henry gli propone di usare su entrambi il dispositivo di rimozione della memoria di Jason Anderson per dimenticare la linea temporale alternativa, cos\u00ec da non soffrire pi\u00f9 per ci\u00f2 che hanno perduto; Carter accetta e dimentica tutto, ma Henry vuole scoprire la verit\u00e0 sulla morte di Kim, e dopo aver distrutto il dispositivo chiede ad Allison un impiego alla Global Dynamics. Nel frattempo, Beverly incontra Faraday e riferisce di aver scoperto che l'energia del Manufatto non \u00e8 andata persa, bens\u00ec si \u00e8 trasferita altrove: il nuovo tramite si rivela essere Kevin, il figlio di Allison.\nUna nuova ricerca.\nTrama.\n\u00c8 il primo giorno di Allison come nuovo direttore della Global Dynamics: per registrare il passaggio delle consegne il mainframe della Global dovr\u00e0 subire un riavvio che richieder\u00e0 otto ore, tempo durante il quale tutti i computer saranno fuori uso. Fargo attiva un campo di sicurezza portatile che si \u00e8 ritrovato chiss\u00e0 come in tasca: si tratta di un progetto accantonato poich\u00e9 si \u00e8 scoperto che il campo, oltre a non poter essere disattivato, si espande sempre di pi\u00f9, con conseguenze catastrofiche. Carter si rivolge a Stark, che lo aiuta a rintracciare il creatore del dispositivo, il dottor Todd; quest'ultimo lasci\u00f2 la Global dopo essere stato costretto a far uccidere il volontario che test\u00f2 per primo il campo di forza autorizzando lo sgancio di una bomba nucleare. Si scopre che ad aver infilato il generatore in tasca a Fargo \u00e8 stato Victor, responsabile del magazzino della Global: Victor ha approfittato del riavvio dei computer per rubare alcune invenzioni, ma quando ha saputo che il ripristino era stato anticipato per consentire l'insediamento di Allison ha tentato di addossare la colpa a Fargo. Seguendo un'intuizione di Carter, Henry riesce a smagnetizzare il dispositivo, ma il campo si riattiva usando come fonte energetica lo stesso Fargo; per disattivarlo, Carter e gli altri sono costretti a provocargli un temporaneo arresto cardiaco. Esaminando una registrazione del giorno dell'incidente, Henry scopre che Beverly ha sabotato l'esperimento di Kim.\nLa tempesta di ghiaccio.\nTrama.\nEureka \u00e8 sconvolta da eventi meteorologici eccezionali e nel frattempo Carter deve vedersela con Abby, la sua ex moglie, arrivata a sorpresa in citt\u00e0 per il sedicesimo compleanno di Zoe e per discutere del futuro della figlia: Abby intende infatti riportarla con s\u00e9 a Los Angeles, com'era negli accordi presi con Jack al momento del trasferimento, ma Carter ha cambiato idea e non vuole separarsi da Zoe, ormai integrata ad Eureka. Carter e Jo indagano sugli sconvolgimenti climatici: inizialmente le prove sembrano inchiodare Steven Whiticus, uno scienziato riuscito a ricreare microclimi in miniatura, ma si scopre che il responsabile di tutto \u00e8 Pete Puhlman, meteorologo di Eureka, che ha causato le anomalie sfruttando i microclimi di Whiticus per avere un momento di celebrit\u00e0. Accidentalmente, Puhlman genera una tempesta perfetta che rader\u00e0 al suolo Eureka, ma Carter, Allison ed Henry, con l'aiuto di Whiticus, riescono ad impedire la catastrofe. Allison riceve una mail contenente gli studi di Stark sul legame tra Kevin e il Manufatto; furiosa, Allison affronta l'ex marito, che le spiega di stare studiando Kevin per essere certo che la connessione con il Manufatto non finisca per ucciderlo, come accaduto a Carl Carlson. Beverly, resasi conto che Henry sospetta di lei e vuole lavorare alla Global per indagare sulla morte di Kim, tenta di ostacolare il suo inserimento.\nRealt\u00e0 virtuale.\nTrama.\nLe persone ad Eureka cominciano a sparire una dopo l'altra, ma solo Carter sembra esserne cosciente. La causa \u00e8 un dispositivo per la realt\u00e0 virtuale, l'ATS, progettato dalla Global in collaborazione con Beverly per aiutare le persone ad affrontare i propri problemi; Beverly, al momento fuori citt\u00e0, ne aveva consegnato uno a Zoe per portare avanti la terapia e Carter l'ha indossato, ritrovandosi cos\u00ec in una versione di Eureka dove tutti lo lasciano solo per abituarlo all'idea dell'imminente partenza di Zoe, che a breve torner\u00e0 a Los Angeles con Abby. Lo stesso Carter, a causa di un malfunzionamento dell'ATS, non \u00e8 consapevole di trovarsi in una simulazione, ma se ne ricorder\u00e0 quando in citt\u00e0 saranno rimasti ormai soltanto lui e Zoe; accettando finalmente l'idea di separarsi da lei, Carter permette alla simulazione di cancellare la proiezione della figlia e pu\u00f2 cos\u00ec risvegliarsi. Abby assiste commossa alla solidariet\u00e0 dei cittadini di Eureka, accorsi per stare accanto a Carter e Zoe, e capisce che la cosa migliore per Zoe \u00e8 permetterle di restare ad Eureka. Henry, intanto, prosegue le sue indagini su Beverly, trovando in casa sua un dispositivo che le aveva visto sottrarre dal laboratorio di Kim.\nSpazzatura cosmica.\nTrama.\n\u00c8 il giorno della fiera della scienza al liceo di Eureka, e Zoe \u00e8 nervosa sia perch\u00e9 teme che il suo esperimento non sia all'altezza sia perch\u00e9 sta aspettando i risultati del suo test d'intelligenza: Zoe, infatti, \u00e8 presa in giro da alcune ragazze perch\u00e9, al contrario degli altri studenti, Zoe \u00e8 figlia di genitori con un'intelligenza nella norma, tratto che potrebbe aver ereditato anche lei e che ad Eureka equivale alla stupidit\u00e0. Su Eureka iniziano a piovere detriti dallo spazio, attratti da un campo magnetico di origine sconosciuta; indagando con l'aiuto dell'astrofisico Aaron Finn, Carter scopre un nesso tra l'esperimento messo a punto per la fiera da Megan, una delle ragazze che tormentano Zoe, e una tecnologia in uso alla Global inventata dalla dottoressa Jane Harrington, madre di Megan. Inizialmente sembra che Megan abbia copiato le idee della madre, ma salta fuori che \u00e8 stata Jane a rubare il progetto di Megan e, purtroppo, non l'ha fatto a dovere: Jane ha infatti creato un sistema difensivo che accidentalmente ha trasformato il campo elettromagnetico che protegge la Global in un immenso magnete. Carter intuisce come deviare i detriti e Zoe e Megan riescono a realizzare un dispositivo adatto allo scopo, salvando la citt\u00e0: Zoe si guadagna cos\u00ec il rispetto di Megan. Quest'ultima vince la fiera e ottiene una borsa di studio alla Global, scegliendo di lavorare per Finn. Zoe riceve i risultati del test, scoprendo di avere un Q.I. di 157 e quindi le potenzialit\u00e0 di un genio, ma per non umiliare il padre decide di tenerglielo nascosto.\nDentro la mente.\nTrama.\nLe persone iniziano a sperimentare sogni condivisi; in breve tempo il fenomeno si diffonde, assumendo connotati inquietanti quando Fargo e altre persone sognano la morte di un camionista di nome Jake Wyatt in un incidente stradale e Jake, che in quel momento condivideva lo stesso sogno, muore per davvero. Stark, intanto, utilizza un dispositivo per la visualizzazione dei sogni per approfondire il legame di Kevin con il Manufatto. Interpretando un sogno di Kevin condiviso da Allison, Stark ipotizza che il Manufatto permetta la connessione con l'Akasha, che nella sua visione \u00e8 un campo energetico da cui trarrebbero origine le forze fondamentali del mondo fisico e che potrebbe perci\u00f2 costituire la base per la teoria del tutto; il cervello di Kevin, molto pi\u00f9 ricco di neuroni del normale, gli avrebbe permesso di collegarsi, scongiurando per il momento il sovraccarico letale a cui sono andati incontro le altre vittime dell'esposizione. Le persone iniziano a non svegliarsi pi\u00f9 dai sogni, rimanendo in coma: Henry scopre che la causa fisiologica \u00e8 un progressivo aumento dei livelli di acetilcolina che finir\u00e0 per risultare fatale a tutti i sognatori, come accaduto a Jake Wyatt. Carter inizialmente accusa Stark e il dispositivo per vedere i sogni, ma in seguito si scopre che l'origine \u00e8 una rete neurale sperimentale; la rete viene disattivata e Stark e Allison trovano un modo per smaltire l'acetilcolina, salvando i sognatori.\nUn nonno ritrovato.\nTrama.\nIn una camera criogenica della Global viene trovato Pierre, nonno di Fargo, ibernato a propria insaputa cinquant'anni prima. Dopo un iniziale sconcerto, Pierre fa la conoscenza di suo nipote e cerca di capire com'\u00e8 finito in criostasi; egli sostiene che il colpevole sia Andre Sandrov, un suo vecchio collega, che secondo Pierre fece fortuna proprio rubando le sue scoperte sulla rigenerazione cellulare. Pierre, grazie all'aiuto di Carter e Fargo, riesce a dimostrare di essere il vero autore del lavoro, ma Sandrov, pur ammettendo di aver portato avanti la ricerca di Pierre senza riconoscergli il giusto merito, nega di aver avuto a che fare con la sua scomparsa. Il vero responsabile si rivela essere infatti Charlie, un amico di Pierre ormai in pensione; interrogato da Carter, Charlie confessa di aver ibernato l'amico perch\u00e9 innamorato di Belle, fidanzata di Pierre nonch\u00e9 nonna di Fargo. Tutto \u00e8 risolto, ma Pierre inizia ad invecchiare molto rapidamente per effetto della degenerazione provocata dalla criostasi e Fargo gli fa incontrare Belle, permettendo al nonno di vivere felicemente almeno il poco tempo che gli rimane; riconoscente, Pierre ringrazia il nipote per avergli restituito la sua vita e la reputazione, che verr\u00e0 riconosciuta pubblicamente intitolando a suo nome una sezione della Global Dynamics. Zoe, intanto, scopre un doloroso segreto del passato di suo padre.\nRitorno al Big Bang.\nTrama.\nIl criminale Zane Donovan, hacker geniale ed esperto di fisica delle particelle nonostante non abbia mai completato gli studi, viene arrestato e Allison lo assume alla Global Dynamics in cambio della libert\u00e0 condizionata; Carter \u00e8 costretto suo malgrado a tenere d'occhio l'indisponente ragazzo, che non tarda a dare ai nervi sia a lui che a Jo. Mentre alla Global \u00e8 in corso un esperimento che dovrebbe riprodurre il Big Bang, un'improvvisa demenza si diffonde tra gli scienziati, lasciando l'esperimento senza sorveglianza; Carter recluta i pochi dipendenti rimasti immuni, tra cui la veterinaria Emily Glenn, che scopre che il declino cognitivo \u00e8 causato da un calo dei livelli di GABA, un neurotrasmettitore responsabile dell'integrit\u00e0 cerebrale. L'unico con le competenze per controllare l'esperimento \u00e8 Zane; il ragazzo, dopo essersi preso una lavata di testa da Carter, accetta di dare una mano e salva la situazione. Carter e la Glenn scoprono che la causa della demenza \u00e8 un pollo alla griglia che tutte le persone colpite hanno mangiato: l'allevatrice, Carol Taylor, produce direttamente in laboratorio i tagli di carne clonando il tessuto di un unico gallo, cos\u00ec da non dover abbattere nessun animale, ma senza saperlo ha utilizzato una sostanza che inibisce il GABA. La Glenn elabora una cura e tutti recuperano la propria intelligenza, mentre Zane decide di rigare dritto e s'interessa a Jo.\nLa formula dell'invisibilit\u00e0.\nTrama.\nLa macchina di Zoe diventa invisibile dopo aver urtato un ostacolo anch'esso invisibile. Carter indaga e nel frattempo deve scovare il responsabile di una serie di furti di sostanze chimiche, tra cui un isotopo radioattivo dell'alluminio; il ladro si rivela essere invisibile a sua volta. Si scopre che l'isotopo era l'elemento chiave di un progetto sull'invisibilit\u00e0 che venne chiuso dopo l'11 settembre, ma il ladro ignoto \u00e8 evidentemente riuscito a completare la formula. Carter sospetta di Callie Curie, chimica e proprietaria della lavanderia di Eureka, che prima era nell'\u00e9quipe che lavorava all'invisibilit\u00e0, ma si scopre che il vero colpevole \u00e8 Frank Phillips, un altro dei ricercatori coinvolti nel progetto. Phillips ha completato la formula, ma non ha capito come invertirne gli effetti, e la radioattivit\u00e0 del composto lo ha ucciso prima che riuscisse a trovare una soluzione: l'ostacolo urtato da Zoe era proprio il suo cadavere. Carter si \u00e8 contaminato con il composto tagliandosi mentre ispezionava la macchina di Zoe: Stark, Callie e Henry collaborano per trovare una cura e riescono a salvare Carter. Zoe collabora per un progetto scolastico con un compagno, Lucas, e tra i due scocca la scintilla. Henry, per effetto della demenza che l'aveva colpito nel precedente episodio, si \u00e8 lasciato sfuggire con Carter che Beverly ha causato la morte di Kim; preoccupato, Henry ne parla con Stark, che lo convince a consegnare a lui le prove contro Beverly. \nLa porta del paradiso.\nTrama.\nAd Eureka \u00e8 stata istituita una chiesa, che per\u00f2, trovandosi in una comunit\u00e0 scientifica, ha pochissimi fedeli. Una domenica qualsiasi, in citt\u00e0 si verificano strani fenomeni: Zoe e alcune sue amiche perdono improvvisamente la voce, Allison inizia a brillare letteralmente di luce propria e l'acqua di un acquario si tinge di rosso. Carter scopre che gli incidenti richiamano alcuni episodi biblici e sospetta perci\u00f2 che il reverendo Harper, che prima di convertirsi era una scienziata, abbia inscenato il tutto per attrarre i cittadini in chiesa. Il reverendo si dichiara estranea ai fatti, e in effetti la causa di tutto si rivelano essere alcune onde sonore non percepibili dall'orecchio umano: la responsabile \u00e8 Diane Lancaster, ingegnere ed esperta in acustica, che ha accidentalmente generato le onde durante la messa a punto di un macchinario che lei afferma essere un portale per l'aldil\u00e0. Diane intende attraversare il portale per potersi ricongiungere al marito defunto, fiduciosa di ci\u00f2 che trover\u00e0 dall'altra parte senza tuttavia poterne avere alcuna certezza, ma Carter, Jo e Henry riescono a fermarla in tempo. Allison sta morendo a causa della luminescenza, provocata da una neurotossina attivata dalle onde sonore; Stark riesce a farla curare da Kevin, che grazie ai poteri derivati dalla connessione con l'Akasha salva la vita della madre.\nMangiatrice di uomini.\nTrama.\nIl sistema di aerazione di Eureka \u00e8 guasto, e Carter viene incaricato di trovare Bob Stone, l'ingegnere manutentore, scomparso durante il suo lavoro nelle condotte sotterranee della citt\u00e0. Dopo un'ispezione nelle gallerie, Carter diventa un irresistibile richiamo sessuale per tutte le donne della citt\u00e0, incluse Jo e Allison, creando una serie di malintesi complicati dal fatto che Carter si vede con Callie e Jo ha iniziato una storia con Zane. I guasti all'aerazione, intanto, si estendono anche al sistema idrico, causando disagi in tutta la citt\u00e0, tra cui la comparsa di un geyser e l'esplosione di alcune toilette. L'eccitazione delle donne verso Carter aumenta, rendendole sempre pi\u00f9 aggressive e pericolose; si scopre che la causa sono alcune spore presenti nelle gallerie sotterranee con cui Carter si \u00e8 contaminato e che hanno provocato in lui una massiccia produzione di ferormoni. Anche Stone \u00e8 stato contagiato, e difatti si scopre che per tutto il tempo era rimasto a casa per godersi le attenzioni della moglie, resa passionale dai ferormoni. Ignaro, Stone ripara il sistema di aerazione, che diffonde perci\u00f2 le spore in tutta Eureka: senza un rimedio, le spore renderanno irresistibili tutti gli uomini della citt\u00e0, trasformando le donne in belve assassine. La Global riesce a produrre un antidoto e Stone, dietro suggerimento di Carter, lo diffonde attraverso i filtri per l'aria, salvando la citt\u00e0. Carter sospetta che Henry gli abbia mentito riguardo alla morte di Kim e informa Allison di voler indagare; Allison, che sa che in questo modo Carter finir\u00e0 per scoprire dei poteri di Kevin, vorrebbe dirgli ci\u00f2 che sa, ma Stark \u00e8 deciso a mantenere il segreto per proteggere Kevin. Allison decide allora di togliere ad Henry l'accesso ai file di Kim.\nModerna alchimia.\nTrama.\nAlcuni strani batteri provocano la trasformazione del metallo in oro. Poco dopo i batteri mutano, iniziando a corrodere i metalli e mettendo a serio rischio le infrastrutture della citt\u00e0. La fonte dell'infezione \u00e8 un braccialetto che Lucas ha fatto per Zoe durante un corso di metallurgia tenuto dallo scultore Christopher Dactylos. Interrogato da Carter, Dactylos spiega che Lucas ha utilizzato un'antica formula alchemica, ricostruita in segreto da Dactylos stesso, senza per\u00f2 sapere che essa \u00e8 autodistruggente: la mutazione che ha indotto i batteri a corrodere i metalli evolver\u00e0 presto in un'altra e poi in un'altra ancora, fino a gettare tutto nel caos e nella distruzione. Stark ha fatto arrestare Beverly Barlowe per l'omicidio di Kim, ottenendo in cambio di averla sotto la propria custodia ad Eureka per poterla interrogare e capire come disconnettere Kevin dall'Akasha; i poteri del ragazzo, infatti, stanno evolvendo sempre di pi\u00f9, segno che la connessione \u00e8 sempre pi\u00f9 forte e finir\u00e0 presto per ucciderlo. Kevin riesce ad invertire la formula alchemica, permettendo a Stark di elaborare una cura e salvare la citt\u00e0; sembra tutto risolto, ma si scopre che i batteri sono mutati di nuovo e hanno preso ad attaccare le persone. Henry scopre la presenza di Beverly; quest'ultima gli spiega di non aver avuto intenzione di fare del male a Kim, ma solo di fermare il suo esperimento, e gli rivela la verit\u00e0 su Kevin. Inizialmente scettico, Henry stringe con lei un patto e la libera, ma alla Global scatta la chiusura d'emergenza a causa dei batteri e Henry, Allison, Beverly e Kevin rimangono isolati.\nIl bambino conteso.\nTrama.\nI batteri si sono diffusi nella Sezione 4 della Global, e Allison, Henry, Beverly e Kevin si ritrovano isolati nell'ufficio del direttore per effetto del protocollo di rischio biologico. Stark, ora che la colpevolezza di Beverly \u00e8 stata provata, viene temporaneamente reintegrato dal generale Mansfield, ma se non riuscir\u00e0 a contenere l'epidemia, Mansfield sar\u00e0 costretto ad ordinare una pulizia termica, che uccider\u00e0, oltre che i batteri, chiunque si trover\u00e0 ancora nell'edificio. nel frattempo, Allison affronta Beverly, che le spiega che la societ\u00e0 segreta di cui fa parte, il Consorzio, mira ad evitare che qualcuno si impossessi dell'energia dell'Akasha e possa abusarne, ed \u00e8 per questo che ha sabotato l'esperimento di Kim. Carter, Stark e Taggart, guidati da Zane e Fargo attraverso un'interfaccia di S.A.R.A., raggiungono la Sezione 4, ma scoprono che non esiste alcun batterio: la contaminazione \u00e8 infatti un diversivo di Henry, che ha manomesso i computer della Global per poter accedere ad un sistema di teletrasporto sperimentale progettato come via di fuga estrema per il direttore. Henry, per\u00f2, ha soltanto finto di allearsi con Beverly: mentre quest'ultima vuole consegnare Kevin al Consorzio, Henry intende sfruttare un effetto secondario del teletrasporto per separare Kevin dall'Akasha, anche se ci\u00f2 lo render\u00e0 di nuovo autistico. Carter e Stark raggiungono l'ufficio; con l'aiuto di Stark, che apporta al macchinario alcune modifiche necessarie, Henry riesce a disconnettere Kevin, salvandolo, ma Beverly fugge con il teletrasporto. Jo, nel frattempo, riesce a convincere Mansfield a non procedere alla pulizia termica e Fargo e Zane rimuovono il protocollo d'emergenza, salvando la Global. Henry si consegna a Mansfield e viene arrestato, mentre Stark chiede a Allison di sposarlo."}
{"id": "1541045", "revid": "22475", "url": "https://it.wikipedia.org/wiki?curid=1541045", "title": "Bicaz-Chei", "text": "Bicaz-Chei \u00e8 un comune della Romania di 4.798 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Bicaz-Chei, B\u00e2rnadu, Gherman, Ivane\u0219.\nIl comune prende nome dalle Gole del Bicaz (\"Cheile Bicazului\"), un lungo orrido formato dal fiume Bicaz che costituisce uno stretto passaggio che unisce la Moldavia alla Transilvania."}
{"id": "1541046", "revid": "86343", "url": "https://it.wikipedia.org/wiki?curid=1541046", "title": "Bicaz Chei", "text": ""}
{"id": "1541048", "revid": "767487", "url": "https://it.wikipedia.org/wiki?curid=1541048", "title": "Bicazu Ardelean", "text": "Bicazu Ardelean \u00e8 un comune della Romania di 4.126 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Bicazu Ardelean, Telec, Tico\u0219."}
{"id": "1541050", "revid": "767487", "url": "https://it.wikipedia.org/wiki?curid=1541050", "title": "Bode\u0219ti", "text": "Bode\u0219ti \u00e8 un comune della Romania di 5.194 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Bode\u0219ti, Bode\u0219tii de Jos, Corni, O\u0219lobeni."}
{"id": "1541051", "revid": "287204", "url": "https://it.wikipedia.org/wiki?curid=1541051", "title": "Bodesti", "text": ""}
{"id": "1541053", "revid": "767487", "url": "https://it.wikipedia.org/wiki?curid=1541053", "title": "Boghicea", "text": "Boghicea \u00e8 un comune della Romania di 2.604 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Boghicea, C\u0103u\u0219eni, Nistria, Slobozia.\nBoghicea \u00e8 divenuto comune autonomo nel 2004, staccandosi dal comune di B\u00e2ra."}
{"id": "1541054", "revid": "767487", "url": "https://it.wikipedia.org/wiki?curid=1541054", "title": "Borca (Neam\u021b)", "text": "Borca \u00e8 un comune della Romania di 6.597 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 7 villaggi: Borca, Lunca, M\u0103dei, P\u00e2r\u00e2ul C\u00e2rjei, P\u00e2r\u00e2ul P\u00e2ntei, Sabasa, Soci.\nPer quanto riguarda il nome Borca, non esistono documenti scritti che spieghino l'etimologia di questo nome: da alcune informazioni trasmesse per via orale di generazione in generazione, si evince che il nome Borca sarebbe un derivato della parola ungherese \"bor\", cio\u00e8 un tipo di acqua minerale con un forte sapore la cui sorgente esiste ancora in questo villaggio."}
{"id": "1541055", "revid": "767487", "url": "https://it.wikipedia.org/wiki?curid=1541055", "title": "Borle\u0219ti", "text": "Borle\u0219ti \u00e8 un comune della Romania di 9.509 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Borle\u0219ti, Nechit, Mastac\u0103n, Ruseni, \u0218ovoaia.\nAnche questo paese, come altri della zona, ha risentito del flusso migratorio verso l'Occidente a causa della forte disoccupazione. L'et\u00e0 media, a causa di ci\u00f2, si \u00e8 fortemente innalzata e mentre i pensionati residenti si godono una tranquilla vecchiaia, i pochi giovani rimasti si arrangiano con lavoretti occasionali o aprendo locali e/o piccole imprese edili.\nBorlesti come tutta la contea Neamt vanta la presenza di numerose chiese ortodosse, tutte molto belle costruite con la classica architettura tipica del posto."}
{"id": "1541056", "revid": "287204", "url": "https://it.wikipedia.org/wiki?curid=1541056", "title": "Borlesti", "text": ""}
{"id": "1541058", "revid": "287204", "url": "https://it.wikipedia.org/wiki?curid=1541058", "title": "LH 95", "text": "LH 95 \u00e8 una nebulosa diffusa visibile nella Grande Nube di Magellano, nella costellazione del Dorado.\nLa si osserva meno di un grado a SW della stella , in una posizione periferica e isolata rispetto ai grandi campi stellari della Nube. Si tratta di un grande complesso di nebulosit\u00e0, al cui interno vi \u00e8 attiva la formazione stellare; si osservano qui infatti delle associazioni stellari formati da stelle giovani con bassa massa, il cui vento stellare ionizza i gas circostanti, conferendo alla nebulosa il suo colore blu che la rende una regione H II. Dista dal Sole 180 000 anni-luce."}
{"id": "1541075", "revid": "1305772", "url": "https://it.wikipedia.org/wiki?curid=1541075", "title": "Math Rescue", "text": "Math Rescue \u00e8 un videogioco a piattaforme educativo, uscito nel 1992 per sistemi MS-DOS. Pubblicato da Apogee Software, il gioco \u00e8 stato realizzato da Redwood Games, software house specializzata nel genere educativo. Esiste un ulteriore titolo della stessa serie, chiamato \"Word Rescue\".\nTrama.\nStrane creature chiamate \"Gruzzles\", dopo avere tentato di rubare le parole, stanno rubando i numeri, raccogliendoli in camion della spazzatura robotici. Con l'aiuto di Benny Butterfly dovremmo, nei panni di un bambino o di una bambina, riportare ancora una volta il mondo alla normalit\u00e0.\nModalit\u00e0 di gioco.\nScopo del gioco \u00e8 quello di muovere il nostro personaggio in svariati livelli, e di toccare dei quadrati dotati di un punto interrogativo; questi fanno apparire un problema, risolvibile con un calcolo matematico. A seconda del livello di difficolt\u00e0, appaiono calcoli pi\u00f9 o meno difficili.\nCome altri giochi distribuiti da Apogee, Math Rescue \u00e8 costituito da tre episodi, di qui il primo shareware:\nEsiste una versione del gioco intitolata \"Math Rescue Plus\", contenente 45 livelli aggiuntivi."}
{"id": "1541077", "revid": "93556", "url": "https://it.wikipedia.org/wiki?curid=1541077", "title": "Basalto tholeiitico", "text": "Il basalto tholeiitico o tholeiite \u00e8 una roccia magmatica basica (iposilicica; SiO2 = 45-52 in peso percentuale) effusiva. Prende il nome dall'abitato tedesco di Tholey.\nComposizione.\nA livello di composizione appartiene alle rocce magmatiche subalcaline (soprasature in silice) ed \u00e8 caratterizzato mineralogicamente dalla presenza di due clinopirosseni, augite e pigeonite. L'ortopirosseno \u00e8 solo raramente presente. Tra le altre fasi \u00e8 abbondante il plagioclasio, mentre l'olivina (spesso alterata) \u00e8 presente solo nei basalti tholeiitici con comportamento transizionale che vengono emessi nei fondali oceanici (le olivin tholeiiti). Tra i minerali accessori, quello pi\u00f9 comune, \u00e8 la magnetite. Nelle rocce sub-effusive, \u00e8 spesso presente anche il quarzo in cristalli allotriomorfi interdigitati a feldspato.\nTipologie su base geochimica, petrogenesi e distribuzione.\nI basalti tholeiitici e i loro differenziati (soprattutto andesiti tholeiitiche) rappresentano forse il litotipo pi\u00f9 abbondante della superficie crostale. La loro genesi \u00e8 solitamente associata a movimenti estensionali sia in ambiente continentale che oceanico dove definiscono le grandi province ignee (LIP, acronimo dell'inglese Large Igneous Provinces).&lt;br&gt; \nIn sede continentale rappresentano i cosiddetti CFB (Continental Flood Basalts) tutti relazionabili a momenti di separazione continentale. Tra le province tholeiitiche di questo tipo, le pi\u00f9 famose sono quelle associate allo smembramento dei supercontinenti Pangea e Gondwana. Tra queste ricordiamo la Provincia magmatica dell'Atlantico centrale (estesa in Sud America, Nord America, Africa ed Europa), le tholeiiti del Paran\u00e0-Etendeka (Sud America e Africa), le Siberian Traps (dalla Siberia alle repubbliche baltiche), la provincia del Karoo (Africa), e le tholeiiti del Ferrar (Antartide, Australia e Tasmania).\nIn sede oceanica le tholeiiti sono associate a tre differenti momenti tettonici di cui due fanno riferimento a tettoniche estensionali ed uno compressive.&lt;br&gt; \nI casi estensionali riguardano le tholeiiti di dorsale oceanica e le tholeiiti di retroarco. Le prime rappresentano i cosiddetti MORB (Middle Ocean Ridge Basalts) che vengono emessi dove due zolle oceaniche divergono. Le seconde sono associate ad un momento estensionale alle spalle di un sistema orogenico di tipo Arco-Isola in cui due placche oceaniche collidono ed una subduce all'altra.&lt;br&gt; \nIl caso compressivo riguarda le tholeiiti di arco. Si tratta di basalti che si formano solitamente nella cosiddetta zona di pre-arco sempre in un contesto di tipo Arco-Isola. Questi ultimi litotipi si distinguono chimicamente dagli altri basalti tholeiitici mostrando un contenuto in allumina superiore.\nTutte le serie tholeiitiche hanno un punto genetico in comune che \u00e8 rappresentato dal frazionamento tardivo di magnetite come conseguenza di una ridotta attivit\u00e0 (fugacit\u00e0) di ossigeno. Tale situazione viene interpretata come il risultato di un alto grado di fusione da parte di una sorgente peridotitica praticamente anidra.\nDato che a discriminare chimicamente le tholeiiti non sono n\u00e9 gli alcali n\u00e9 la silice, ne consegue che il diagramma classificativo TAS (Total Alkali Silica) non pu\u00f2 discriminare i basalti tholeiitici dagli altri basalti subalcalini."}
{"id": "1541081", "revid": "3115", "url": "https://it.wikipedia.org/wiki?curid=1541081", "title": "11 Lacertae", "text": "11 Lacertae (11 Lac) \u00e8 una stella situata nella costellazione della Lucertola, e distante circa 302 anni luce.\nOsservazione.\nLa sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine pari a +4,50, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine agosto e dicembre; nell'emisfero nord \u00e8 visibile anche fino alla met\u00e0 dell'inverno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi della primavera australe.\nCaratteristiche fisiche.\nDi classe spettrale K2 III, \u00e8 una stella gigante arancione che ha quindi terminato la propria fase di stabilit\u00e0 all'interno della sequenza principale. Gli studi hanno dimostrato una metallicit\u00e0 (l'abbondanza di elementi pi\u00f9 pesanti dell'elio) pi\u00f9 bassa di quella solare, con un valore che varia da [Fe/H] = \u22120,14 a [Fe/H] = \u22120,28; possiede una massa che supera di circa 1,1 volte quella solare, mentre il raggio misura 26 volte quello della nostra stella.\nL'et\u00e0 stimata \u00e8 di circa 8 miliardi di anni e questo, oltre al fatto che questa stella potrebbe far parte della Corrente delle Iadi, indica che in passato possa essere stata una stella di classe A o B."}
{"id": "1541083", "revid": "110157", "url": "https://it.wikipedia.org/wiki?curid=1541083", "title": "Division I 1969-1970", "text": "La Division I 1969-1970 \u00e8 stata la 67\u00aa edizione della massima serie del campionato belga di calcio disputata tra il settembre 1969 e il maggio 1970 e conclusa con la vittoria del , al suo quinto titolo e secondo consecutivo.\nCapocannoniere del torneo fu Lothar Emmerich (K. Beerschot VAV), con 29 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1970-1971, la vincitrice della coppa nazionale alla Coppa delle Coppe 1970-1971 e altri tre club vennero iscritti alla Coppa delle Fiere 1970-1971."}
{"id": "1541086", "revid": "131358", "url": "https://it.wikipedia.org/wiki?curid=1541086", "title": "KFC Malinois", "text": ""}
{"id": "1541087", "revid": "110157", "url": "https://it.wikipedia.org/wiki?curid=1541087", "title": "Division I 1968-1969", "text": "La Division I 1968-1969 \u00e8 stata la 66\u00aa edizione della massima serie del campionato belga di calcio disputata tra il settembre 1968 e il maggio 1969 e conclusa con la vittoria del , al suo quarto titolo.\nCapocannoniere del torneo fu Antal Nagy (), con 20 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1969-1970, la vincitrice della coppa nazionale alla Coppa delle Coppe 1969-1970 e altri tre club vennero iscritti alla Coppa delle Fiere 1969-1970."}
{"id": "1541096", "revid": "1543377", "url": "https://it.wikipedia.org/wiki?curid=1541096", "title": "HD 211073 A", "text": "HD 211073 A \u00e8 una stella della costellazione della Lucertola, situata nella parte meridionale della costellazione, ed \u00e8 fra le principali dell'asterismo che in cielo rende visibile la forma della lucertola.\n\u00c8 la componente principale del sistema multiplo HD 211073 che, al 2007, consta di 4 stelle ed a cui si fa riferimento per ulteriori dati.\n\u00c8 anche una stella variabile sospetta catalogata come NSV 14076 con oscillazioni di magnitudine fra 4,49 e 4,55."}
{"id": "1541103", "revid": "709565", "url": "https://it.wikipedia.org/wiki?curid=1541103", "title": "Museo civico di Treviglio", "text": "Il museo civico di Treviglio \u00e8 situato all'interno dell'omonima biblioteca e conserva numero scritti dello scorso millennio documentando la storia del comune dalle sue origini fino ai giorni nostri. Tale Archivio Storico \u00e8 consultabile previa richiesta e prenotazione.\nStoria.\nIl museo \u00e8 nato ufficialmente nel 1963 quando il comune di Treviglio ha dato attuazione alla volont\u00e0 testamentaria del prof. Pier Luigi Della Torre, medico, neurochirurgo di fama europea, tra i pionieri della trapanazione cranica e personalit\u00e0 di rilievo nella storia di Treviglio nel XX secolo, fu ufficiale medico dell'8\u00ba Reggimento bersaglieri nella prima guerra mondiale, decorato Medaglia al Valor Militare sul fronte del Piave nel 1918 nella Battaglia del solstizio. Fu poi primo sindaco di Treviglio alla Liberazione e fino al 1946.\nCon lascito testamentario del 30 aprile 1960 il Prof. Pier Luigi Della Torre aveva lasciato le sue raccolte al Comune di Treviglio perch\u00e9 fosse istituito un museo intitolato ai propri genitori, il padre prof. \"Ernesto\", gi\u00e0 direttore didattico delle Regie Scuole Pubbliche, e la madre \"Teresa Pedrazzini in Della Torre\", gi\u00e0 insegnante nelle stesse. Nella collezione vi sono, tra le altre, opere di Rembrandt, Guercino, Correggio, Giambono. Il museo \u00e8 stato inoltre arricchito con altri lasciti.\nSezioni.\nMuseo Civico sezione archeologica Giuseppe Oggionni.\nIl museo civico apre nel 2009 una sezione archeologica per esporre i numerosi reperti ritrovati sul territorio. L'esposizione, che raccoglie sia oggetti locali che statali di spettanza al museo, \u00e8 suddivisa nelle tre sale: Protostoria, Storia Romana e Storia Medioevale.\nI reperti sono corredati da una notevole mole di materiale didattico tra il quale spicca il plastico di Treviglio cos\u00ec come si presentava in epoca medioevale intorno all'anno 1000 cinta dal triplice fossato. L'opera \u00e8 stata realizzata con la collaborazione del circolo modellistico \"il Caravaggio\".\nTra i pezzi di maggiore interesse abbiamo una sepoltura celtica risalente al I secolo d.C. rinvenuta nel 1980, il tesoretto rinvenuto in via Verga di oltre cento monete di epoca Diocleziana e l'originale della Gatta, eterno pomo di discordia con la vicina citt\u00e0 di Caravaggio.\nIl museo presenta inoltre un laboratorio didattico.\nMuseo scientifico Explorazione.\nNel dicembre del 2007 il museo si \u00e8 arricchito di una sezione scientifica aprendo nel padiglione centrale dell'area mercato coperto, in piazza Cameroni, \"Explorazione\".\nNel complesso del mercato un edificio \u00e8 occupato stabilmente da un laboratorio scientifico composto da un laboratorio interattivo permanente che propone attivit\u00e0 per i ragazzi per imparare la scienza divertendosi, compiendo esperimenti di elettromagnetismo, ottica, acustica e altro per comprendere le leggi fisiche che governano l'universo.\nNel 2012 \u00e8 stato aggiunto al museo Explorazione il pendolo di Foucault.\nIl museo, diviso nelle 4 sezioni: storica, fisica, logico-matematica e multimediale, \u00e8 studiato appositamente per proporre percorsi scientifici ai ragazzi anche se pu\u00f2 essere molto interessante anche per gli adulti."}
{"id": "1541104", "revid": "1564499", "url": "https://it.wikipedia.org/wiki?curid=1541104", "title": "Palazzo Trabucco", "text": "Il palazzo Trabucco \u00e8 un edificio monumentale di Napoli, ubicato in via San Liborio.\nStoria e descrizione.\nAdiacente al palazzo Mastelloni, il palazzo fu costruito da Nicola Tagliacozzi Canale che realizz\u00f2 un tipico esempio di architettura civile settecentesca a Napoli. La struttura del fabbricato s'innalza su cinque piani con una cospicua decorazione del barocco locale che sotto certi aspetti precorre il rococ\u00f2. La composizione della facciata \u00e8 imperniata sul portale in piperno che ha realizzato Antonio Saggese: la rosta del portale \u00e8 stata sostituita con quella originale a riccioli e foglie.\nCome in tutti i palazzi di Napoli la struttura \u00e8 impostata sullo schema portale-vestibolo-cortile, dove sullo sfondo, in prospettiva, si eleva una scala: questa \u00e8 aperta ed impostata in tre sequenze di archi con aperture sfalsate che coincidono con le rampe. I quattro pilastri della scala sono decorati da lesene con capitelli in stucco che s'ispirano al fogliame, mentre le tre aperture maggiori hanno una sporgenza in piperno che funge da balcone.\nSotto le aperture centrali ci sono cartigli in stucco utilizzati come decorazioni."}
{"id": "1541119", "revid": "3115", "url": "https://it.wikipedia.org/wiki?curid=1541119", "title": "Ba\u0161kovce (Pre\u0161ov)", "text": "Ba\u0161kovce (in ungherese \"Fels\u0151bask\u00f3c\", in tedesco \"Giesshau\", in ruteno \"Ba\u0161kivcy\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nBa\u0161kovce venne citato per la prima volta in un documento storico nel 1410 (\"Buchka\") come possedimento della Signoria di Michalovce. Nel 1598 pass\u00f2 ai conti Drugeth ai quali rimase fino al XVIII secolo quando venne ereditato dai nobili Dernath."}
{"id": "1541120", "revid": "1921140", "url": "https://it.wikipedia.org/wiki?curid=1541120", "title": "Potere ablatorio", "text": "Con potere ablatorio, in diritto, si indica potere attribuito alla pubblica amministrazione di sacrificare con un provvedimento (detto appunto \"provvedimento ablatorio\") un interesse privato per motivi di interesse pubblico.\nDescrizione.\nIn relazione alla situazione giuridica soggettiva sulla quale incidono, si distinguono poteri (e provvedimenti) ablatori:\nIl sacrificio imposto al privato pu\u00f2 consistere nella limitazione di una facolt\u00e0, nell'imposizione di un obbligo o nell'estinzione di un diritto soggettivo.\nEsempio di provvedimento ablatorio \u00e8 l\"'espropriazione per pubblica utilit\u00e0\", con la quale la pubblica amministrazione acquisisce o fa acquisire ad altro soggetto la propriet\u00e0 o un altro diritto reale su di un bene del destinatario, per motivi di interesse pubblico. In tale tipologia di atti pu\u00f2 rientrare anche una disposizione che la pubblica amministrazione imponga al destinatario un obbligo di fare (\"comando\") o non fare (\"divieto\"). Dall'ordine va distinta la \"diffida\", che non crea un nuovo obbligo ma consiste nel formale avvertimento al destinatario di osservare un obbligo gi\u00e0 sorto per legge o a seguito di altro provvedimento.\nIn tutti gli ordinamenti la pubblica amministrazione dispone di poteri ablatori, tuttavia questi, in uno stato di diritto, devono essere conferiti da norme di legge ed essere esercitati in conformit\u00e0 a tali norme (principio di legalit\u00e0); inoltre, le costituzioni e le dichiarazioni dei diritti dettano principi generali al riguardo, stabilendo, ad esempio, riserve di legge o il diritto ad un indennizzo per il privato al quale \u00e8 imposto il sacrificio. \nNel mondo.\nItalia.\nNell'ordinamento italiano il fondamento normativo tali principi generali si possono rinvenire:\ntale potere si sostanza nell'emanazione di uno o pi\u00f9 atti ablatori."}
{"id": "1541123", "revid": "1543377", "url": "https://it.wikipedia.org/wiki?curid=1541123", "title": "HD 211073", "text": "HD 211073 \u00e8 un sistema multiplo di stelle della costellazione della Lucertola, situata nella parte meridionale della costellazione.\nAttualmente, al 2007, il sistema \u00e8 composto da una stella doppia stretta costituita dalle componenti HD 211073 A - HD 211073 a, attorno alla quale ruotano le altre due componenti HD 211073 B e HD 211073 C. La componente principale \u00e8 HD 211073 A, visibile ad occhio nudo.\nNella tabella che segue sono delineate le caratteristiche pi\u00f9 salienti del sistema multiplo HD 211073:"}
{"id": "1541130", "revid": "287204", "url": "https://it.wikipedia.org/wiki?curid=1541130", "title": "Palazzo del Nunzio Apostolico", "text": "Il palazzo del Nunzio Apostolico (o della Nunziatura Apostolica) \u00e8 un edificio di Napoli, situato al numero 352 della centrale via Toledo, nel quartiere Montecalvario.\nStoria.\nNel 1585 fu acquistato e ampliato un preesistente edificio cinquecentesco su commissione dell'arcivescovo di Amalfi, nonch\u00e9 nunzio apostolico, Giulio Rossino, per volont\u00e0 di papa Sisto V.\nNel 1656, l'esplosione della fognatura che correva sotto via Toledo (per via dell'intasamento causato dai tantissimi cadaveri della peste) caus\u00f2 gravi danni al palazzo, che rimase per un certo periodo disabitato. Nel 1667, grazie all'interessamento del papa Alessandro VII, il palazzo fu restaurato in chiave barocca su progetto di Bonaventura Presti, al quale si deve il disegno della fastosissima facciata, ricca di decorazioni, riportata da Paolo Petrini nella sua opera \"Facciate delli palazzi pi\u00f9 cuspicui della citt\u00e0 di Napoli\" del 1718.\nNel 1826 il palazzo fu rimaneggiato ancora una volta dall'ingegnere Vincenzo Lenci secondo stilemi della corrente neoclassica, con la conseguente obliterazione delle decorazioni seicentesche. Dell'antico edificio sopravvive il portale cinquecentesco.\nLa struttura, sede della Nunziatura apostolica a Napoli fino al 1860, anno terminale del Regno delle Due Sicilie, fu pi\u00f9 volte modificata nella sua destinazione a partire dalla seconda met\u00e0 dell'Ottocento: divenne albergo (\"Hotel Regina e Toledo\"), poi cinema (\"sala Roma\"), quindi ospit\u00f2 la sede del Banco di Santo Spirito, poi divenuto Banco di Roma, quindi di UniCredit e, dalla seconda met\u00e0 del 2017, negozio di abbigliamento."}
{"id": "1541131", "revid": "3115", "url": "https://it.wikipedia.org/wiki?curid=1541131", "title": "Brestov (Humenn\u00e9)", "text": "Brestov (in ungherese \"Als\u00f3berek\", in tedesco \"Brestau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne menzionato per la prima volta in un documento storico nel 1567 (con il nome di \"Brezto\"), quale possedimento della Signoria di Humenn\u00e9. Nel XVIII secolo pass\u00f2 ai conti Dernath, una delle pi\u00f9 potenti famiglie di latifondisti locali. Nel XIX secolo venne ereditato dagli Andr\u00e1ssy che lo detennero per circa un secolo. "}
{"id": "1541132", "revid": "287204", "url": "https://it.wikipedia.org/wiki?curid=1541132", "title": "Bernone di Cluny", "text": "Biografia.\nBernone nacque da famiglia burgunda, forse aristocratica, e divenne monaco verso l'anno 880 nel monastero benedettino di Saint-Martin d'Autun.\nVerso l'885 fond\u00f2 un monastero su terre di sua propriet\u00e0 a Gigny, e intorno all'890 Rodolfo I di Borgogna gli don\u00f2 il monastero di Baume, di cui divenne abate. Nell'895 ottenne per le due abbazie la protezione di papa Formoso.\nL'11 settembre 909 (o 910) Guglielmo I, duca d'Aquitania fond\u00f2 il monastero di Cluny, donando la \"villa\" che vi possedeva. Il monastero doveva comprendere dodici monaci e seguire la regola di san Benedetto. Guglielmo scelse Bernone come abate.\nBernone resse Cluny nel delicato periodo del suo avviamento mantenendo buoni rapporti con le autorit\u00e0 laiche ed ecclesiastiche locali, e conserv\u00f2 allo stesso tempo gli incarichi di abate di Gigny e di Baume. Nel 917 assunse anche gli abbaziati di D\u00e9ols e di Massay. I legami tra queste abbazie erano determinati solo dall'avere lo stesso abate: alla morte di Bernone essi si sciolsero. Tuttavia Bernone design\u00f2 i suoi successori: Guido (un suo parente) come abate di Baume e di Gigny, e Oddone come abate di Cluny.\nContribu\u00ec a diffondere la riforma monastica a parecchie abbazie, tra cui quella di Souvigny.\nViene commemorato come santo dalla Chiesa cattolica il 13 gennaio."}
{"id": "1541133", "revid": "580", "url": "https://it.wikipedia.org/wiki?curid=1541133", "title": "Francesco Buonamici (giurista)", "text": "Biografia.\nBuonamici inizi\u00f2 ad insegnare nell'Universit\u00e0 di Pisa il 12 gennaio 1860 come supplente alla cattedra di Diritto patrio e commerciale; il 4 aprile 1867 divenne docente ordinario di Diritto commerciale. \nIl 9 ottobre 1873 divenne docente di Istituzioni di diritto romano e il 2 ottobre 1897 pass\u00f2 alle Pandette, succedendo a Filippo Serafini.\nFu socio dell'Accademia dei Lincei.\nNel 1896 fu eletto Senatore del Regno d'Italia e dal 1910 fu sindaco di Pisa per quasi 4 anni.\nNella sua casa natale a Pisa (attuale Piazza Buonamici) si trova una lapide che recita: "}
{"id": "1541141", "revid": "767487", "url": "https://it.wikipedia.org/wiki?curid=1541141", "title": "Deda\u010dov", "text": "Deda\u010dov (in ungherese \"Dadafalva\", in tedesco \"Dettendorf\", in ruteno \"Dida\u010div\") \u00e8 un villaggio e una municipalit\u00e0 del distretto di Humenn\u00e9, nella regione di Pre\u0161ov, nella Slovacchia nord-orientale.\nDeda\u010dov viene citato per la prima volta nel 1543 (\"Dedatschou\"), come localit\u00e0 in cui vigeva il diritto germanico (Statuto di Magdeburgo). Fino al XVII secolo appartenne alla Signoria di \u010ci\u010dava, per poi passare a varie famiglie nobili locali: gli Hadik-Bark\u00f3czy, i Vlad\u00e1r e, infine, gli Herceg. Nel 1944 il villaggio assistette a numerosi scontri tra le bande partigiane locali e l'esercito occupante tedesco."}
{"id": "1541143", "revid": "1573940", "url": "https://it.wikipedia.org/wiki?curid=1541143", "title": "Alcedinidae", "text": "Gli Alcedinidi (Alcedinidae ) sono una famiglia di uccelli del sottordine degli Alcedini, comunemente noti come martin pescatore di fiume.\nDistribuzione e habitat.\nQuesta famiglia \u00e8 diffusa in Africa, nell'est e sud Asia e in Australia bench\u00e9 una specie, il martin pescatore comune (\"Alcedo atthis\"), si possa trovare anche in Europa e nel nord dell'Asia.\nTassonomia.\nLa separazione dei martin pescatori in tre distinte famiglie (Alcedinidae, Halcyonidae e Cerylidae) non \u00e8 attualmente ritenuta valida.\nL\"'International Ornithological Congress\" (2018) classifica tutti i martin pescatori in un'unica famiglia, Alcedinidae, che comprende i seguenti generi e specie:"}
{"id": "1541144", "revid": "117798413", "url": "https://it.wikipedia.org/wiki?curid=1541144", "title": "Palazzo Lieto", "text": "Il Palazzo Lieto sorge in via Toledo, a Napoli, nel quartiere Montecalvario.\nFu costruito nella met\u00e0 del XVIII secolo su commissione di Gaetano Lieto, duca di Polignano, attraverso l'accorpamento di edifici preesistenti; nel 1794 il figlio decise di affidare i lavori di restauro e di rimaneggiamento all'architetto romano Pompeo Schiantarelli. Lo Schiatarelli intervenne principalmente nella facciata dove la composizione architettonica confluisce nel semplice portale in marmo circondato da un arco in bugne tra due lesene di ordine dorico; la facciata \u00e8 impostata su un basamento in piperno sul quale s'innalza il resto in laterizi. Nel corso dei moti del 1848 venne danneggiato e restaurato da Camillo Napoleone Sasso.\nNel cortile, sullo sfondo, si apre una scala aperta, pi\u00f9 austera rispetto a quelle barocche e caratterizzata da archi ribassati e da una struttura architravata che si orienta verso il cortile."}
{"id": "1541147", "revid": "1714743", "url": "https://it.wikipedia.org/wiki?curid=1541147", "title": "Beatrice di Castiglia (1293-1359)", "text": "Origine.\nEra la figlia ultimogenita del re di Castiglia e Le\u00f3n, Sancho IV l'Ardito e di Maria di Molina, figlia di Alfonso di Molina (figlio del re del Le\u00f3n, Alfonso IX e della regina di Castiglia, Berenguela) e della sua terza moglie, Mayor T\u00e9llez di Meneses.\nBiografia.\nNel \"Livro Velho\" Beatrice \u00e8 citata con la sorella Isabella di Castiglia (\"a infanta D. Isabel\u2026a infanta D. Brites\") come le due figlie di Sancho IV l'Ardito e di Maria di Molina.\nNel solco del trattato di pace quarantennale di Alca\u00f1ices, stipulato, nel 1297, tra suo fratello, Ferdinando IV ed il re del Portogallo, Dionigi, fu concordato il matrimonio tra Beatrice e l'erede al trono del Portogallo, Alfonso, figlio secondogenito ed unico maschio del re del Portogallo e dell'Algarve, Dionigi \"l'Agricoltore\" e della principessa aragonese Isabella di Aragona, detta \"la Santa\", figlia del re d'Aragona, Pietro III e della principessa sveva Costanza.Il matrimonio, come riportato nel Nobiliario del fratellastro di Alfonso, Pietro, conte di Barcelos, venne celebrato, a Lisbona, il 12 settembre del 1309, anno in cui le truppe portoghesi aiutarono i Castigliani a conquistare Gibilterra (che per\u00f2, nel 1333, fu nuovamente perduta).\nAl momento del matrimonio, Beatrice ricevette in dono la signoria delle citt\u00e0 di Viana do Alentejo, \u00c9vora, Vila Vi\u00e7osa, Vila Real, Vila Nova de Gaia, le ultime due poi scambiate con Sintra nel 1334. In seguito ricevette, nel 1337, Santar\u00e9m e Atalaia e poi dal figlio, Pietro I Torres Novas nel 1357.\nBeatrice divenne regina, il 7 gennaio 1325, alla morte del suocero Dionigi, che negli ultimi anni aveva avuto un brutto rapporto col figlio, l'erede al trono, il futuro Alfonso IV, a causa dell'affetto che legava il vecchio re ai suoi figli illegittimi, in modo speciale ad Alfonso Sanches (1289-1326); il marito di Beatrice, Alfonso, pensando che il padre ed il fratellastro tramassero per diseredarlo, si ribell\u00f2 e, tra il 1319 ed il 1323, fece guerra al padre; non si arriv\u00f2 allo scontro aperto solo per l'intervento della regina madre, Isabella di Aragona, la regina santa, che, nell'ottobre del 1323 si frappose tra i due eserciti gi\u00e0 schierati in ordine di battaglia, ad Alvalade, alla periferia di Lisbona.(Pare che l'intervento fu miracoloso: al passaggio della regina Isabella una barriera luminosa divise i due eserciti).\nBeatrice rimasta vedova, nel 1357, si ritir\u00f2 nel convento di santa Clara a Coimbra e si fece suora.\nBeatrice mor\u00ec, a Lisbona, due anni dopo, il 25 ottobre 1359. Il \"Chronicon Conimbricensi\" riporta la morte di Beatrice (Reyna de Portugal \u00e8 do Algarve Do\u00f1a Beatris, molher\u2026do\u2026Rey D. Afonso \u00f2 quarto\u2026\u00e8 filo do\u2026Rey D. Sancho de Castella), nel mese di ottobre e riferisce altres\u00ec che fu sepolta nella Cattedrale di Lisbona, in portoghese \"S\u00e9 de Lisboa\" (\"en na See de Lixboa\").\nFigli.\nBeatrice ad Alfonso diede sette figli:"}
{"id": "1541148", "revid": "2204901", "url": "https://it.wikipedia.org/wiki?curid=1541148", "title": "Schwarzenberg (famiglia)", "text": "Gli Schwarzenberg sono una delle pi\u00f9 antiche e rinomate famiglie aristocratiche franco-boeme.\nStoria.\nLa famiglia risulta originatasi negli anni del Sacro Romano Impero, ed \u00e8 menzionata per la prima volta nella storia nel 1172 (\"z'Svazenberka\"). Una linea della famiglia Seinsheim venne creata quando Erkinger I di Seinshein acquis\u00ec la Baronia di Schwarzenberg in Franconia, il Castello di Schwarzenberg e il titolo di Barone di Schwarzenberg, nel 1405\u201321. A quel tempo la famiglia possedeva anche diversi feudi in Boemia. Nel 1599 gli Schwarzenberg vennero elevati al titolo di conti e nel 1670 a quello di principi. La Casata di Schwarzenberg divenne una delle maggiori proprietarie terriere in Boemia a partire dal 1661 attriverso matrimoni d'alleanza con la Casata di Eggenberg. Negli anni settanta del XVII secolo, essi stabilirono la loro prima residenza in Boemia. Sino 1871 la loro residenza ufficiale fu a Krummau, oggi \u010cesk\u00fd Krumlov, in Boemia (oggi nella Repubblica Ceca), poi a Frauenberg (Boemia).\nLa Casa di Schwarzenberg diede alla storia molti comandanti militari, politici, prelati (incluso un Arcivescovo di Praga), innovatori e patroni delle arti. Le loro propriet\u00e0 in Boemia includevano il Ducato di Krummau (oggi \"Krumlov\"), Prachatice e Worlik (oggi \"Orl\u00edk\"). Essi acquisirono anche l'eredit\u00e0 della famiglia Rosenberg (Ro\u017emberkov\u00e9). Sui loro terreni impiegarono i sistemi d'agricoltura pi\u00f9 innovativi, inaugurando anche la piantumazione in Boemia. Furono imparentati con moltissime famiglie europee tra cui quelle dei Lobkowicz, dei F\u00fcrstenberg, e degli Hohenzollern, Imperatori di Germania.\nIl famoso generale e feldmaresciallo, Karl Philipp Schwarzenberg, appartenne a questa illustre casata.\nNel 1599 il ramo francone di Stefansberg fu elevato al titolo di conti dell'impero nel collegio di Franconia e dal 14 luglio 1670 di principi dell'impero con il principato sovrano di Klettgau (1687) nel Baden e la signoria di Sulz (1688). Rimasero sovrani con seggio e voto al Reichstag fino alla soppressione del Sacro Romano Impero. Nel 1782 venne venduta la ricca signoria sovrana di Gimborn e Neustadt al conte von Wallmoden.\nLe propriet\u00e0 degli Schwarzenberg includevano:\nNel XVIII secolo, la Casa di Schwarzenberg si divise in due linee. Una linea si estinse nel 1965 con Enrico di Schwarzenberg. La seconda linea venne fondata dal Principe Carlo I in Austria (Murau e Vienna). Attualmente le due linee sono riunite sotto il comando del capo della casata, Carlo VII di Schwarzenberg.\nTitoli.\nTitoli del capo della casata:\nGli altri membri della famiglia non godono del titolo di Duca di Krumau.\nStemma.\nIl blasone della casata principesca \u00e8 uno scudo inquartato con le armi antiche della casa, quelle dei conti di Sulz e dei signori di Brandis, dalla concessione imperiale del 1599 per la vittoria sui Turchi a Gy\u0151r in Ungheria, rappresentata da una testa mozzata di turco con un corvo. Su tutto al centro un piccolo scudo con le vecchie armi principesche. Sul capo dello scudo era talvolta posta la croce dell'ordine di Malta, per indicare che il capo della casa \u00e8 un cavaliere dell'ordine cavalleresco. Il collare dell'ordine del Toson d'oro circonda la base dello scudo e sotto di esso il motto di famiglia: \"Nil nisi rectum\".\nI sostegni dello scudo sono due leoni smaltati d'oro che portano elmi con i cimieri di Sulz e di Brandis. Alla sommit\u00e0 del grande scudo tre elmi con i manenti degli altri emblemi.\nBaroni di Schwarzenberg.\n\"Nel 1599, la baronia venne elevata a Contea Imperiale.\"\nConti di Schwarzenberg.\n\"Il 14 luglio 1670, la contea venne elevata a Contea Principesca e l'anno seguente a Langraviato Principesco.\"\nLa dinastia.\nVengono di seguito elencati i discendenti del principe Giovanni I di Schwarzenberg (1742-1789), fino ai giorni nostri, divisi rispettivamente tra i rami di Frauenberg-Krummau (Hlubok\u00e1-Krumlov) e Worlik (Orlik). Per maggiore leggibilit\u00e0, vengono posti in elenco i nomi dei soli successori maschi, eventualmente corredati da informazioni significative. I nomi dei membri della parte primogenita della famiglia, sono riportati in grassetto."}
{"id": "1541149", "revid": "76963", "url": "https://it.wikipedia.org/wiki?curid=1541149", "title": "Melissa Prophet", "text": "Nel 1990 e nel 1995 ha collaborato con Martin Scorsese nei due ultimi capitoli della \"trilogia della mafia\", \"Quei bravi ragazzi\" e \"Casin\u00f2\"."}
{"id": "1541156", "revid": "73843", "url": "https://it.wikipedia.org/wiki?curid=1541156", "title": "Koninklijke Sportvereniging Waregem", "text": "Il Koninklijke Sportvereniging Waregem, meglio noto come K.S.V. Waregem, \u00e8 stata una squadra di calcio di Waregem, in Belgio.\nStoria.\nFondato nel 1925 come \"Waereghem Sportif\" (in francese), nel 1945 cambi\u00f2 nome in \"Waregem Sportief\" (nella traduzione olandese); l'anno successivo, in seguito alla fusione con il \"Red Star Waregem\", assunse la denominazione di \"S.V. Waregem\".\nNel 1963 fu il primo club nella storia di Waregem a venire promosso in seconda divisione. Nel 1966 fu promosso in \"Division I\" dove rimase ininterrottamente fino 1996 (tranne breve parentesi in seconda divisione tra il 1972 e il 1973, e il 1994 e il 1995). In quegli anni il club vinse la coppa nazionale (1974) e la Supercoppa di lega (1982). Nell'edizione 1985-1986 della Coppa UEFA elimin\u00f2 il Milan negli ottavi di finale, per essere estromesso dal Colonia in semifinale.\nNel 1996 la squadra retrocesse in seconda divisione, e nel 1999 in terza. Due anni pi\u00f9 tardi, a causa di problemi finanziari, il club si fuse con il Zultse V.V., e da tale fusione nacque il S.V. Zulte Waregem."}
{"id": "1541157", "revid": "1781667", "url": "https://it.wikipedia.org/wiki?curid=1541157", "title": "Hankovce (Humenn\u00e9)", "text": "Hankovce (in ungherese \"J\u00e1nosv\u00e1g\u00e1sa\", in tedesco \"Hinzendorf\" o \"Hansshau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nHankovce viene citato per la prima volta, in un documento ungherese, nel 1567 come localit\u00e0 in cui vigeva il diritto germanico. All'epoca costituiva un possedimento della Signoria di Humenn\u00e9. Nel XVIII secolo appartenne ai Drawetzky e ai Cs\u00e1ky. Nel XIX secolo venne ereditato dai potenti latifondisti Andr\u00e1ssy.\nIl nome del villaggio deriva da quello di un certo Hank o Hans, uno sculteto che insedi\u00f2 nella localit\u00e0 coloni di lingua tedesca. "}
{"id": "1541159", "revid": "1315817", "url": "https://it.wikipedia.org/wiki?curid=1541159", "title": "Giuseppe Averani", "text": "Biografia.\nNato a Firenze e figlio di un matematico, studi\u00f2 a Pisa dove consegu\u00ec nel 1684 la laurea in giurisprudenza. Nel 1685 il granduca di Toscana Cosimo III de' Medici (1642-1723), su suggerimento di Francesco Redi (1626-1697) e Lorenzo Magalotti (1637-1712), gli affid\u00f2 una delle cattedre di legge dell'ateneo pisano. Tra i suoi allievi si annoverano insigni illuministi come Pompeo Neri, Bernardo Tanucci, Angiolo Tavanti e Giovanni Gualberto De Soria. Insieme a Domenico Aulisio e a Giovanni Vincenzo Gravina, Averani fu tra i fondatori del Neoumanesimo in Italia. Riform\u00f2 il Diritto pisano sulla base dell'umanesimo rinascimentale, costituendo la base per le riforme toscane della seconda met\u00e0 del XVIII secolo. Fra i vari testi giuridici che scrisse, le \"Interpretationes Iuris Civilis\" furono molto ammirate dai contemporanei.\nAverani fu attivo anche in altre discipline: teologia, astronomia, filosofia e soprattutto fisica sperimentale. Nel Giardino botanico di Pisa comp\u00ec varie esperienze, tra le quali alcune con la macchina pneumatica di Boyle, altre sulla luce e sull'elettricit\u00e0 dei corpi. Su sollecitazione di Magalotti, si dedic\u00f2 anche a ricerche sugli odori. Promosse discussioni di fisica nell'ambito dell'Accademia degli Oppressi, da lui stesso fondata. Fu ascritto a varie accademie, quali la Crusca di Firenze e la Royal Society di Londra."}
{"id": "1541161", "revid": "131358", "url": "https://it.wikipedia.org/wiki?curid=1541161", "title": "KSV Waregem", "text": ""}
{"id": "1541163", "revid": "486946", "url": "https://it.wikipedia.org/wiki?curid=1541163", "title": "Pecora al caldaro", "text": ""}
{"id": "1541165", "revid": "125382646", "url": "https://it.wikipedia.org/wiki?curid=1541165", "title": "Episodi di Medium (quarta stagione)", "text": "La quarta stagione di \"Medium\" \u00e8 andata in onda dal 7 gennaio 2008 al 12 maggio 2008 sul network americano NBC. In Italia la prima stagione \u00e8 stata trasmessa in prima visione, dall'8 gennaio 2009 al 26 febbraio 2009, su Rai 3.\nIl bambino rapito.\nTrama.\nAllison, esonerata dai suoi incarichi, non pu\u00f2 per\u00f2 fare a meno di sognare: in occasione del rapimento di un bambino in un supermercato, sogna il giubbotto del rapitore e i suoi piedi danzanti. Dopo aver cercato disperatamente di contattare Scanlon, riesce a fornirgli le sue informazioni, che convincono il detective a controllare di persona il supermercato. Entrato nel magazzino, Scanlon scorge una macchia di sangue sul soffitto, e sale per controllare: tra le centinaia di scatole di bambole, trova la tomba del piccolo rapito. \n&lt;br&gt;\nNel frattempo Allison sogna la stessa scena, ma al cadavere del bambino sostituisce quello di un topo. L'autopsia rivela che il bambino \u00e8 stato ucciso tramite la somministrazione di un letale veleno. Mentre Scanlon interroga tutti i possessori delle chiavi del magazzino, la soluzione gli si para dinanzi, danzando. L'addetto alle derattizzazioni entra utilizzando le chiavi e sostiene di dover recuperare \"i morti\". Scoperto, l'assassino tenta di sparare, ma viene freddato dal detective. In questa puntata appare l'inquietante figura di Cynthia Kenner, interpretata da Angelica Huston, detective privato. Cynthia, seguendo il caso del bambino, ha modo di verificare i poteri di Allison, e decide di assumerla segretamente.\nSolo per la grazia di Dio.\nTrama.\nIn sogno Allison vede Ariel intrappolata in un'automobile dopo un terribile incidente. Il sogno si ripete senza per\u00f2 che lei riesca a ottenere maggiori informazioni. Ariel fa un sogno strano, sogna sua madre adolescente e lei, nel corpo della migliore amica di Allison, che volevano andare al concerto proprio come lei. Il sogno continua ad andare avanti...\nMia, per sempre.\nTrama.\nAllison sogna una coppia americana che si trova in una stanza d'albergo a Parigi: la donna ferisce la mano dell'uomo con un cavatappi. In seguito Allison viene a sapere che la donna del sogno... \u00e8 la figlia di un uomo che ha appena avuto un colloquio di lavoro con suo marito e da cui \u00e8 stata invitata ad una festa. Qui Allison vede la ragazza del suo sogno sorridente e felice ballare e scherzare con l'uomo che scoprir\u00e0 essere suo futuro sposo. Allison \u00e8 un po' confusa e solo in seguito capir\u00e0 che l'uomo del suo sogno \u00e8 l'ex marito della ragazza e che Parigi era il luogo della loro luna di miele. &lt;br&gt;\nIl giorno dopo il padre della ragazza, nonch\u00e9 possibile nuovo capo di Joe, li chiama per chiedere aiuto, sua figlia \u00e8 scomparsa. Allison incontra l'ex della ragazza, (che allestisce i set dove collocare animali imbalsamati) ed \u00e8 molto sorpresa quando vede che l'uomo ha una ferita sulla stessa mano del suo sogno. Allison quindi si convince che la donna sia prigioniera a Parigi, ma scopre che l'hotel non \u00e8 pi\u00f9 in funzione. Aiutata dal suo amico Scanlon riesce a scoprire che la ragazza era intrappolata in un set che riproduceva la camera d'albergo a Parigi e il paesaggio in prospettiva. Liberata la ragazza, viene arrestato l'ex marito. &lt;br&gt; Dopo tutto questo Joe non avr\u00e0 comunque il lavoro perch\u00e9 il capo, sebbene gli sia riconoscente, chiude l'azienda per stare di pi\u00f9 con la famiglia.\nLa lunga attesa.\nTrama.\nAllison sogna una bambina che viene rapita, ma al suo risveglio ha una sorpresa non molto gradita... la bambina che aveva sognato era sorda, quindi al mattino anche lei diventa sorda. In tutto questo la famiglia della ragazza ha contattato Cynthia per trattare con i rapitori che in cambio del rilascio vogliono una cospicua somma di denaro. Allison vive nell'assoluto silenzio e intanto fa svariati sogni, in uno di questi la bambina riesce a vedere i rapitori. Allison lo dice alla madre ed al patrigno della ragazza. Purtroppo la somma chiesta dai rapitori non \u00e8 stata ancora raggiunta, e tutta la squadra di Cynthia cerca di trattare per far liberare la bambina, ma ad un certo punto comincia a litigare con il patrigno che adirato dice di voler recuperare la sua figliastra da solo. Qui cominciano i sospetti ed Allison dai suoi sogni arriva alla conclusione che il patrigno c'entri con il rapimento. L'uomo raggiunge il nascondiglio dove si trova la bambina: ha intenzione di ucciderla, ma viene fermato in tempo ed arrestato.\nL'amore di un padre.\nTrama.\nLarry Watt, avvocato che ha sempre attaccato Allison criticandola aspramente, chiede ora il suo aiuto per dimostrare che il suo cliente, John Edgemont non ha ucciso sua moglie. Allison, considerata la sua situazione economica precaria, accetta, ma in un sogno vede proprio Edgemont uccidere la moglie... Allison inoltre scopre che il signor Edgemont ha due figlie, la minore affetta da instabilit\u00e0 mentale. Allison intanto fa alcuni sogni che un po' alla volta le fanno capire che non sia stato il padre ad uccidere la moglie, ma la figlia affetta dal problema, poich\u00e9 pensava che la sua matrigna volesse portarla via. A questo punto il signor Edgemont, dopo aver cercato una forte difesa, si dichiara colpevole per proteggere la figlia. Solo dopo questo Allison sogna la verit\u00e0: approfittando dei problemi della sorella minore, la maggiore uccide la matrigna e convince il padre della colpevolezza della sorella. La puntata finisce con Allison e la figlia maggiore di Thomas nell'aula del tribunale vuota senza far comprendere al pubblico se la verit\u00e0 verr\u00e0 mai a galla, e se la ragazza verr\u00e0 mai incarcerata.\nRetrogusto.\nTrama.\nAllison sogna una tavola ben apparecchiata, dove ad un lato del tavolo c'\u00e8 un uomo importante ben vestito, e dall'altro c'\u00e8 un ragazzo che sembrerebbe quasi un barbone con un tatuaggio sul braccio raffigurante una palla da biliardo circondata da fiamme. Il ragazzo mangia con gusto non sapendo che sta mangiando proprio la sua gamba. Allison si sveglia. &lt;br&gt;\nIn seguito Lee la informa di aver trovato il corpo di un uomo, lei va all'obitorio dove riconosce il corpo, ma mancano le braccia, le gambe e la testa. &lt;br&gt;\nNel frattempo Devalos prova a recuperare il suo posto con l'aiuto di un suo caro amico, ma quando Allison lo vede, capisce che era l'uomo elegante del suo sogno. Allison ne parla a Devalos, ma lui naturalmente non le crede perch\u00e9 si conoscono da 20 anni ed \u00e8 un veterano di guerra e deputato. &lt;br&gt;\nAllison continua a sognare e scopre che il ragazzo insieme all'amico di Devalos ed altri 4 ragazzi, erano stati catturati dai Vietnamiti e lasciati morire di fame. Per salvarsi tirano a sorte per decidere chi doveva uccidere un altro ragazzo ormai quasi in fin di vita, ed esce l'amico di Devalos. Compiuta l'infame azione si nutrono del loro corpo. &lt;br&gt;\nNel frattempo Lee scopre che l'amico di Devalos dava sostanziose somme di denaro all'uomo morto, ma lui naturalmente nega. In seguito si scopre che l'uomo ucciso che aveva preso una strada diversa dagli altri amici, sempre senza soldi per il vizio del gioco, ricattava i vecchi compagni che avevano mangiato con lui il corpo in Vietnam, loro stanchi dei continui ricatti decidono di eliminarlo. Tutti insieme lo uccidono e lo fanno a pezzi, ma solo uno di loro ha il compito di seppellirlo. Questo viene scoperto, ma si addossa tutta la colpa, proteggendo gli altri e mantenendo cos\u00ec il segreto. Allison non contenta andr\u00e0 dall'amico di Devalos poco prima di fare una conferenza stampa per la sua candidatura come capo procuratore, ma senza purtroppo avere soddisfazione.\nBrucia, ragazza, brucia - 1\u00aa parte.\nTrama.\nLa madre di Joe fa una visita a sorpresa che preoccupa Allison perch\u00e9 non l'ha ancora incontrata da quando la sua abilit\u00e0 \u00e8 diventata di dominio pubblico. Intanto Cynthia Keener cerca di spingere i sogni di Allison verso casi rilevanti. Ariel, la figlia maggiore di Allison, sogna che la madre di un suo compagno di scuola si d\u00e0 fuoco da sola proprio vicino alla sua scuola rovesciandosi una tanica di benzina addosso e accendendo un fiammifero. In effetti, la madre del ragazzino, o meglio i suoi resti, vengono rinvenuti nella sua casa completamente bruciata, ma il luogo non coincide con i sogni di Ariel. Nel frattempo Allison, alle dipendenze di Cynthia, sogna un dentista che adesca una prostituta e la porta in uno studio dentistico, dove la ragazza viene sedata e le viene fatto un importante intervento alla bocca, e dopo viene picchiata a sangue. Allison non comprende, e la figlia continua a fare sempre lo stesso sogno. Il figlio della vittima chiede ad Ariel di toccare una cartolina di Barcellona inviatagli dalla madre, sperando che lei sentisse qualcosa. La Polizia, per l'omicidio della donna bruciata, accusa l'ex marito, Graham. Devalos \u00e8 il suo avvocato difensore, e il nuovo procuratore, volendo \"schiacciare\" e umiliare Devalos in tribunale, incarica l'agente Scanlon di trovare prove che incriminino il cliente di Devalos, che dichiara di aver ricevuto una telefonata della ex moglie che gli chiedeva di tornare un attimo a casa per parlare. Al suo arrivo, la donna si sarebbe dimostrata scontrosa e gli avrebbe lanciato dell'alcool puro addosso. Alla sentenza in tribunale Allison, Scanlon e Devalos dimostrano come sono andati i fatti, tutti collegati: il dentista ha una storia con la \"vittima\", adesca una ragazza dalla strada, le rif\u00e0 la bocca in modo che l'impronta dentale corrisponda con quella della fidanzata, la picchia e la stordisce, dopodich\u00e9 la carica in auto. Nel frattempo la donna chiama l'ex, gli butta addosso la benzina (appositamente per lasciare delle tracce e , successivamente, farlo incriminare) e aspetta chiaramente che l'uomo se ne vada e che i vicini sentano questa sorta di \"lite\". Il dentista/fidanzato arriva con la ragazza, la mette sul divano e i due assieme danno fuoco alla casa. La vittima sar\u00e0 identificata dall'impronta dentaria, fatta su misura. I due \"fidanzati\" avrebbero dovuto incassare i 7 milioni di dollari dell'assicurazione sulla vita di lei, stipulata dall'ex marito, che doveva essere il beneficiario dei soldi, ma se condannato per il suo assassinio, i soldi sarebbero andati al suo fidanzato, presidente di una fondazione di cui lei faceva parte (2\u00b0 beneficiaria della sua assicurazione), e i due si sarebbero goduti i 7 milioni di dollari. Cynthia porta i due assassini in aula, fermati a Barcellona (la citt\u00e0 preferita di lei), e portati alla sentenza come dimostrazione di quanto rivelato da Scanlon, salito al banco dei testimoni. Viene quindi umiliato il nuovo procuratore, invece di Devalos, l'ex marito viene prosciolto e Scanlon viene riabilitato dal nuovo procuratore al suo vecchio lavoro.\nGioco perverso 1\u00aa parte.\nTrama.\nAllison sogna la figlia di Cynthia, Susi, della quale non sapeva l'esistenza, che viene sequestrata da un uomo che l'aveva aiutata a sistemare un guasto all'auto. La ragazza viene portata in uno scantinato, dove c'\u00e8 gi\u00e0 un'altra giovane, Joanna, che le spiega cosa stia accadendo: sono state sequestrate da un maniaco che abusa di loro ma vuole che l'altra guardi, e l'ultima ragazza (che si lamentava) \u00e8 stata uccisa. \n&lt;br&gt;\nLe ragazze entrano in grande feeling, tanto da aiutarsi l'una per l'altra e raccontarsi tutto delle famiglie. La figlia di Cynthia spera in sua madre, mentre Joanna descrive la propria madre come una donnetta che ha un negozio di maglieria in centro, senza spina dorsale. La situazione precipita quando Allison sogna che Joanna riesce a liberarsi e viene uccisa dal maniaco: la figlia di Cynthia, ancora viva, tenta di fuggire approfittando del fatto che lui sta per disfarsi del cadavere ma quando esce di casa trova davanti a s\u00e9 la sua compagna di prigionia viva e vegeta che ride della sua perplessit\u00e0 e paura. \n&lt;br&gt;\nQuando Cynthia e Allison visitano la casa contenente il rifugio antiatomico, tuttavia, scoprono che ci vive una donna anziana che non ricorda chi le ha venduto la casa. Trovano anche Joanna viva e vegeta nel negozio di maglieria di sua madre, e Cynthia licenzia Allison per la rabbia.\n&lt;br&gt;\nLa mattina dopo (nel presente) vengono trovate all'interno di una casa due ragazze, che, dopo aver subito delle torture, sono riuscite ad uccidere il sequestratore e a fuggire: una \u00e8 la ragazza scomparsa su cui indagava Cynthia, e l'altra \u00e8 Joanna. Gi\u00e0 le cose sono complesse, ma la situazione \u00e8 ancor pi\u00f9 degenerata poich\u00e9 il maniaco morto non \u00e8 quello sognato da Allison.\n&lt;br&gt;\nQuando Allison d\u00e0 la notizia, scopre che il rapitore \u00e8 morto e che Joanna Wheeler \u00e8 stata tenuta prigioniera insieme a Melanie. Cynthia crede che Allison abbia confuso i volti di Suzie e Melanie nei suoi sogni, ma Allison non ne \u00e8 cos\u00ec sicura.\nLa fiducia di Allison nell'accuratezza del suo sogno si rafforza quando l'attuale proprietaria della casa e del rifugio antiatomico le invia un fax contenente una foto del precedente proprietario, Peter Campbell, che sembra proprio il rapitore di Suzie. \n&lt;br&gt;\nNel frattempo, il rapporto di Joe ed Allison viene messo alla prova quando il progetto del corso di scienze di Bridgette accende la sua immaginazione.\nGioco perverso 2\u00aa parte.\nTrama.\nSi scopre che Joanna \u00e8 una psicopatica che adora fare un gioco: plagia il suo fidanzato di turno, gli fa rapire una ragazza e finge di essere anche lei una vittima, socializza con lei, entra nella sua vita intima e, alla fine, quando questa si fida del tutto, la tradisce, mostrando la sua alleanza col carnefice. Con la figlia di Cynthia \u00e8 accaduto cos\u00ec, ma la seconda volta Joanna viene contattata dalla madre, che le racconta di due strane tizie (Allison e Cynthia) venute al suo negozio di maglieria in centro dicendo di sapere che tempo prima la ragazza \u00e8 stata sequestrata. Joanna capisce che il suo piano questa volta non funzioner\u00e0 cos\u00ec uccide il fidanzato attuale, libera la sequestrata e passa per l'eroina che \u00e8 riuscita fuggire. Per fugare tutti i dubbi, uccide anche l'ex fidanzato Peter (quello che aveva rapito la figlia di Cynthia) prima che i sensi di colpa gli facciano confessare l'omicidio commesso anni prima. &lt;br&gt;\nAllison sogna Cynthia e la figlia che parlano sulla riva di un lago e, quando questo viene perlustrato (nel presente), si trova sul fondo lo scheletro di una giovane con una placca sulla gamba, come la figlia di Cynthia. La donna ha quindi la conferma che, purtroppo, lo scheletro rinvenuto \u00e8 di sua figlia e che Joanna, la ragazza che tutti trattano come un'eroina, \u00e8 in realt\u00e0 la pazza che ha ideato e organizzato l'omicidio. &lt;br&gt;\nNonostante Cynthia la interroghi a lungo, Joanna non demorde e non confessa, continuando a sostenere di non conoscere n\u00e9 Susi n\u00e9 Peter. La scena si conclude con una telefonata di Cynthia ad Allison che le chiede di andare ad un indirizzo per parlare: seduta sulle scale d'ingresso le racconta della figlia e del dolore provato in tutti quegli anni, senza sapere che fine avesse fatto, e di aver scoperto che era tenuta prigioniera da due pazzi vicino a casa, della frustrazione di sapere che quella matta \u00e8 in libert\u00e0, di non poterlo permettere, e di essere consolata dal pensiero che aveva finalmente protetto la figlia. Quando Allison capisce tutto, entra nella casa (che si scopre essere della psicopatica) e trova il cadavere di Joanna, uccisa dalla pistola di Cynthia, che per\u00f2 aveva gi\u00e0 chiamato la polizia.\nLady Killer.\nTrama.\nAllison lavora con Scanlon per trovare la pericolosa donna matura che ritengono sia responsabile degli omicidi di giovani uomini, ma allo stesso tempo ha visioni riguardo il pericolo che corre la campagna di Devalos con qualcuno che trama alle sue spalle.\nSoci nel crimine.\nTrama.\nQuando Joe presenta la sua nuova invenzione basata su energia solare ad una ditta, mina gli interessi di Meghan Doyle. Intanto il profiler dell'FBI Edward Cooper sostiene che il suo ritorno a Phoenix sia per trovare un serial killer, ma i sogni di Allison le dicono qualcosa di diverso.\nUna cura per ci\u00f2 che ti affligge.\nTrama.\nStavolta l'incubo di Allison Dubois interessa in un certo senso Lee Scanlon e la sua fidanzata Lynn. La medium sogna infatti che una loro amica, che la fidanzata di Lee sta cercando di contattare a notte fonda, \u00e8 morta nella sua stanza. Immediatamente Allison avvisa Lee e insieme a Lynn si recano a casa della donna, dove cercano di consolare il marito, disperato per la morte della moglie.\n&lt;br&gt;\nLa donna sembra essere morta accidentalmente, dopo essere caduta e aver sbattuto la testa. Ma l'esame autoptico rivela che nel suo corpo ci sono tracce di un antidolorifico, con aggiunta di veleno, che potrebbe averla uccisa. Quando Lee chiama Allison per informarla delle ultime novit\u00e0, lei si sente male e cade in bagno svenuta, proprio come \u00e8 successo alla vittima.\n&lt;br&gt;\nAllison viene portata in ospedale, dove si riprende poco dopo. Joe intanto \u00e8 morto di paura. La mattina dopo il detective Scanlon ha convocato in centrale il marito della donna morta, per cercare di capirne qualcosa in pi\u00f9. Al colloquio partecipano anche Allison e Lynn, la fidanzata di Lee.\n&lt;br&gt;\nScanlon informa l'uomo che la moglie \u00e8 stata uccisa. Lui sembra molto sorpreso, ma lo \u00e8 ancora di pi\u00f9 quando il detective insinua che lui possa essere il responsabile. La stessa sera Lee chiama Allison per informarla che tutte le prove sono contro il marito della vittima.\n&lt;br&gt;\nMa quando Allison sogna che un'altra donna \u00e8 morta dopo aver assunto lo stesso antidolorifico, le cose si complicano. Anche perch\u00e9 il suo sogno non sembra avere riscontri oggettivi, visto che nessun'altra donna risulta morta. O almeno non ancora, visto che poco dopo la morte si verifica proprio come prevista da Allison. Ormai \u00e8 chiaro che il medicinale \u00e8 stato contraffatto, anche perch\u00e9 con lo stesso farmaco muoiono altre tre persone.\nL'uomo arrestato per l'omicidio della moglie viene rilasciato, ma un sogno di Allison mischia ancora una volta le carte in tavola: sogna infatti che l'uomo ammette con delle persone di aver ucciso sua moglie.\n&lt;br&gt;\nLa Dubois si convince cos\u00ec che l'uomo ha contraffatto il medicinale, uccidendo quindi cinque persone, per nascondere in realt\u00e0 l'omicidio di sua moglie. Ma l'ennesimo sogno della medium apre nuovi scenari: ritiene infatti che tra tutte e cinque le vittime ci sia un legame, che le collega tutte al marito della prima donna uccisa.\n&lt;br&gt;\nL'unico modo per capirci qualcosa in pi\u00f9 \u00e8 parlare con il sospettato, alla presenza di Scanlon. Ma neanche questo riesce a sciogliere i suoi dubbi. Ci riesce per\u00f2 un ennesimo sogno di Allison: il marito della vittima ha trascorso tempo prima una notte in un aeroporto, a causa di una tempesta di neve, e l\u00ec ha ideato il piano degli antidolorifici avvelenati con altre 4 persone, legate alle altre 4 vittime.\n&lt;br&gt;\nMa non ci sono prove, e a Scanlon, Allison e Lynn non resta altro da fare che informare l'uomo che hanno scoperto la verit\u00e0, e attenderanno che lui o uno degli altri 4 responsabili crollino.\nLa macchina della morte.\nTrama.\nUn incubo terribile sconvolge la giornata di Allison. Ha infatti sognato di saltare in aria con tutte e tre le sue figlie, nel garage di casa, appena cerca di mettere in moto l'auto per portarle a scuola. Per superare lo spavento decide cos\u00ec di andare in garage e provare ad accendere l'auto, ma la paura glielo impedisce.\nQuando ci prova Joe, la macchina non parte. Il motore \u00e8 fuso, e quindi non resta che chiamare il meccanico. &lt;br&gt;\nAllison e Joe accompagnano quindi le bambine a scuola con l'altra auto e poi la Dubois ne approfitta per accompagnare in ufficio il marito e conoscere la donna con la quale \u00e8 in societ\u00e0.\nL'auto di Allison non si pu\u00f2 riparare, e il meccanico propone a Joe di acquistare un SUV usato che ha appena rimesso a nuovo. All'uomo sembra un'ottima offerta, e acquista l'auto, rendendo felici Allison e la bambine. Ma Joe ha una preoccupazione: il suo nuovo lavoro, infatti, non sembra ingranare.\n&lt;br&gt;\nL'entusiasmo per l'auto nuova svanisce presto, quando Allison \u201cvede\u201d che su quella macchina \u00e8 stata uccisa una donna. La medium non ha quindi pi\u00f9 intenzione di tenere l'auto, e il giorno dopo Joe \u00e8 costretto a riportarla al precedente proprietario.\nQuest'ultimo racconta che su quell'auto \u00e8 stata uccisa sua moglie, per un tentativo di rapina. L'uomo non rivuole l'auto, e Joe non se la sente di insistere. L'unica cosa da fare \u00e8 cercare di rivendere la macchina, ma bisogna attendere che trascorrano almeno due settimane per i disbrighi della motorizzazione.\n&lt;br&gt;\nAllison chiede aiuto a Scanlon, per poter analizzare il fascicolo che riguarda la donna uccisa nell'auto. Mentre ascolta i nastri delle registrazioni e legge le carte la Dubois ha una visione: \u201cvede\u201d il viso dell'uomo che ha ucciso la donna. L'uomo viene rintracciato, ma il marito della donna uccisa non lo riconosce.\nRintracciare l'assassino della donna non \u00e8 l'unica preoccupazione di Allison. \n&lt;br&gt;\nLa donna infatti ha delle \u201cvisioni\u201d che riguardano Megan, il capo di Joe, e suo marito. Sogna infatti che la donna fa delle avance a Joe. Ma per ora i suoi sogni non si sono ancora verificati.\n&lt;br&gt;\nIntanto Lee la informa che l'uomo da lei indicato come assassino della donna non pu\u00f2 essere il responsabile del delitto, perch\u00e9 si trovava fuori Phoenix. Allison quindi si fa coraggio e decide di salire sul SUV per cercare di capire qualcosa in pi\u00f9. La sua sorpresa \u00e8 grande quando il navigatore satellitare si attiva da solo e la conduce a casa della vittima.\nSul posto Allison ha finalmente la visione di ci\u00f2 che \u00e8 accaduto: ad uccidere la donna \u00e8 stato il marito, dentro il garage di casa, con un meccanismo da lui congegnato. La Dubois chiama subito Lee, gli racconta l'accaduto e si fa riaccompagnare a casa, lasciando l'auto nel garage dell'assassino.\n&lt;br&gt;\nScanlon si offre di andare a riprendere l'auto, in modo da poter dare un'occhiata anche al garage. Ma quando la polizia arriva trova il colpevole in garage, morto a causa del monossido di carbonio rilasciato dal SUV. \nIntanto Joe deve fermarsi fino a tardi in ufficio, e l'incubo di Allison sulle avance di Megan a suo marito si sta per realizzare.\nPer amore di mio fratello.\nTrama.\nUn crudele omicidio di un delinquente attira l'attenzione della polizia, che chiede aiuto ad Allison. La medium effettivamente vede un volto, ma corrisponde ad un uomo, aggredito moltissimi anni prima, ormai incapace di comprendere quello che accade attorno a lui e di muovere le mani, a causa di un proiettile che gli ha trapassato il cranio. Ma le visioni di Allison non sbagliano: lei continua a vedere quell'uomo, e quell'uomo uccide ancora, con estrema freddezza. Dopo vari snodi, si scopre che l'uomo che Allison e la polizia erano andati ad interrogare, \u00e8 un gemello. Suo fratello ha sempre avuto un carattere pi\u00f9 forte, e risulta anche mantenere il gemello disabile presso la casa di cura dove alloggia, chiamandolo al telefono tutte le settimane e lasciando un messaggio. Ma la realt\u00e0 stupisce ancora: questo fatidico gemello \u00e8 morto anni prima, anche se non se ne \u00e8 mai trovato il corpo. \u00c8 il fratello disabile, \"quello debole\", che di notte va in trance e diventa \"quello forte\" e si vendica. Le persone che ha ucciso erano coloro che avevano ucciso il fratello \"forte\" come lezione visto che era in un brutto giro, ma non prima di avergli fatto vedere il consanguineo ridotto in fin di vita da una pallottola alla testa. Ma lui \u00e8 sopravvissuto, fa da s\u00e9 le telefonate a lui indirizzate, si manda da solo i soldi, e uccide. Quando Allison lo scopre, si presenta a lei il fantasma del gemello morto che promette di lasciare in pace il gemello, appena tutto sar\u00e0 finito: \u00e8 lui che lo \"possiede\" di notte. E in effetti, proprio quella notte, l'ultimo delinquente trova la morte in un incidente automobilistico. E le possessioni cessano.\nFantasmi del passato.\nTrama.\nAllison viene contattata da un avvocato che le chiede consulenza perch\u00e9 sua moglie Kelly \u00e8 sicura che nella loro casa ci siano fantasmi: sente pianti di un bambino e acqua scorrere. Allison dentro la casa non trova nulla. La notte, per\u00f2, sogna una donna, in quella casa, che annega nella vasca da bagno un neonato. Cerca allora di parlare con il marito di Kelly, che ammette di aver saputo che nella casa era avvenuto un infanticidio, ma non aver voluto rinunciare ad una casa cos\u00ec bella, che Kelly teneva tanto ad avere, oltretutto a cos\u00ec basso costo. &lt;br&gt;\nIl giorno dopo, Kelly viene trovata suicida in bagno: si \u00e8 annegata. E ha lasciato nella cassetta postale di Allison una lettera in cui ammette di aver paura che il marito la uccida. L'uomo viene indagato per omicidio. &lt;br&gt;\nMa Allison fa un altro sogno: sogna Kelly, bambina, nella stessa casa in cui l'ha conosciuta, e vede la madre di Kelly che annega un bambino nella vasca da bagno, neonato, e poi cerca Kelly per prendere anche lei, ma viene salvata dall'intervento di un uomo. &lt;br&gt;\nLa mattina dopo, convocando il marito di Kelly, che si presenta con suo padre, si svela la verit\u00e0: il padre dell'uomo era anche padre di Kelly. La donna che ha ucciso il figlio nella vasca era la sua amante che, dopo essere stata lasciata, in un momento di follia, ha tentato di uccidere entrambi i bimbi avuti da lui. Kelly viene salvata dall'intervento del padre che, comunque, non ha rimorsi e le lascia per tornare dalla moglie e dai figli legittimi. &lt;br&gt;\nKelly cresce con una madre folle: si sposa col suo fratellastro, inconsapevole di tutto, riesce a tornare nella casa della sua infanzia e si suicida facendo apparire l'atto come compiuto dal marito. La sua vendetta verso il padre che anni prima l'ha abbandonata \u00e8 compiuta. &lt;br&gt;\nNel frattempo il procuratore VanDyke ha scoperto di avere poco da vivere a causa di un tumore, lascia il posto al suo predecessore che rimette Allison nella sua posizione di consulente. Inoltre, VanDyke chiede ad Allison di aiutare e consolare la sua famiglia quando lui non ci sar\u00e0 pi\u00f9: i due dimenticano tutti i dissapori del passato. &lt;br&gt;\nJoe, che aveva ottenuto dalla sua socia 250\u00a0000 dollari per la vendita del suo brevetto (ricavando 2 milioni), sembra che debba ricominciare, ma \u00e8 positivo grazie al denaro che ha racimolato. Il compratore del suo brevetto gli offre uno stipendio da favola, un posto fisso vicino a casa per produrre idee per lui, dato che il primo progetto lo ha abbagliato. I protagonisti adesso hanno entrambi un lavoro, e i problemi finanziari sembrano del tutto superati."}
{"id": "1541166", "revid": "1543377", "url": "https://it.wikipedia.org/wiki?curid=1541166", "title": "Chilia Veche", "text": "Chilia Veche (lett. \"Chilia Vecchia\") \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: C\u00e2\u0219li\u021ba, Chilia Veche, Ostrov T\u0103taru, Tatanir.\nChilia Veche ha dato il nome al cosiddetto Ramo di Chilia del Delta del Danubio, sulla cui riva destra si trova e che qui fa da confine con l'Ucraina.\nFondata dai Bizantini, trae il nome dal greco \"\u03ba\u03b5\u03bb\u03bb\u03afa, kellia\", che significa \"granai\" e viene ricordata per la prima volta nel 1241 nelle cronache del persiano Rashid al-Din. Di fronte a Chilia Veche, sull'altra riva del Danubio, si trova la citt\u00e0, oggi ucraina, di Kilija, che venne fondata dal Principe di Moldavia \u015etefan cel Mare col nome rumeno di Chilia Nou\u0103 (in italiano \"Chilia Nova\") per contrastare l'Impero ottomano, che aveva conquistato la zona della citt\u00e0 \"vecchia\" nel XV secolo."}
{"id": "1541167", "revid": "767487", "url": "https://it.wikipedia.org/wiki?curid=1541167", "title": "Bote\u0219ti", "text": "Bote\u0219ti \u00e8 un comune della Romania di 4.844 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Bartice\u0219ti, Bote\u0219ti, Nisipore\u0219ti.\nNel 2004 si sono staccati da Bote\u0219ti i villaggi di David, Moreni, Munteni e V\u0103leni, andati a formare il comune di V\u0103leni."}
{"id": "1541168", "revid": "92723", "url": "https://it.wikipedia.org/wiki?curid=1541168", "title": "Ha\u017e\u00edn nad Cirochou", "text": "Ha\u017e\u00edn nad Cirochou (in ungherese \"Kisg\u00e9zs\u00e9ny\", in tedesco \"Geschen\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio viene menzionato per la prima volta nel 1336. All'epoca costituiva un possedimento della Signoria di Michalovce. Nel XIX secolo appartenne ai nobili Sztar\u00e1y e poi ai Gr\u00fcnwald. \nQua \u00e8 nato l'arcivescovo (cattolico) J\u00e1n Babjak. "}
{"id": "1541170", "revid": "115373975", "url": "https://it.wikipedia.org/wiki?curid=1541170", "title": "Vico Tre Re a Toledo", "text": "Il Vico Tre Re a Toledo \u00e8 una strada di Napoli localizzata nei Quartieri Spagnoli e collega Via Toledo con la parte centrale di Montecalvario.\nIl toponimo \u00e8 originato dalla presenza di un albergo fondato nel Cinquecento dedicato ai Tre Re, cio\u00e8 ai tre Re magi. C'era un altro toponimo simile localizzato nella zona di Piazza Carit\u00e0 denominato \"Vico Tre Re a San Tommaso\", in seguito dedicato a Giuseppe Vacca per poi essere cancellato dai lavori di costruzione del moderno rione Carit\u00e0.\nCuriosit\u00e0.\nNella versione contraria al vico c'\u00e8 quello di \"Vico Tre Regine\" che si trova sempre nella zona."}
{"id": "1541171", "revid": "256896", "url": "https://it.wikipedia.org/wiki?curid=1541171", "title": "Scuola dei Balletti Imperiali", "text": ""}
{"id": "1541176", "revid": "28592", "url": "https://it.wikipedia.org/wiki?curid=1541176", "title": "Balletti", "text": ""}
{"id": "1541180", "revid": "122204031", "url": "https://it.wikipedia.org/wiki?curid=1541180", "title": "Margaret Hamilton (attrice)", "text": "Biografia.\nNacque da Walter J. Hamilton e Jennie Adams a Cleveland, Ohio, e frequent\u00f2 la \"Hathaway Brown School\" a Shaker Heights, Ohio. Dopo aver conseguito il titolo di studio si dedic\u00f2 all'insegnamento. Inizi\u00f2 a recitare per hobby nel 1923 e, grazie al successo conseguito, si dedic\u00f2 principalmente alla carriera di attrice, senza per\u00f2 mai abbandonare completamente la professione di insegnante.\nNel 1932 debutt\u00f2 in teatro sui grandi palcoscenici di New York. Nel 1939 prese parte al film \"Il mago di Oz\", interpretando magistralmente la \"Malvagia strega dell'Ovest,\" creando non solo il suo ruolo pi\u00f9 famoso, ma anche uno dei \"cattivi\" pi\u00f9 memorabili del grande schermo. Fu scelta al posto di Gale Sondergaard, che inizialmente aveva accettato il ruolo, ma che poi lo rifiut\u00f2 quando apprese che la strega doveva apparire brutta. In seguito lavor\u00f2 in molti altri film riscuotendo sempre un buon successo personale, e in alcune produzioni televisive, oltre a prendere parte anche ad alcuni spot pubblicitari. Recit\u00f2 in diversi musical, tra cui \"A Little Night Music.\" \nLa Hamilton rimase sempre amica dell'attore Ray Bolger, con lei nel film \"Il mago di Oz\". Residente a Manhattan per la maggior parte della sua vita, nel 1931 spos\u00f2 Paul Boynton Meserve, da cui divorzi\u00f2 nel 1938. Ebbero un figlio, Hamilton Wadsworth Meserve (nato nel 1936), che lei crebbe da sola. Ebbe tre nipoti, Christopher, Scott, e Margaret. Colpita dalla malattia di Alzheimer, l'attrice mor\u00ec nel sonno, a seguito di un attacco di cuore, il 16 maggio 1985 a Salisbury (Connecticut). Venne cremata al Poughkeepsie Rural Cemetery e le sue ceneri furono disperse ad Amenia (New York). "}
{"id": "1541181", "revid": "773636", "url": "https://it.wikipedia.org/wiki?curid=1541181", "title": "Teatro Imperiale", "text": ""}
{"id": "1541182", "revid": "767487", "url": "https://it.wikipedia.org/wiki?curid=1541182", "title": "Bozieni (Neam\u021b)", "text": "Bozieni \u00e8 un comune della Romania di 3.145 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: B\u0103neasa, Bozieni, Cr\u0103ie\u0219ti, Cuci, Iuc\u0219a."}
{"id": "1541186", "revid": "1784492", "url": "https://it.wikipedia.org/wiki?curid=1541186", "title": "Nogometni Klub SA\u0160K Napredak", "text": "Il Nogometni Klub SA\u0160K Napredak, meglio noto come SA\u0160K Napredak Sarajevo, o solamente SA\u0160K Napredak, \u00e8 una societ\u00e0 di calcio di Sarajevo, in Bosnia ed Erzegovina.\nStoria.\nFondato nel 2000, dalla fusione tra lo \"SA\u0160K Sarajevo\" e l\"'NK Napredak Sarajevo\", ha in realt\u00e0 una storia ben pi\u00f9 lontana.\nLo \"SA\u0160K Sarajevo\" (bosniaco \"Sarajevski amaterski \u0161portski klub\") fu fondato infatti nel 1910, ma dopo la seconda guerra mondiale le autorit\u00e0 comuniste della neonata Repubblica Federativa Popolare di Jugoslavia ne decretarono lo scioglimento, in quanto il club aveva partecipato al campionato di calcio dello Stato Indipendente di Croazia. Il club venne infine rifondato nel 1999.\nL\"'NK Napredak Sarajevo\", invece, venne fondato nel 1994 da un gruppo di appassionati croati.\nRiuniti nel 2000 nella societ\u00e0 attuale, dal 2001 il club partecipa alla seconda serie del campionato bosniaco.\nStrutture.\nLo Stadio Doglodi ospita le partite interne."}
{"id": "1541187", "revid": "287204", "url": "https://it.wikipedia.org/wiki?curid=1541187", "title": "Accademia russa", "text": ""}
{"id": "1541188", "revid": "1543377", "url": "https://it.wikipedia.org/wiki?curid=1541188", "title": "Stati per valore delle importazioni", "text": "Lista di stati del mondo ordinati per valore delle importazioni (merci introdotte da paesi stranieri). Per facilitare la comparazione sono citate anche alcune entit\u00e0 non statali, ma solamente gli stati sovrani sono classificati.\nI dati - provenienti da CIA World Factbook - sono espressi in dollari statunitensi.\nLista completa:"}
{"id": "1541189", "revid": "131358", "url": "https://it.wikipedia.org/wiki?curid=1541189", "title": "NK SA\u0160K Napredak", "text": ""}
{"id": "1541190", "revid": "110157", "url": "https://it.wikipedia.org/wiki?curid=1541190", "title": "Hrabovec nad Laborcom", "text": "Hrabovec nad Laborcom (in ungherese \"Izbugyarab\u00f3c\", in tedesco \"Hrabowitz\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nHrabovec viene citato per la prima volta nel 1463 (con il nome di \"Harb\"). All'epoca era un feudo della potente famiglia locale dei conti Izbugyay. Nel XIX secolo pass\u00f2 ai Dessewffy. Nel 1944 le truppe naziste bruciarono il villaggio in rappresaglia contro gli attentati delle bande partigiane locali. "}
{"id": "1541191", "revid": "131358", "url": "https://it.wikipedia.org/wiki?curid=1541191", "title": "SA\u0160K Sarajevo", "text": ""}
{"id": "1541192", "revid": "767487", "url": "https://it.wikipedia.org/wiki?curid=1541192", "title": "Brusturi (Neam\u021b)", "text": "Brusturi \u00e8 un comune della Romania di 3.819 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Brusturi, Gro\u0219i, Poiana, T\u00e2rzia.\nNel 2004 si sono staccati dal comune di Brusturi i villaggi di Dr\u0103g\u0103ne\u0219ti, Or\u021b\u0103\u0219ti, R\u00e2\u0219ca e \u0218oim\u0103re\u0219ti, andati a formare il comune di Dr\u0103g\u0103ne\u0219ti."}
{"id": "1541203", "revid": "767487", "url": "https://it.wikipedia.org/wiki?curid=1541203", "title": "Hrubov", "text": "Hrubov (in ungherese \"Rub\u00f3\", in tedesco \"Rubau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nHrabovec viene citato per la prima volta nel 1478 quale possedimento della Signoria di Humenn\u00e9. Nel XIX secolo pass\u00f2 ai Szirmay, nobili provenienti dall'attuale Voivodina. Nel 1944 le truppe naziste per rappresaglia bruciarono il villaggio, i cui abitanti davano un consistente appoggio alle bande partigiane. "}
{"id": "1541206", "revid": "767487", "url": "https://it.wikipedia.org/wiki?curid=1541206", "title": "C\u00e2nde\u0219ti (Neam\u021b)", "text": "C\u00e2nde\u0219ti \u00e8 un comune della Romania di 4.273 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 6 villaggi: B\u0103rc\u0103ne\u0219ti, C\u00e2nde\u0219ti, Dragova, P\u0103dureni, \u021a\u00e2rdenii Mici, V\u0103duvele."}
{"id": "1541207", "revid": "124299067", "url": "https://it.wikipedia.org/wiki?curid=1541207", "title": "Zoanno", "text": "Zoanno (\"Su\u00e0n\" in dialetto locale) \u00e8 una frazione del comune di Ponte di Legno, in alta Val Camonica, provincia di Brescia.\nGeografia fisica.\nIl paese sorge sulla riva destra del torrente Frigidolfo in posizione dominante su Ponte di Legno, ad una settantina di metri d'altezza rispetto al fondovalle, ed \u00e8 orientato verso est.\nA nord-est la valle \u00e8 chiusa dai monti Caione e Graole, mentre ad est si innalzano le vette della Bleis, di Cima le Sorti e il Dosso di C\u00f2 de M\u00f2rt, da cui originano la Val del Cal\u00f2, la Val Mes\u00e0na e Val de S\u00e8s; il paese stesso si trova sui fianchi di Cima Bleis di Somalbosco, e, grazie al dosso di Vescasa, \u00e8 riparato rispetto alle correnti d'aria del Tonale mentre \u00e8 esposto ai venti freddi del Gavia, che in inverno danno luogo a bufere di neve, dette \"bulf\u00ec\" in dialetto locale.\nStoria.\nNonostante la tradizione affermi che l'abitato risalga all'epoca romana, non esistono testimonianze a proposito. Secondo gli storici locali, bisogna aspettare fino al 1526 perch\u00e9 l'abitato venga citato in un documento; il 14 agosto di quell'anno infatti il \"Capitanio di Valle\" Andrea Del Duca riferiva al Senato della Serenissima di aver provveduto a far costruire, come ordinato dall'Orsini, una torre d'osservazione a Zoanno presso Ponte di Legno.\nToponimo.\nSecondo Gregorio Brunelli il nome deriverebbe da \"*suan\", che \u00e8 la variante dialettale camuna del nome del patrono del paese, San Giovanni.\nIl dalignese Bonifacio Favallini, nella sua opera \"Camunni\" del 1886, \u00e8 contrario a questa ipotesi in quanto trova che la pronuncia tra \"*suan\" e \"*zuan\" sia troppo difforme, e propone invece che il nome Zoanno derivi dal celtico SU-AN, ovvero terra sopra, abitato superiore; ipotesi che troverebbe conferma nella collocazione geografica del paese.\nArchitetture religiose.\nLe chiese di Zoanno sono:\nSociet\u00e0.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Zoanno \u00e8 \"G\u00f2s\"."}
{"id": "1541209", "revid": "118125943", "url": "https://it.wikipedia.org/wiki?curid=1541209", "title": "Ivan Ivanovi\u010d \u0160uvalov", "text": "Sotto la sua direzione furono fondate l'Universit\u00e0 di Mosca e l'Accademia Russa di Belle Arti.\nBiografia.\nIvan \u0160uvalov nacque l'1 (12) novembre 1727 a Mosca, in una famiglia nobile, ma non ricca. Ricevette educazione privata. \nGrazie alla protezione dei due cugini, Aleksander e P\u00ebtr Ivanovi\u010d \u0160uvalov, che parteciparono alla rivolta nobiliare del 1741, Ivan \u0160uvalov si present\u00f2 alle porte dell'imperatore. Nel 1742 inizi\u00f2 la carriera di corte come paggio. Nel 1749 ottenne l'incarico di cameriere. Presto divenne il favorito dell'imperatrice Elisabetta Petrovna.\nNel decennio 1750-60 \u0160uvalov ebbe una notevole influenza sulla politica interna ed estera della Russia, contribuiva allo sviluppo dell'arte e della cultura russa, offriva protezione a studiosi, scrittori e pittori. Tra l'altro sosteneva molte iniziative Michail Lomonosov. Sotto il suo patrocinio nel 1755 fu fondata l'Universit\u00e0 di mosca (e divenne il suo primo rettore) e nel 1757 fu istituita l'Accademia Russa di Belle Arti (\u0160uvalov ne fu presidente fino al 1763).\nDopo l'incoronazione di Caterina II a imperatrice, il conte \u0160uvalov ebbe il periodo di maggior splendore. Dal 1763 al 1777 soggiorn\u00f2 all'estero, (ufficialmente in ferie \"per malattia\"), dove svolse una serie di incarichi, diplomatici e non, per il governo russo. Si occup\u00f2 anche, di passaggio, di collezionare opere d'arte. Infine don\u00f2 la propria collezione all'Accademia Russa di Belle Arti e all'Ermitage. Tornato in Russia non prese parte attiva alla vita politica.\nFu membro della massoneria. \nMor\u00ec il 14 novembre 1797 a San Pietroburgo."}
{"id": "1541211", "revid": "767487", "url": "https://it.wikipedia.org/wiki?curid=1541211", "title": "Ceahl\u0103u", "text": "Ceahl\u0103u \u00e8 un comune della Romania di 2.488 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Bistricioara, Ceahl\u0103u, P\u00e2r\u00e2ul Mare."}
{"id": "1541213", "revid": "287204", "url": "https://it.wikipedia.org/wiki?curid=1541213", "title": "Ceahlau", "text": ""}
{"id": "1541215", "revid": "28592", "url": "https://it.wikipedia.org/wiki?curid=1541215", "title": "Ivan \u0160uvalov", "text": ""}
{"id": "1541216", "revid": "287204", "url": "https://it.wikipedia.org/wiki?curid=1541216", "title": "Salvatore Greco (politico)", "text": "Biografia.\nFiglio dell'ex senatore Mario Greco e nipote dell'ex deputato e presidente della Lega Calcio Antonio Matarrese, nel 2000 fu eletto al Consiglio regionale della Puglia, .\nNel 2006 fu eletto deputato con l'UDC, tra i pi\u00f9 giovani della XV legislatura. Ha fatto parte della X Commissione dell'assemblea di Montecitorio (Attivit\u00e0 produttive, commercio e turismo) nonch\u00e9 della Commissione bicamerale per le questioni regionali. Ha presentato una proposta di legge per la costituzione in zona franca della regione lucana Val d'Agri-Sauro-Camastra.\nGi\u00e0 segretario provinciale di Bari dell'UDC, dal 2009 \u00e8 coordinatore regionale del movimento politico \"La Puglia prima di tutto\", vicino al Popolo della Libert\u00e0; nelle liste di tale movimento \u00e8 stato eletto consigliere regionale pugliese nel 2010.\nIl 20 maggio 2013 il Tribunale di Bari ha assolto \u00abperch\u00e9 il fatto non sussiste\u00bb il consigliere regionale pugliese ed ex deputato Tato Greco, coordinatore pugliese de \u00abLa Puglia Prima di Tutto\u00bb, per il quale la procura di Bari aveva chiesto la condanna a 2 anni e 8 mesi di reclusione nell'ambito di un processo sulla gestione della sanit\u00e0 in Puglia."}
{"id": "1541217", "revid": "212348", "url": "https://it.wikipedia.org/wiki?curid=1541217", "title": "Belacqua", "text": "Belacqua \u00e8 un personaggio, probabilmente di origine fiorentina, incontrato da Dante Alighieri nel quarto canto del Purgatorio, e quindi morto sicuramente prima del 1300.\nEgli, macchiatosi di negligenza per aver rimandato il proprio pentimento fino in punto di morte, attende nell'Antipurgatorio il momento in cui gli verr\u00e0 concesso di accedere all'espiazione. Perch\u00e9 ci\u00f2 avvenga dovranno passare tanti anni quanti quelli della sua vita, a meno che le preghiere rivolte a Dio per la sua anima, nascendo da un cuore pio, non riescano ad accorciare la sua pena.\nDalla lettura di alcuni documenti a disposizione dei filologi, sembra che, durante gli anni passati all'universit\u00e0 di Bologna, il soprannome di Giovanni Pascoli all'interno della cerchia dei suoi amici fosse proprio \"Belacqua\"; non sar\u00e0 un caso quindi che secondo il Pascoli (nei suoi \"Scritti danteschi\") il \"principio morale unificatore\" della Commedia sia l'accidia.\nNella Commedia.\nNell'opera, Dante non ne cita n\u00e9 il lavoro n\u00e9 i particolari della sua vita; si dice tuttavia felice di vederlo salvo dall'Inferno e gli rimprovera quasi scherzosamente di ritrovarlo pigro nell'aldil\u00e0 tale e quale l'aveva lasciato in vita. Da ci\u00f2 possiamo dedurre di trovarci di fronte sicuramente a un amico fiorentino suo contemporaneo, con ogni evidenza non particolarmente in vista nella vita cittadina.\nAltre fonti.\nL'Anonimo Fiorentino lo identifica come un certo Duccio di Bonavia, liutaio ben noto per la sua proverbiale indolenza (dalla quale i concittadini trassero il suo soprannome). Sembra che Dante frequentasse la sua bottega e che amasse scherzare con lui sul suo difetto; viene citato un episodio in cui, di fronte all'ennesima frecciatina, Belacqua avrebbe risposto di non fare altro che applicare l'insegnamento di Aristotele: l'anima diventa pi\u00f9 sapiente, se si sta seduti a riposo. Dante allora si disse certo che sulla faccia della terra mai visse uomo pi\u00f9 saggio di lui.\nIl clima di bonaria ironia da bottega cittadina sembra infatti ritrovarsi anche nel canto, in cui Belacqua con arguzia \"sgonfia\" la tensione idealistica dei viandanti (e specialmente di Virgilio) verso la vetta del Monte, avvisandoli di badare comunque a non stancarsi troppo. Il suo personaggio resta, all'interno della \"Commedia\", come uno dei pi\u00f9 inconsueti e, in fin dei conti (pur non rappresentando certo solamente una \"macchietta\"), anche dei pi\u00f9 spiritosi."}
{"id": "1541219", "revid": "167080", "url": "https://it.wikipedia.org/wiki?curid=1541219", "title": "Deit\u00e0 ctonia", "text": ""}
{"id": "1541225", "revid": "767487", "url": "https://it.wikipedia.org/wiki?curid=1541225", "title": "Cordun", "text": "Cordun \u00e8 un comune della Romania di 7.558 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Cordun, Pilde\u0219ti, Simione\u0219ti."}
{"id": "1541235", "revid": "6923", "url": "https://it.wikipedia.org/wiki?curid=1541235", "title": "Responsabilit\u00e0 giuridica", "text": "La responsabilit\u00e0 giuridica consiste nell'obbligo ed obbligazioni che si riconnettono per il compimento di atti da parte di singoli cittadini, enti, pubbliche amministrazioni. In sostanza ogni soggetto giuridico \u00e8 giuridicamente responsabile.\nTipologia.\nLa responsabilit\u00e0 giuridica pu\u00f2 essere:\nLe istituzioni in quanto tali sono responsabili sia civilmente che amministrativamente, mentre non potevano essere responsabili penalmente, precedentemente all'entrata in vigore del d.lgs 8 giugno 2001 n. 231.\nCaratteristiche generali.\nLa responsabilit\u00e0 penale \u00e8, infatti, una responsabilit\u00e0 di tipo personale, cio\u00e8 si pu\u00f2 essere penalmente responsabili solo per fatti propri. In tal caso, quindi, risponderanno penalmente solo i singoli impiegati preposti ad uffici pubblici e non l'ente in quanto tale, nei cui confronti pu\u00f2 in ogni caso residuare una responsabilit\u00e0 civile.\nLa responsabilit\u00e0 amministrativa si riconnette al compimento di un atto punito con una sanzione amministrativa, in genere meno grave della responsabilit\u00e0 penale. Sono punibili amministrativamente solo le persone fisiche, laddove le persone giuridiche e gli enti privi di personalit\u00e0 hanno solo un'obbligazione solidale.\nLa responsabilit\u00e0 contabile discende dal maneggio di pubblico denaro. Essa \u00e8 sottoposta al controllo della corte dei conti e pu\u00f2 riguardare qualunque persona fisica.\nLa responsabilit\u00e0 disciplinare riguarda i comportamenti che si hanno nell'ambito di un lavoro od una professione. Essa \u00e8 comminata, seguendo la legge o i contratti collettivi di lavoro ed ha conseguenze che sono differenti dalle altre responsabilit\u00e0."}
{"id": "1541238", "revid": "767487", "url": "https://it.wikipedia.org/wiki?curid=1541238", "title": "Costi\u0219a", "text": "Costi\u0219a \u00e8 un comune della Romania di 3.697 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: Costi\u0219a, Dorne\u0219ti, Frunzeni, M\u0103noaia."}
{"id": "1541239", "revid": "287204", "url": "https://it.wikipedia.org/wiki?curid=1541239", "title": "Costisa", "text": ""}
{"id": "1541243", "revid": "200568", "url": "https://it.wikipedia.org/wiki?curid=1541243", "title": "Funzione aldeidica", "text": ""}
{"id": "1541244", "revid": "117931157", "url": "https://it.wikipedia.org/wiki?curid=1541244", "title": "Jean-Baptiste Michel Vallin de La Mothe", "text": "Fu coautore del progetto per l'Accademia Russa di Belle Arti e del Palazzo d'Inverno a San Pietroburgo."}
{"id": "1541246", "revid": "1781667", "url": "https://it.wikipedia.org/wiki?curid=1541246", "title": "Bo\u013ekovce", "text": "Bo\u013ekovce (in ungherese \"Ipolybolyk\", in tedesco \"Bollick\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima nel 1255 con il nome \"Bolk\". Nel 1481, con il nome di \"Bolyk\", venne annesso dalla Signoria di Div\u00edn. Nel XVI secolo venne occupato dai Turchi. Successivamente pass\u00f2 ai nobili Szilassy e Zachar. Dal 1938 al 1944 venne annesso all'Ungheria."}
{"id": "1541247", "revid": "200568", "url": "https://it.wikipedia.org/wiki?curid=1541247", "title": "Funzione chetonica", "text": ""}
{"id": "1541248", "revid": "144796", "url": "https://it.wikipedia.org/wiki?curid=1541248", "title": "Adamo di Schwarzenberg", "text": "Schwarzenberg nacque a Gimborn, nella Contea di Mark. Egli era figlio del conte Adolfo di Schwarzenberg. Sua madre fu la nobile Margherita Wolff von Metternich.\nNel 1600 Schwarzenberg eredit\u00f2 i titoli e la signoria dal padre, che era morto combattendo contro l'Impero ottomano. Nel 1609, egli support\u00f2 l'elettore Giovanni Sigismondo di Brandeburgo nelle sue pretese sulle contee di J\u00fclich e di Cleves.\nSchwarzenberg spos\u00f2 la nobile Margherita Hartard von Pallant nel 1613, ma sua moglie mor\u00ec dopo soli due anni di matrimonio, dando alla luce il suo secondo figlio, Giovanni Adolfo. Successivamente Adamo si rispos\u00f2 ed entr\u00f2 a far parte dello Johanniterorden, divenendo gran maestro nel 1625, il primo dell'ordine a non appartenere alla casata degli Hohenzollern del Brandeburgo.\nNegli anni seguenti, Schwarzenberg divenne membro del consiglio privato del Brandeburgo, dove ottenne presto una posizione prominente, riguardo specialmente ai territori della Prussia e del Reno. Egli si prodig\u00f2 anche a Bergisches per assicurare l'elevazione del suo possedimento di Gimborn a \"reichsunmittelbar\", Signoria di Gimborn-Neustadt. Schwarzenberg raggiunse il culmine del proprio potere durante il regno dell'Elettore Giorgio Guglielmo. Sebbene il Margraviato di Brandeburgo fosse essenzialmente luterano ed il principe regnante fosse calvinista, il cattolico Schwarzenburg richiam\u00f2 pi\u00f9 volte gli interessi imperiali della casa d'Austria.\nGiorgio Guglielmo persegu\u00ec una politica di neutralit\u00e0 del Brandeburgo durante la guerra dei trent'anni. Le tendenze filo-imperiali di Schwarzenberg si scontrarono presto con la fazione protestante del consiglio privato e in particolare con Levin von Knesebeck e Samuel von Winterfeld. Schwarzenberg ebbe successo nel far espellere Winterfeld nel 1626 quando la causa imperiale ebbe un maggiore peso. Quando anche gli svedesi vennero coinvolti nel conflitto, il cancelliere calvinista Sigismund von G\u00f6tzen ottenne il controllo delle forze e Schwarzenberg si ritir\u00f2 a Cleves nel 1630. Quando la causa imperiale riemerse nel 1634\u22125, Schwarzenberg ritorn\u00f2 a Berlino. Egli voleva sollevare l'esercito del Brandeburgo, composto da 26.000 per espellere le forze svedesi e rafforzare il potere di Giorgio Guglielmo nella Pomerania, ma fu in grado di raccogliere solamente 11.000 soldati indisciplinati e l'operazione fall\u00ec miseramente.\nDopo che Giorgio Guglielmo si era recato a K\u00f6nigsberg nel Ducato di Prussia nel 1638, Schwarzenberg divenne il dittatore formale del Brandeburgo dal 1638\u221240. La scarsit\u00e0 delle finanze statali impiegate nella guerra, Schwarzenberg impose nuove tasse, e restrinse i poteri delle province, e sospese il concilio privato in forza di un concilio di guerra. Anche se Schwarzenberg aveva inizialmente sostenuto una certa neutralit\u00e0 dello stato nella guerra, all'inizio dello scontro port\u00f2 lo stato in guerra nella difesa dei propri diritti. Egli venne visto come un traditore e una spia dell'Austria, approfittando delle sofferenze di guerra subite del Brandenburg. Alcuni hanno notato che le truppe mercenarie che egli assold\u00f2 per alcuni scontri erano prevalentemente svedesi.\nQuando Federico Guglielmo ascese al trono del Brandeburgo nel 1640, egli riprese duramente le redini del governo ed inizi\u00f2 a diminuire drasticamente i poteri di Schwarzenberg, assumendo egli stesso ogni potere in salvaguardia dello stato. Federico Guglielmo non si fidava di Schwarzenberg, in quanto riteneva che il ministro avesse tentato di avvelenarlo nel 1638 quando il principe si trovava momentaneamente malato.\nSchwarzenberg mor\u00ec inaspettatamente nel 1641. Cuno von Uechtritz-Steinkirch disegn\u00f2 in suo onore un busto per la Siegesallee di Berlino; un altro suo busto, assieme a quello del Colonnello Konrad von Burgsdorff, figura ancora oggi nel monumento all'Elettore Giorgio Guglielmo nella capitale tedesca. Il memoriale venne inaugurato il 23 dicembre 1899."}
{"id": "1541249", "revid": "767487", "url": "https://it.wikipedia.org/wiki?curid=1541249", "title": "Cr\u0103c\u0103oani", "text": "Cr\u0103c\u0103oani \u00e8 un comune della Romania di 4.599 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Crac\u0103ul Negru, Cr\u0103c\u0103oani, Magazia, Mitocu B\u0103lan, Poiana Cr\u0103c\u0103oani."}
{"id": "1541250", "revid": "287204", "url": "https://it.wikipedia.org/wiki?curid=1541250", "title": "Cracaoani", "text": ""}
{"id": "1541251", "revid": "83531", "url": "https://it.wikipedia.org/wiki?curid=1541251", "title": "Associazione Sportiva Varese 1910 2007-2008", "text": "Questa voce raccoglie le informazioni riguardanti l'Associazione Sportiva Varese 1910 nelle competizioni ufficiali della stagione 2007-2008.\nOrganigramma societario.\nArea direttiva\nArea tecnica\nArea sanitaria\nGiovanili.\nOrganigramma societario.\nArea direttiva\nScuola Calcio\nProgetto Bimbo"}
{"id": "1541252", "revid": "536159", "url": "https://it.wikipedia.org/wiki?curid=1541252", "title": "Spina 2", "text": ""}
{"id": "1541253", "revid": "729019", "url": "https://it.wikipedia.org/wiki?curid=1541253", "title": "Ipersostentatore a scorrimento", "text": "Gli ipersostentatori a scorrimento, o Fowler flap, sono un particolare tipo di ipersostentatori, .\nDurante la prima parte della loro estensione essi scorrono all'indietro, andando a determinare un considerevole aumento della superficie alare, e quindi della portanza, a fronte di un trascurabile aumento di resistenza (assetto particolarmente adatto per il decollo). Successivamente, oltre a scorrere all'indietro, essi deflettono aumentando cos\u00ec la curvatura del profilo alare e contemporaneamente aprono una fessura che consente il passaggio di un notevole flusso aerodinamico dal ventre al dorso dell'ala.\nL'effetto combinato di aumento di superficie, aumento della curvatura del profilo e di energia allo strato limite pu\u00f2 generare un aumento del \"Cl\" (coefficiente di portanza) massimo anche del 100%. A causa dei complicati sistemi di attuazione meccanica e degli elevati costi di realizzazione i Fowler flap trovano applicazione solo sugli aerei di grandi dimensioni."}
{"id": "1541256", "revid": "14123308", "url": "https://it.wikipedia.org/wiki?curid=1541256", "title": "Chiesa di San Biagino", "text": ""}
{"id": "1541257", "revid": "287204", "url": "https://it.wikipedia.org/wiki?curid=1541257", "title": "Aleksandr Filippovi\u010d Kokorinov", "text": "Fu coautore del progetto per l'Accademia Russa di Belle Arti a San Pietroburgo."}
{"id": "1541261", "revid": "1573940", "url": "https://it.wikipedia.org/wiki?curid=1541261", "title": "Chiesa di Sant'Eligio dei Chiavettieri", "text": " \nLa chiesa di Sant'Eligio dei Chiavettieri (gi\u00e0 chiesa di Santa Maria ad Ercole) \u00e8 una chiesa monumentale di Napoli, ubicata tra via Cesare Sersale e vicoletto Chiavettieri al Pendino. L'edificio \u00e8 chiuso al culto da diversi decenni.\nStoria e descrizione.\nLa chiesa sorse durante la dominazione sveva. Tuttavia \u00e8 incerta l'origine della sua prima denominazione: Carlo Celano suggerisce che deriva dal fatto che la chiesa sorse dove in epoca romana insisteva il tempio di Ercole, testimoniato dalla presenza di alcune grosse colonne in zona. Alcuni storici, tra cui Francesco Ceva Grimaldi, invece sostengono che fu fondata dalla famiglia d'Ercole, molto potente nel periodo normanno-svevo e che aveva possedimenti nella strada. \nAlla fine del XV secolo la chiesa venne ceduta alla corporazione degli spadari e poi alla confraternita dei chiavettieri (fabbricanti di chiavi) che la intestarono a Sant'Eligio, la ridecorarono e l'arricchirono di opere d'arte; nel 1624 divenne la sede della \"Congregazione del Salvatore e di Santa Maria Materdei\", i cui membri restaurarono nuovamente l'edificio dotandolo di una veste settecentesca.\nNon fu interessata dalle demolizioni che investirono la zona durante il periodo del Risanamento, ma ebbe soltanto un restauro nel 1913 e fu inglobata in un palazzo liberty di tre piani.\nDi notevole interesse architettonico \u00e8 la statua del \"Redentore\" sulla facciata. L'interno presenta decorazioni barocche e una piccola cupola."}
{"id": "1541264", "revid": "339392", "url": "https://it.wikipedia.org/wiki?curid=1541264", "title": "Kokorinov", "text": ""}
{"id": "1541269", "revid": "1745361", "url": "https://it.wikipedia.org/wiki?curid=1541269", "title": "Robigalia", "text": "I Robigalia erano una festivit\u00e0 romana, tenuta in onore del dio Robigo.\nDescrizione.\nOvidio descrive nel quarto libro dei \"Fasti\" la cerimonia dei Robigalia: una processione di persone tutte vestite di bianco, guidate dal flamine quirinale, si dirige al bosco sacro del dio al quinto miglio della via Clodia\n(l'attuale sesto miglio della via Cassia) e qui il flamine sacrifica una cagna e una pecora bidente (cio\u00e8 di due anni). Poi si svolgevano anche gare di corsa. Si \u00e8 supposto che a causa del cambiamento di genere della divinit\u00e0 sia cambiato anche il genere delle vittime, per cui in origine dovevano essere sacrificati un cane e un montone.\nIl motivo del sacrificio canino \u00e8 spiegato dallo stesso flamine a Ovidio: quando la \"Stella del Cane\" (cio\u00e8 Sirio) appare in cielo inizia la stagione calda (canicola) e c'\u00e8 il pericolo che le messi maturino troppo presto; per scongiurare questo pericolo viene sacrificato un cane (o cagna) in analogia al nome della costellazione. In realt\u00e0 \u00e8 probabile che il cane fosse sacrificato in quanto animale legato a divinit\u00e0 infere come Robigo."}
{"id": "1541270", "revid": "167080", "url": "https://it.wikipedia.org/wiki?curid=1541270", "title": "Psicopompa", "text": ""}
{"id": "1541271", "revid": "3115", "url": "https://it.wikipedia.org/wiki?curid=1541271", "title": "Budin\u00e1", "text": "Budin\u00e1 (in ungherese \"Budasz\u00e1ll\u00e1s\", in tedesco \"Budenbichl\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima nel 1393 (\"Brtolehutaya\"). All'epoca apparteneva dalla Signoria di Div\u00edn. Dal 1554 al 1595 venne occupato dai Turchi. Nel 1944 24 suoi abitanti vennero uccisi dai collaborazionisti filonazisti."}
{"id": "1541289", "revid": "125789108", "url": "https://it.wikipedia.org/wiki?curid=1541289", "title": "Classificazione degli stadi UEFA", "text": "La classificazione degli stadi UEFA \u00e8 un metodo di classificazione degli stadi calcistici europei usato dalla UEFA, che d\u00e0 agli impianti un vario livello di giudizio a seconda delle loro caratteristiche.\nClassificazione.\nGli stadi vengono suddivisi in quattro categorie, numerate da 1 a 4 in ordine crescente di qualit\u00e0. La categoria 4 in precedenza era denominata Elite ed ha sostituito nel 2006 le precedenti classificazioni a 4 e 5 stelle. Le finali dei campionati europei di calcio per nazionali e delle due pi\u00f9 importanti competizioni UEFA per club, la UEFA Champions League e la UEFA Europa League, possono essere ospitate solamente negli stadi di categoria 4; inoltre, stando alle dichiarazioni dell'ex presidente UEFA Michel Platini, per le finali di UEFA Champions League si cercano di scegliere impianti con una capacit\u00e0 di almeno spettatori, per ridurre il rischio di problemi di sicurezza."}
{"id": "1541292", "revid": "1564499", "url": "https://it.wikipedia.org/wiki?curid=1541292", "title": "Branico", "text": "Branico (\"Bran\u00ecch\" in dialetto bergamasco) \u00e8 una frazione del comune di Costa Volpino, nella bassa Val Camonica, provincia di Bergamo.\nGeografia fisica.\nTerritorio.\n\u00c8 posto ad un'altezza di circa 350\u00a0m.s.l.m. e recentemente \u00e8 stato interessato da un buon incremento della popolazione a seguito di un notevole sviluppo edilizio della zona pi\u00f9 a valle della localit\u00e0, al confine con la frazione di Corti.\nClima.\nData la presenza del Lago d'Iseo la \"Costa\" e quindi anche Branico risulta avere un clima temperato. Le precipitazioni medie annue si aggirano attorno ai 1200\u00a0mm. I venti sono caratterizzati dall'alternarsi di una corrente diurna detta, in dialetto bergamasco, l\"'Ora del l\u00e0c\", e di una notturna detta \"ol V\u00e8t\", le quali scorrono in senso opposto.\nStoria.\nNel passato \u00e8 stato sede del comune, poi spostato nella frazione di Corti.\nBranico ha dato i natali a Bortolo Pezzutti, ragazzo diciottenne che, nel 1944, non volle togliersi un fazzoletto rosso che portava al collo e per questo deportato nel campo di concentramento di Bolzano come dissidente politico dai nazi-fascisti. Torturato per 3 giorni fu infine ucciso con una pugnalata al petto la notte di pasqua del 1945.\nToponimo.\nIl nome secondo la tradizione trae origine da un antico abitante della zona, tale \"Branius\", a cui \u00e8 stato aggiunto il suffico \"-ico\" di probabile derivazione celtica.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli indicanti i tratti caratteristici di una comunit\u00e0. Quello che contraddistingue gli abitanti di Branico \u00e8 \"sci\u00f2ri\" (ricchi)."}
{"id": "1541295", "revid": "1833487", "url": "https://it.wikipedia.org/wiki?curid=1541295", "title": "Ceratello", "text": "Ceratello (\"Serad\u00e8l\" in dialetto bergamasco) \u00e8 una frazione del comune di Costa Volpino, in bassa Val Camonica, provincia di Bergamo.\nGeografia fisica.\nTerritorio.\nPosto in una posizione dominante, svetta su tutte le altre frazioni, dall'alto dei suoi 813 m s.l.m. Questa sua collocazione le permette di basare parte della propria economia sul turismo. L'abitato \u00e8 sorto nei secoli in una zona ricca di piccole sorgenti d'acqua provenienti dai prati soprastanti.\nToponimo.\nSecondo il Campagnoni il nome deriva dal termine latino \"Cerrus\", il cerro, pianta simile alla quercia\nStoria.\nIl centro abitato \u00e8 sorto fin dall'antichit\u00e0 su un promontorio fra le localit\u00e0 \"Qu\u00e0der\" e \"Dossello\".\nNel luogo dove ora sorge la parrocchiale di San Giorgio era presente un piccolo castello, di cui si sono oramai perse le tracce, risalente al periodo medievale. La sua storia \u00e8 fortemente legata a quella del pi\u00f9 importante Castello di Volpino, che sorgeva nell'omonima frazione di Costa Volpino e a quella del Castello di Qualino, posto poco pi\u00f9 a valle.\nIl Campagnoni racconta, con qualche dubbio storiografico, che nel 1706 qui sarebbe stata combattuta una battaglia fra francesi e austriaci. Questa battaglia sarebbe all'origine del nome della localit\u00e0 \"Stramazzano\", nella quale circa 1000 soldati francesi, sempre secondo questo racconto leggendario, \"stramazzarono\" al suolo.\nIl 15 gennaio 1738 ottiene l'indipendenza dalla parrocchia di Qualino ottenendo il permesso di istituire una propria parrocchia, dedicata a San Giorgio Martire.\nNel 1896, grazie al grande impegno del parroco don Bartolomeo Pacchiani, viene realizzato un acquedotto che da allora rifornisce di acqua potabile il paese.\nNel 1938 viene realizzata una chiesa dedicata ai caduti in centro al paese; questa viene ristrutturata nel 1975.\nDurante la seconda guerra mondiale il paese, data la presenza di molte localit\u00e0 isolate e strategiche, \u00e8 usato come rifugio e appoggio dalle bande partigiane.\nNel 2016 \u00e8 stata realizzata una strada carrozzabile che unisce l'abitato a Bossico.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quelli che contraddistinguono gli abitanti di Ceratello \u00e8 \"sbirr\", ovvero \"svelti\", \"furbi\", e \"stre\u00f9\", \"stregoni\", capaci di indovinare cambiamenti meteorologici e raccontatori di storie oscure e di fantasmi.\nCuriosit\u00e0.\nL'insieme degli edifici della frazione di Ceratello visti dall'alto assume una forma a stivale, del tutto simile a quella della penisola italiana. Per questo motivo la frazione \u00e8 anche soprannominata \"Italia in miniatura\".\nInfrastrutture e trasporti.\nCeratello fino a qualche decennio fa era accessibile solo attraverso una mulattiera che risaliva dalla Costa. Nella prima met\u00e0 del '900 viene realizzata una strada panoramica che raggiunge la frazione dopo 8 km di tornanti.\nDal 2016 Ceratello \u00e8 collegata con Bossico grazie ad una strada carrozzabile."}
{"id": "1541301", "revid": "339392", "url": "https://it.wikipedia.org/wiki?curid=1541301", "title": "Ranking UEFA", "text": ""}
{"id": "1541307", "revid": "2218826", "url": "https://it.wikipedia.org/wiki?curid=1541307", "title": "Palazzo Manni", "text": "Palazzo Manni \u00e8 un edificio storico di Pistoia. Costruito dai Conti Manni nel centro storico della citt\u00e0 di Pistoia. I conti Manni erano sin dal medioevo proprietari di vaste propriet\u00e0 nella zona fra Lamporecchio, Larciano e San Baronto. Nel 1400 la famiglia Manni era diventata una delle famiglie politicamente pi\u00f9 influenti e una delle maggiori contribuenti di Pistoia. Tanto da commissionare la costruzione di un complesso di quattro palazzi nel centro della citt\u00e0, che prender\u00e0 il come di Palazzo Manni.\nStoria e descrizione.\nTrattasi in realt\u00e0 di un complesso di quattro palazzi posti l'uno accanto all'altro nella via dello Spedale, oggi via Filippo Pacini, a Pistoia, tutti di propriet\u00e0 della nobile famiglia pistoiese dei conti Manni.\nIl principale si trova al centro ed \u00e8 a tre piani con un ordine di dodici finestre per piano, pi\u00f9 un'altana o verone che dalla strada non si vede. L'origine medioevale di questa costruzione \u00e8 facilmente verificabile nelle parti in cui una caduta dell'intonaco lascia trasparire una muratura a pietre a filaretto; nel Cinquecento il palazzo ha acquisito l'attuale aspetto monumentale. Sul retro vi era un bellissimo giardino all'italiana, oggi del tutto scomparso per far posto ad alcune costruzioni annesse al palazzo. Dopo i Manni \u00e8 appartenuto ai Baldinotti, ai Roti Michelozzi e attualmente \u00e8 sede di un'importante societ\u00e0 pistoiese.\nGli altri palazzi Manni.\nAccanto a quello ora descritto, verso San Pier Maggiore, vi \u00e8 un altro palazzo, sempre Manni, pi\u00f9 piccolo di dimensioni ma assai gradevole nelle proporzioni e nell'aspetto, anch'esso cinquecentesco, a tre piani; fino a pochi anni or sono si poteva ancora rilevare nell'architrave del portale lo stemma Manni scolpito in pietra (d'azzurro al destrocherio aperto di rosso guarnito d'argento movente dal fianco destro dello scudo indicante due stelle d'oro a otto punte poste nel capo), che oggi \u00e8 quasi del tutto scomparso a causa dei fattori atmosferici. Sulla facciata posteriore di questo palazzo situata in Borgo Bambini, vi \u00e8 tuttora ben conservato uno stemma Manni. Il palazzo \u00e8 passato in propriet\u00e0 ai Pacinotti e poi ai Melani.\nDalla parte opposta al palazzo principale, ossia verso il canto de' Manni, come era denominato l'angolo vi \u00e8 un altro palazzo Manni, anch'esso cinquecentesco, ma con probabili rifacimenti ottocenteschi della facciata, assai imponente nelle dimensioni che oggi \u00e8 frazionato in condominio\nAl di l\u00e0 del canto de' Manni, posto tra due strade, vi \u00e8 un altro palazzo Manni, comprato dal conte Jacopo Manni a met\u00e0 del settecento per farne l'abitazione del proprio nucleo familiare dopo la scomparsa del padre Niccol\u00f2 Manni e le lunghe divisioni del patrimonio che ne seguirono col fratello Giuseppe Manni. Questo palazzo con un bellissimo giardino sul retro e annessa una casa per le numerose persone di servizio, comprende in pratica un intero isolato, essendo circondato su tutti e quattro i lati da pubbliche vie. Non vi \u00e8 pi\u00f9 traccia della cappella che si trovava al piano terreno e anche questo edificio dopo alcune trasformazioni nel corso del Novecento \u00e8 stato frazionato divenendo un condominio."}
{"id": "1541308", "revid": "729019", "url": "https://it.wikipedia.org/wiki?curid=1541308", "title": "Stazione di Modica", "text": "La stazione di Modica \u00e8 un'importante stazione ferroviaria di RFI e lo scalo ferroviario della citt\u00e0 siciliana di Modica.\n\u00c8 frequentata soprattutto da viaggiatori pendolari, impiegati o studenti. Molto frequentata fino agli anni settanta ha visto ridursi il traffico viaggiatori soprattutto a causa del disinteresse delle FS, che hanno trascurato perfino la manutenzione corrente dei binari fino agli anni settanta nonostante il fatto che la stazione sia ben ubicata nel tessuto urbano della citt\u00e0. A ci\u00f2 ha fatto riscontro l'agguerrita concorrenza del trasporto pubblico su strada ed individuale che invece offre servizi e orari molto pi\u00f9 favorevoli. \u00c8 di fermata per tutti i treni provenienti sia da Caltanissetta e da Gela che da Siracusa.\nStoria.\nLa stazione venne attivata il 23 dicembre del 1891 in seguito alla costruzione della ferrovia realizzata dalla Societ\u00e0 per le Strade Ferrate della Sicilia per la connessione dei numerosi ed importanti centri abitati delle provincie di Siracusa, Ragusa e Caltanissetta della Sicilia sud-orientale a quella centrale ed ai porti, di imbarco delle merci, di Siracusa, Pozzallo e Licata.\nIl 18 giugno del 1893 con l'apertura all'esercizio della tratta ferroviaria fino a Comiso veniva collegata anche in direzione di Ragusa e Gela.\nLa stazione venne costruita alla periferia sud del centro abitato in corrispondenza di un pianoro, realizzato artificialmente, sul fianco destro dell'alveo del fiume Modica.\nCaratteristiche.\nLa stazione di Modica \u00e8 posta allo sbocco della galleria che sottopassa l'abitato sboccando nell'altra vallata del fiume Irminio in direzione di Ragusa ed insiste sulla direttrice ferroviaria Siracusa-Gela-Canicatt\u00ec per la quale un tempo era stazione capotronco ed oggi \u00e8 stazione passante.\nLa stazione venne dotata di un fascio binari abbastanza consistente, dato che era origine di treni merci e viaggiatori e origine del servizio di spinta in coda ai treni pi\u00f9 pesanti in partenza verso Ragusa, il cui percorso era elicoidale ed in forte ascesa. A tale scopo era sede di Deposito Locomotive attiguo, piattaforma girevole da 18,5\u00a0m, rifornitori di carbone ed acqua per le locomotive a vapore e servizi di officine e manutenzione.\nServizi.\nLa stazione dispone di:"}
{"id": "1541313", "revid": "112941450", "url": "https://it.wikipedia.org/wiki?curid=1541313", "title": "Flaccanico", "text": "Flaccanico (\"Flacan\u00ecch\" in dialetto bergamasco) \u00e8 una frazione del comune di Costa Volpino, in bassa Val Camonica, provincia di Bergamo.\nGeografia fisica.\nLa frazione di Flaccanico \u00e8 la pi\u00f9 piccola fra le sette frazioni di Costa Volpino. Sorge a 631 m s.m.l. a monte rispetto alla frazione di Qualino e a valle rispetto alla frazione di Ceratello.\nOrigini del nome.\nFlaccanico presenta probabilmente un'origine risalente all'epoca romana. Tuttavia il nome secondo la tradizione deriva da \"Flaccanius\", un antico abitante della zona, a cui \u00e8 stata aggiunta la tipica desinenza celtica \"-ico\", presente anche nel toponimo della frazione di Branico. .\nStoria.\nIn tempi recenti sono state ritrovate a Flaccanico, alcune incisioni di coppelle, una delle espressioni rupestri pi\u00f9 antiche che testimonia la presenza di un popolo il quale, seguendo il progressivo arretramento del ghiacciaio della Valcamonica, colonizza progressivamente nei secoli la valle, sviluppando la civilt\u00e0 camuna.\nLa frazione \u00e8 storicamente legata a Qualino, da cui ha sempre dipeso sia per quanto riguarda l'amministrazione comunale sia per quanto riguarda la parrocchia. Tuttavia fin dal XVII secolo i capifamiglia hanno avuto il diritto di eleggere un proprio cappellano.\nDa sempre abitata da pastori ed agricoltori, ha recentemente subito un certo spopolamento, indotto anche dal trasferimento delle attivit\u00e0 commerciali nella parte bassa del territorio comunale.\nPopolazione.\nLa frazione di Flaccanico conta poco pi\u00f9 di 50 abitanti. Negli ultimi anni ha subito un certo spopolamento a causa del trasferimento delle attivit\u00e0 commerciali nelle frazioni pi\u00f9 a valle e oggi la popolazione \u00e8 composta principalmente da anziani."}
{"id": "1541315", "revid": "123462243", "url": "https://it.wikipedia.org/wiki?curid=1541315", "title": "Tokimeki Memorial", "text": " \u00e8 una popolare serie di simulatori di appuntamenti della Konami. Consiste di 6 videogiochi principali e numerose espansioni e spin-off. Spesso i fans utilizzano la contrazione \"TokiMemo\", per riferirsi alla serie.\nIl gameplay in Tokimeki Memorial \u00e8 concentrato sugli appuntamenti e il raggiungimento di alcune caratteristiche del proprio personaggio. Il videogiocatore deve organizzare il proprio tempo a disposizione fra l'organizzazione di appuntamenti e lo sviluppo delle proprie abilit\u00e0 scolastiche e sportive (con l'obiettivo a lungo termine di diventare \"migliore\" in ogni campo). Gli appuntamenti sono frequenti ma molto brevi, di solito con domande a risposte multiple, che alzeranno o abbasseranno l'opinione che il partner ha del giocatore, a seconda della risposta. Il periodo di gioco si sviluppa nel corso dei tre anni scolastici delle scuole superiori giapponesi (pi\u00f9 o meno 5-6 ore di gioco), alla fine del quel il personaggio che \u00e8 stato maggiormente colpito dal comportamento del giocatore, confesser\u00e0 i propri sentimenti. Nessuno dei giochi della serie di Tokimeki Memorial contiene elementi hentai, caratteristica comune del genere.\n\"Tokimeki Memorial Online\" nel 2006 \u00e8 stato adattato in un anime di 25 episodi dal titolo \"Tokimeki Memorial Only Love\", prodotto sempre dalla Konami e dalla Anime International Company."}
{"id": "1541318", "revid": "183976", "url": "https://it.wikipedia.org/wiki?curid=1541318", "title": "UniVdA", "text": ""}
{"id": "1541322", "revid": "287204", "url": "https://it.wikipedia.org/wiki?curid=1541322", "title": "David Hubel", "text": "Biografia.\nLa sua carriera inizia nel 1952 come assistente presso il Neurobiological Institute di Montreal. Nel 1954 diventa ricercatore e poi docente presso la Johns Hopkins University Medical School di Baltimora e successivamente eserciter\u00e0 alla John Franklin Enders University di Harvard a Baltimora dove poi ottiene la cattedra di Neurofisiologia nel 1982. Nel 1958 inizia la sua fruttuosa collaborazione con il neurobiologo svedese Torsten Wiesel effettuando ricerche sui meccanismi neurofisiologici della visione. Particolarmente significativa fu la loro scoperta del 1963, in cui si evidenzi\u00f2 che era possibile influenzare uno sviluppo normale dei campi recettivi della retina.\nBibliografia.\nMalcom Hardy, Steve Heyes, \"Introduzione alla psicologia. Volume 7 di Campi del sapere\", Feltrinelli Editore (1983). ISBN 9788807100079"}
{"id": "1541328", "revid": "1305772", "url": "https://it.wikipedia.org/wiki?curid=1541328", "title": "Kroz", "text": "Kroz \u00e8 una serie di videogiochi creata da Scott Miller. Il suo primo episodio, \"Kingdom of Kroz\", \u00e8 anche il primo titolo ad essere pubblicato dalla Apogee Software, fondata dallo stesso Miller. Nel gioco si vestono i panni di un archeologo, armato di frusta e ispirato ad Indiana Jones, alla ricerca dell'inestimabile amuleto di Kroz, oggetto magico che si trova nel mistico regno di Kroz. Scopo del gioco \u00e8 quello di sopravvivere in intricati labirinti popolati da mostri.\nIl 20 marzo 2009 l'intera serie di \"Kroz\" \u00e8 stata pubblicata come freeware da Apogee, insieme al suo codice sorgente sotto licenza GPL.\nModalit\u00e0 di gioco.\nIl giocatore deve raccogliere delle gemme, sparse per ogni livello; se un mostro lo tocca, perde una di essa; quando il numero di gemme arriva a zero il gioco termina. Per difendersi dai mostri si possono usare delle fruste, con la quale si possono uccidere le creature o distruggere particolari muri; ogni frusta pu\u00f2 essere utilizzata una sola volta. Oltre alla frusta, si possono trovare anche dei teletrasporti, utili quando si \u00e8 circondati da nemici.\nEpisodi.\nNonostante \"Kingdom of Kroz\" sia il primo titolo ad essere realizzato, \u00e8 diventato terzo dopo l'uscita dei due successori.\nSviluppo.\nIl primo episodio, \"Kingdom of Kroz\", \u00e8 stato scritto da Scott Miller tramite Turbo Pascal 3.0, mentre le versioni successive verranno realizzate con la versione 5.0). Il codice sorgente di \"Kroz\", insieme a quelli di altri videogiochi testuali creati da Miller, era disponibile per la vendita ad un prezzo variabile fra i 190$ e i 950$ (a seconda delle versioni).\nLa serie sfrutta la modalit\u00e0 testuale dei sistemi MS-DOS, utilizzando i vari ?caratteri del set ASCII esteso per rappresentare una sorta di ambiente grafico, in maniera simile a \"Rogue\", gioco al quale Miller si \u00e8 ispirato sebbene non amasse particolarmente la sua casualit\u00e0."}
{"id": "1541330", "revid": "2186996", "url": "https://it.wikipedia.org/wiki?curid=1541330", "title": "Jack Haley (attore)", "text": "\u00c8 conosciuto soprattutto per aver interpretato l'uomo di latta nel film \"Il mago di Oz\" (1939).\nBiografia.\nRecit\u00f2 principalmente in commedie brillanti e in musical, al fianco di Shirley Temple e Frank Sinatra. Viene ricordato maggiormente per aver interpretato il ruolo dell'uomo di latta ne \"Il mago di Oz\" (1939), per la regia di Victor Fleming. Venne scritturato nel cast dopo il forfait di Buddy Ebsen, allergico alla polvere d'alluminio utilizzata per il trucco dell'uomo di latta. Jack Haley ricorder\u00e0 la lavorazione del film come un vero e proprio \"inferno\" a causa della scomodit\u00e0 dei costumi. \nContinu\u00f2 a recitare nei musical anche negli anni quaranta. \nNel 1921 spos\u00f2 Florence McFadden, dalla quale ebbe due figli, Jack Haley jr. (che spos\u00f2 in seguito Liza Minnelli, figlia di Judy Garland) e Gloria Haley, che scrisse in onore del padre una biografia.\nMor\u00ec nel 1979 per un infarto cardiaco, a Los Angeles, all'et\u00e0 di 81 anni."}
{"id": "1541335", "revid": "260676", "url": "https://it.wikipedia.org/wiki?curid=1541335", "title": "Stati per valore delle esportazioni", "text": "Lista di stati del mondo ordinati per valore delle esportazioni (spedizione di prodotti all'estero in cambio di moneta e merci). Per facilitare la comparazione sono citate anche alcune entit\u00e0 non statali, ma solamente gli stati sovrani sono classificati.\nPrimi 50 paesi per esportazione di merci.\nLista dei paesi con le pi\u00f9 alte esportazioni di merci. Dati della Banca mondiale."}
{"id": "1541338", "revid": "112465615", "url": "https://it.wikipedia.org/wiki?curid=1541338", "title": "Bert Lahr", "text": "Noto fin dagli anni trenta per le sue commedie e per i musical a Broadway, \u00e8 principalmente ricordato per il ruolo del Leone codardo (e del fattore \"Zeke\") nel film \"Il mago di Oz\" (1939).\nHa avuto tre figli, tra cui gli attori John e Jane Lahr.\nMor\u00ec nel 1967, all'et\u00e0 di 72 anni, a causa di un'emorragia.\nDoppiatori italiani.\n+Giorgio Piazza, Emilio Cigoli, Gualtiero De Angelis"}
{"id": "1541347", "revid": "599013", "url": "https://it.wikipedia.org/wiki?curid=1541347", "title": "Karl Del'Haye", "text": "Vinse cinque scudetti e due coppa UEFA con le maglie del Borussia M\u00f6nchengladbach e del , nonch\u00e9 il con la Nazionale tedesco-occidentale.\nCarriera.\nDel'Haye inizi\u00f2 la carriera in Regionalliga nell'Aquisgrana, per poi essere acquistato nel 1975 dal Borussia M\u00f6nchengladbach, dove rimase per cinque anni vincendo tre scudetti e due coppe Uefa. Nel 1980 si trasfer\u00ec al per 1.3 milioni di Marchi. A Monaco fece per\u00f2 molta panchina, diventando suo malgrado uno dei simboli del comportamento scorretto dei Bavaresi sul mercato, che compravano giocatori pi\u00f9 per indebolire le altre squadre che per reali motivi tecnici. Neanche il passaggio al Fortuna D\u00fcsseldorf ebbe miglior fortuna, portando Del'Haye a ritornare al suo primo club, l'Alemannia, prima di ritirarsi."}
{"id": "1541351", "revid": "72396", "url": "https://it.wikipedia.org/wiki?curid=1541351", "title": "James A. Johnston", "text": "Fu il primo direttore della prigione di Alcatraz, tra il 1934 e il 1948.\nDiventato orfano all'et\u00e0 di dieci anni inizia a lavorare a quindici, presso la Weinstock, Lubin e Co., vendendo cravatte nel reparto abbigliamento, fino a diventare direttore generale. Pi\u00f9 tardi fu promosso responsabile di un negozio presso San Francisco.\nNel 1907 fu eletto al \"San Francisco Board of Supervisors\" , il consiglio comunale della contea di San Francisco.\nNel 1911 fu nominato Consigliere Statale della California.\nMentre era in carica presso il carcere di Alcatraz, avvennero dieci dei quattordici e rarissimi tentativi di fuga documentati.\nJohnston scrisse molti libri, incluso, \"Prison life is different\" , dove documenta la sua vita come direttore delle carceri di Folsom, San Quentin e Alcatraz.\nSi ipotizza che Johnston abbia utilizzato, come molti responsabili delle prigioni americane di quel periodo, le barbare tecniche utilizzate nelle carceri, tra cui l'uso della camicia di forza e l'isolamento al buio. \nSi \u00e8 sposato con Ida Mae Fulton dalla quale ha avuto un figlio e tre figlie."}
{"id": "1541352", "revid": "79520", "url": "https://it.wikipedia.org/wiki?curid=1541352", "title": "Kalle Del'Haye", "text": ""}
{"id": "1541357", "revid": "2143456", "url": "https://it.wikipedia.org/wiki?curid=1541357", "title": "Angelo Mosso", "text": "Biografia.\nL'infanzia e la giovinezza.\nAngelo Mosso nasce a Torino il 30 maggio 1846. La sua era una famiglia operaia di Chieri, citt\u00e0 nella quale fu portato pochi giorni dopo la nascita. Pass\u00f2 a Chieri l'infanzia e la giovinezza, e da ragazzo aiut\u00f2 suo padre nel lavoro di fabbro, cosa che gli fece acquisire una notevole abilit\u00e0 manuale e la passione per la costruzione di strumenti meccanici, che gli saranno utili in futuro nell'esercitare la professione di medico. Per tutto il periodo dell'infanzia e della giovinezza dovette convivere con la povert\u00e0 e le privazioni materiali, e questo rafforz\u00f2 il suo animo e infuse in lui l'idea di una vita fatta di lotta e sacrifici.\nA Chieri frequent\u00f2 il Ginnasio, anche se non fu uno studente modello, infatti fu espulso dalla classe e successivamente riammesso solo grazie alle imploranti sollecitazioni della madre Nel novembre 1864, dopo aver fallito in un concorso per un posto al Collegio delle Province, si iscrive alla facolt\u00e0 di medicina dell'Universit\u00e0 di Torino grazie agli sforzi economici del padre. Durante gli studi universitari, attir\u00f2 su di s\u00e9 l'attenzione dei professori Filippo De Filippi e Giuseppe Giacinto Moris, con l'aiuto dei quali fu incaricato dell'insegnamento di scienze naturali nel Liceo di Chieri. Quando frequentava il quinto anno di universit\u00e0 ricevette l'ordine di partire come soldato. Part\u00ec preso dallo sconforto per l'abbandono degli studi, ma la sua lontananza dur\u00f2 poco in quanto il decreto fu revocato.\nLa ricerca sperimentale.\nSi laure\u00f2 in medicina a Torino nel 1870 ottenendo il massimo dei voti dopo aver presentato una tesi sull'accrescimento del tessuto osseo, che fu molto apprezzata e giudicata degna di stampa. Svolse la professione medica, in qualit\u00e0 di ufficiale medico, a Firenze, Napoli, Salerno e Messina.\nNel 1871 inizi\u00f2 l'attivit\u00e0 di ricerca presso il laboratorio di fisiologia di Firenze diretto da Moritz Schiff: qui compie le sue prime ricerche sperimentali, tra cui si ricordano in particolare quelle sui movimenti dell'esofago. Nel 1873, vinto il premio di perfezionamento all'estero, si rec\u00f2 a Lipsia dove fu allievo del fisiologo Carl Ludwig, apprendendo pertanto la tecnica del metodo grafico per lo studio dinamico dei fenomeni fisiologici. Nella citt\u00e0 tedesca Mosso si guadagn\u00f2 tanta stima che gli fu offerto il posto di assistente da due Istituti di Fisiologia, ma egl\u00ec rifiut\u00f2 in entrambi i casi. Prima di ritornare in Italia si trattenne per alcuni mesi a Parigi e prosegu\u00ec gli studi con Ernst Wilhelm von Br\u00fccke, Emil Du Bois-Reymond, Claude Bernard e soprattutto \u00c9tienne-Jules Marey del quale divenne amico fraterno.\nTornato in patria, frequent\u00f2 assiduamente l'Istituto di fisiologia di Torino. Nel 1875 fu nominato professore di farmacologia e nel 1879, all'et\u00e0 di 33 anni, successe a Jacob Moleschott alla cattedra di fisiologia, di cui fu direttore per 25 anni. In quello stesso anno l'Accademia Nazionale dei Lincei gli decret\u00f2 il Premio Reale per l'opera \"Sulla circolazione del sangue nel cervello dell'uomo\" e tre anni pi\u00f9 tardi il Mosso fu nominato socio Nazionale della stessa. Durante il periodo in cui diresse l'Istituto di fisiologia di Torino, ci fu un periodo di grande splendore per la biologia e la fisiologia italiane, infatti attorno al Mosso si radunavano i migliori ricercatori provenienti da tutte le regioni italiane. Egli prosegu\u00ec le sue ricerche e pubblic\u00f2 nel corso di questi anni molte tra le sue opere pi\u00f9 importanti, tra cui \"La paura\" (1884), \"La fatica\" (1891) e \"L'uomo sulle Alpi\" (1897).\nGli ultimi anni e l'archeologia.\nFu nominato senatore nel 1904, lo stesso anno in cui fu colpito da una grave malattia spinale che ne segn\u00f2 gli ultimi anni di vita. I medici consigliano a Mosso di stare lontano dai laboratori e dalle biblioteche (nelle quali passava gran parte del tempo, immerso nella lettura) e di riposarsi per ritardare il possibile progresso della malattia. Egl\u00ec adatt\u00f2 il consiglio a suo modo, e cio\u00e8 cambiando lavoro, dato che per lui l'ozio era peggio della malattia: tra il 1904 e il 1907 si dedic\u00f2 quindi all'archeologia. Esegu\u00ec delle ricerche archeologiche a Creta cercando inoltre di quantificare i dati antropometrici dei reperti. Partecip\u00f2 inoltre a numerose campagne di scavo nel Sud dell'Italia: in Sicilia, in Calabria, a Tarquinia e in Puglia. Qui, il 6 agosto 1909 scopr\u00ec con Francesco Samarelli e Michele Gervasio il dolmen della Chianca. Mor\u00ec il 24 novembre del 1910, dopo che alcuni giorni prima era stato colto da un malessere diventato poi tabe dorsale, sopportando con fermezza le atroci sofferenze, come del resto aveva fatto per tutta la vita.\nLavori fisiologici.\nTra le numerose ricerche di Angelo Mosso, si ricordano principalmente quelle sulla paura, sul lavoro e la fatica muscolare sull'altitudine. Non vanno dimenticati gli studi sulla circolazione sanguigna cerebrale nell'uomo, grazie ai quali vinse nel 1879 il premio reale dei Lincei. Analizz\u00f2 le diverse oscillazioni pulsatorie, positive o negative, dipendenti dalla contrazione del cuore. Meno felici furono le ricerche sulla genesi e sulle metamorfosi dei corpuscoli del sangue, nelle quali sostenne idee che non furono poi confermate dalle indagini successive, ma si rivelarono comunque utili a far nascere un movimento di revisione delle dottrine dell'emopoiesi.\nStudi\u00f2 la respirazione e nel volume \"Fisiologia dell'uomo sulle Alpi\" raccolse le sue ricerche sui benefici dell'aria di montagna per l'organismo umano dopo l'esperienza maturata grazie alle ascensioni al Monte Rosa. Durante i suoi viaggi all'estero, apprese della necessit\u00e0 di rendere noto agli stranieri ci\u00f2 che veniva fatto in Italia per la ricerca biologica, e incominci\u00f2 quindi la pubblicazione degli \"Archives italiennes de biologie\" che furono per molti anni un buon mezzo per far conoscere all'estero la produzione biologica italiana. Grazie a una sua idea, che egli present\u00f2 al 5\u00ba Congresso internazionale dei fisiologi (tenutosi a Torino nel 1901), furono costruiti sul Col d'Olen a 3000 metri d'altezza, i \"Laboratori scientifici Angelo Mosso\", inaugurati solennemente nel 1907. \nAngelo Mosso \u00e8 anche considerato un pioniere nell\u2019ambito delle neuroscienze. Negli anni Ottanta dell\u2019Ottocento ha inventato la prima tecnica di neuroimaging funzionale della storia, conosciuta come la \u2018bilancia della circolazione umana\u2019. Questo strumento era capace di misurare in modo non invasivo la ridistribuzione del sangue durante l\u2019attivit\u00e0 emotiva e intellettuale. Il manoscritto che descrive i primi esprimenti fatti con la \u2018bilancia della circolazione umana\u2019 \u00e8 stato riscoperto da Stefano Sandrone e colleghi nel 2013.\nLa riforma dell'educazione fisica.\nIl successo delle sue pubblicazioni spinse il Mosso ad un nuovo obiettivo, infondere negli italiani la volont\u00e0 di migliorarsi fisicamente. Nei suoi scritti \"Educazione fisica della giovent\u00f9\" e \"Riforma della ginnastica\" si scaglia contro i sistemi nei quali non si pensa ad altro che al cervello. Secondo Mosso l'uomo deve formarsi tutto intero, fisicamente, moralmente e intellettualmente, e per fare ci\u00f2 l'ideale sarebbe stato un ritorno alla tradizione greco-romana del pentathlon e dei giochi ginnici all'aria aperta, atti ad irrobustire la giovent\u00f9 divertendosi. Le sue idee riscossero molti consensi e altrettanti scetticismi, ma dopo aver lottato con perseveranza per questo scopo, coinvolgendovi uomini di governo e scienziati, ottenne una riforma che prevedeva l'introduzione dell'educazione fisica nelle scuole.\nFu presidente della Societ\u00e0 Ginnastica di Torino dal 1896 alla morte.\nStrumenti di lavoro.\nAngelo Mosso, con l'aiuto dei suoi assistenti, inventava e costruiva da s\u00e9 gli strumenti utilizzati poi nelle sue ricerche. Tra questi ricordiamo lo sfigmomanometro, per misurare la pressione sanguigna, il ponometro, che gli permise di disegnare la curva con la quale cresce lo sforzo nervoso in funzione della fatica, l'ergografo, con cui ottenne la rappresentazione grafica del decorso della fatica dei muscoli flessori della mano, il miotonometro per rilevare variazioni della tonicit\u00e0 muscolare, l'idrosfigmografo e il pletismografo. Sostituendo con recipienti della giusta forma il cilindro che nel pletismografo accoglie l'avambraccio, ottenne apparecchi per lo studio dei movimenti vasali della mano, della gamba e del piede.\nGrazie al ritrovamento negli archivi della Reale Accademia dei Lincei di inediti manoscritti in cui Mosso descrive i suoi esperimenti sul rapporto fra la circolazione sanguigna e l'attivit\u00e0 cerebrale tramite una particolare tavola basculante, ha portato la comunit\u00e0 scientifica a ritenere questo strumento un precursore delle moderne tecnologie di neuroimaging funzionale.\nRiconoscimenti.\nFu socio di numerose accademie in Italia e all'estero, fra cui:"}
{"id": "1541358", "revid": "107806286", "url": "https://it.wikipedia.org/wiki?curid=1541358", "title": "Safaga", "text": "Safaga o Port Safaga o Bur Safaga \u00e8 una citt\u00e0 dell'Egitto, porto e centro turistico sul Mar Rosso.\nSituata 53\u00a0km a sud di Hurghada e a 220 da Luxor, fu fondata tra il 282 a.C. e il 268 a.C., originalmente col nome di Filotera, in onore della defunta sorella del faraone Tolomeo II Filadelfo, e rimase a lungo un importante porto mercantile; \u00e8 uno dei pi\u00f9 importanti centri turistici della riviera del mar Rosso, rinomata per l'atmosfera tersa e pulita, le spiagge di fine sabbia bianca e la presenza sorgenti d'acqua mineralizzata, altamente salina, indicata per il trattamento di artrite reumatoide, psoriasi e dell'epidermide. Molto praticate sono anche le attivit\u00e0 di snorkeling sulla barriera corallina (biotopo molto importante e ricco, ospitando tra l'altro tonni, squali e mante), kitesurf e windsurf (sport del quale, nel 1993, ha ospitato i Campionati Mondiali). Molto attrattivo \u00e8 anche il piccolo villaggio che circonda il porto, noto per la vivace movida notturna. La citt\u00e0 \u00e8 collegata da un'importante arteria stradale con Qena e le zone archeologiche della valle del Nilo, attraversando il Deserto orientale."}
{"id": "1541366", "revid": "1305887", "url": "https://it.wikipedia.org/wiki?curid=1541366", "title": "Colonne sonore di Azumanga dai\u014d", "text": "Questa pagina raccoglie tutti i CD contenenti la colonna sonora dell'anime \"Azumanga dai\u014d\", realizzata dal compositore Masaki Kurihara."}
{"id": "1541367", "revid": "124043095", "url": "https://it.wikipedia.org/wiki?curid=1541367", "title": "Il combattimento di Tancredi e Clorinda", "text": "Il combattimento di Tancredi e Clorinda \u00e8 un madrigale rappresentativo di Claudio Monteverdi, su testo del Tasso, per soprano (Clorinda) \ntenori (testo e Tancredi).\nComposta nel 1624, commissionata da Girolamo Mocenigo in occasione del carnevale, fa parte dell\"Ottavo libro di madrigali guerrieri et amorosi\" pubblicato nel 1638.\nIl dramma riprende le vicende narrate nel canto XII della \"Gerusalemme liberata\", in cui il cavaliere cristiano Tancredi, innamorato di Clorinda, guerriera musulmana, viene costretto dalla sorte a battersi in duello proprio con lei e ad ucciderla. In punto di morte Clorinda si converte e, battezzata, affronta con serenit\u00e0 il trapasso: \"S'apre il cielo; io vado in pace\".\nIn quest'opera, che costituisce una pietra miliare nella storia della musica drammatica del XVII secolo, Monteverdi sperimenta soluzioni musicali nuove, con l'orchestra che imita musicalmente alcuni effetti sonori descritti nel testo, come il galoppo di un cavallo o il clangore delle armature durante lo scontro.\nCi\u00f2 che fa spiccare questa composizione sulle altre, \u00e8 il primo utilizzo del tremolo (una veloce ripetizione dello stesso suono) e del pizzicato per ottenere effetti speciali nelle scene drammatiche.\nNel 1932 avviene la prima in tempi moderni, presso il Teatro stabile del Veneto Carlo Goldoni di Venezia nella revisione di Gian Francesco Malipiero."}
{"id": "1541381", "revid": "599013", "url": "https://it.wikipedia.org/wiki?curid=1541381", "title": "Bj\u00f8rn Otto Bragstad", "text": "\u00c8 padre di [Emilie, anch'ella calciatrice, che gioca nello stesso ruolo, della nazionale norvegese femminile.\nCarriera.\nClub.\nBragstad inizia la sua carriera nelle giovanili del Rosenborg, la squadra della sua citt\u00e0 natale. Nel 1989 fa il suo debutto in Tippeligaen con il Rosenborg.\nBragstad rimane al Rosenborg per 11 anni, fino al 2000, totalizzando 195 presenze e 26 reti in campionato, in questi anni vince 9 volte il campionato (1990, 1993, 1994, 1995, 1996, 1997, 1998, 1999, 2000) e tre volte la Coppa di Norvegia (1992, 1995, 1999).\nNell'estate del 1999 viene riportata un'offerta di 5 milioni di euro del Racing Santander per Bragstad, tuttavia la trattativa fallisce per il mancato accordo tra le squadre. Poco dopo c'\u00e8 un'offerta del Saint-\u00c9tienne che \u00e8 respinta dal giocatore che dichiara che trasferirsi in Inghilterra \u00e8 il suo sogno. Poco dopo quest'intervista Bragstad si trasferisce al Derby County per 3 milioni di euro firmando un contratto quadriennale.\n non riesce a conquistarsi il posto da titolare giocando 12 partite, con l'unico lampo di una doppiatta in coppa di Lega contro il West Bromwich cos\u00ec la stagione successiva viene ceduto in prestito al Birmingham, squadra militante in First Division. riuscendo a giocare 3 partite. Tornato al Derby il suo contratto viene rescisso.\nRimasto libero per la stagione 2002-2003 Bragstad firma con gli austriaci del Bregenz, squadra militante nella Bundesliga austriaca: e 7 presenze, invece nella stagione successiva riesce ad avere pi\u00f9 continuit\u00e0, risultando tra i titolari del Bregenz che termina il campionato al quinto posto.\nA fine stagione Bragstad annuncia il ritiro a 33 anni.\nNazionale.\nBragstad fa il suo debutto con la nazionale norvegese il 20 gennaio 1999 in una partita amichevole contro Israele, in cui parte titolare per poi venire sostituito a inizio ripresa da Claus Lundekvam.\nNel 2000 \u00e8 convocato per gli europei nei quali gioca le tre partite del girone nel quale la Norvegia viene eliminata.\nIn totale Bragstad vanta 15 presenze con la nazionale norvegese."}
{"id": "1541382", "revid": "767487", "url": "https://it.wikipedia.org/wiki?curid=1541382", "title": "Jerry Goodman", "text": "La famiglia Goodman era composta da musicisti di formazione classica, e lo stesso Goodman inizi\u00f2 la sua vita musicale studiando il pianoforte.\nGoodman \u00e8 stato uno fra i pi\u00f9 grandi violinisti della scena rock mondiale fra gli anni 70 e 80. \u00c8 stato membro di due note band jazz-rock: dal 1969 fino al 1970 fu nel gruppo The Flock (scoperti da John Mayall); dal 1970 al 1973 suon\u00f2 nella Mahavishnu Orchestra, cui partecipavano il chitarrista jazz John McLaughlin e il batterista Billy Cobham.\nGoodman, la cui formazione musicale svariava dalla musica classica (in particolare Vivaldi) al jazz, si caratterizzava per uno stile molto vivace ed incisivo, con una notevole velocit\u00e0 di esecuzione ricca di sprazzi di virtuosismo.\nNel libro pubblicato recentemente si racconta di come egli abbia conosciuto la popolarit\u00e0."}
{"id": "1541388", "revid": "767487", "url": "https://it.wikipedia.org/wiki?curid=1541388", "title": "Trond Andersen", "text": "Carriera.\nClub.\nInizia la sua carriera calcistica nelle giovanili del Clausengen dove \u00e8 compagno di squadra di Ole Gunnar Solskj\u00e6r.\nNel 1996 firma il suo primo contratto da professionista e si trasferisce al Molde. Nel suo primo anno riesce a conquistare il posto da titolare nella squadra che chiude al secondo posto il campionato. Nella stagione successiva il Molde disputa un campionato lontano dalla lotta per il titolo, mentre nella stagione 1998 sfiora la vittoria del campionato.\nAll'inizio della stagione 1999-2000 si trasferisce in Inghilterra al Wimbledon in Premier League, Andersen conquista subito il posto da titolare e lo mantiene anche dopo il licenziamento di Olsen; a causa di una sconfitta per 2-0 nell'ultima partita contro il Southampton, il Wimbledon retrocede in First Division.\nLa stagione successiva viene chiusa dal Wimbledon in ottava posizione, con Andersen che segna 5 reti. Andersen rimane al Wimbledon per altre due stagioni nelle quali la squadra naviga a met\u00e0 classifica senza riuscire a conquistare la promozione.\nScaduto il contratto con il Wimbledon, nel 2003 si trasferisce in Danimarca, all'Aalborg, con il quale raggiunge la finale in Coppa di Danimarca, persa contro il Copenhagen. Nella stagione 2004-2005 disputa 7 partite Una volta recuperato dall'infortunio si trasferisce al Br\u00f8ndby per poter lottare per la vittoria del campionato. Nella sua prima stagione al Br\u00f8ndby \u00e8 titolare fino al mese di aprile Poi, dopo essere tornato ed aver disputato 5 partite, Nonostante le poche presenze vince un trofeo, la Royal League, nella quale il Br\u00f8ndby sconfigge in finale il Copenhagen.\nAnche nella stagione 2007-2008, nella quale vince la Coppa di Danimarca, tanto che nel marzo 2008 annuncia il suo ritiro dal calcio giocato.\nNazionale.\nAll'epoca della sua militanza al Clausenegen, nel 1992 viene convocato dalla nazionale Under-17 norvegese, con la quale disputa 8 partite segnando un gol.\nTra il 1994 e il 1996 fa parte della nazionale Under-18 norvegese, con la quale vanta un gol in 6 presenze.\nViene poi convocato dall'Under-21 dove, tra il 1996 e il 1998, totalizza un gol in 30 partite.\nIl 20 marzo 1999 fa il suo debutto con la nazionale maggiore nella partita vinta per 6-0 contro la Giamaica, sotto la guida del suo ex allenatore ai tempi dell'Under-21, Nils Johan Semb. Nel 2000 viene convocato per gli europei.\nNel 2002 disputa una partita con la nazionale B norvegese.\nPoi gioca da titolare le qualificazioni per gli europei del 2004 e per i mondiali del 2006 per i quali la Norvegia non riesce a qualificarsi. Disputa la sua ultima partita con la nazionale il 20 aprile 2005 in occasione della sconfitta per 2-0 contro l'Estonia.\nIn totale vanta 38 partite con la nazionale norvegese."}
{"id": "1541389", "revid": "901830", "url": "https://it.wikipedia.org/wiki?curid=1541389", "title": "Forti e Liberi", "text": "La Societ\u00e0 Ginnastica Monzese Forti e Liberi \u00e8 una societ\u00e0 sportiva monzese nata nel 1878 con il fine di \"diffondere e rendere familiare tra i giovani gli esercizi di ginnastica educativa, in modo da favorire lo sviluppo fisico e rinvigorire il carattere della giovent\u00f9 e di divulgare le istruzioni che abbiano uno scopo educativo affine alla ginnastica\". Il nome s'ispira al motto, reso in italiano, della Lega ginnica tedesca.\nSi affili\u00f2 alla F.G.N.I. in data 30 ottobre 1889 come risulta dalla rivista mensile \"Il Ginnasta\" che pubblic\u00f2 nel 1912 un Ruolo di anzianit\u00e0 delle societ\u00e0 affiliate.\nLa sua prima sede fu Villa Pennati in Via Frisi, a Monza, e fu poi spostata in Corso Milano, mentre il campo sportivo adibito ai giochi ginnastici era ubicato sul lato destro del \"Vialone Reale\" (oggi Viale Cesare Battisti) avendo di fronte la Villa Reale, la residenza estiva della Famiglia Reale.&lt;br&gt;\nIn occasione di una esibizione ginnastica in data 29 luglio 1900 a cui presenzi\u00f2 Re Umberto I, fatale per il Re fu l'attentato di Gaetano Bresci.&lt;br&gt;\nIl luogo del delitto, e quindi lo spazio che fino a quel momento era stato utilizzato dalla Forti e Liberi, fu in seguito destinato all'erigenda Cappella Espiatoria.&lt;br&gt;\nIn cambio, alla societ\u00e0 ginnastica fu concesso l'attuale spazio prospiciente alla Cappella, su cui il 24 maggio 1903 fu realizzata l'attuale sede comprensiva del campo sportivo sita in Viale Cesare Battisti.\nLa Forti e Liberi fu sempre molto attenta all'introduzione dei nuovi giuochi ginnastici, tanto da inviare a Treviso un proprio rappresentante in occasione del Concorso Nazionale del 1896 in cui per la prima volta, dopo l'uscita dei libri del Maestro Francesco Gabrielli \"\"Giuochi ginnastici raccolti e descritti per le scuole e per il popolo\" (edito dalla Hoepli nel 1895) e \"Il giuoco dello sfratto a palla vibrata o Schleuder-ball\"\" (1896), di questi veniva effettuata la prima esibizione pubblica.\nUn ruolo importante la Forti e Liberi lo svolse anche in occasione della divulgazione del \"giuoco del calcio\" nei primi anni del Novecento, ma soprattutto in occasione della nascita del Monza F.B.C. nel 1912 e l'anno successivo in cui alcuni suoi atleti, sotto il nome di \"Juventus\", andarono a rimpolpare il gruppo di giocatori che si fusero con il Monza F.B.C. nell'A.C. Monza.\nNel dopoguerra i rapporti con l'A.C. Monza non furono sempre sereni. Di fronte alle continue richieste di atleti da utilizzare per i campionati calcistici e soprattutto alla richiesta di usufruire del campo giochi che aveva le misure ottimali (90x50) per potervi costruire uno stadio, il Consiglio Direttivo in un'assemblea del 1921 respinse tutte le richieste dei bianco-celesti optando per la costituzione di una propria squadra di calcio che fu affiliata alla F.I.G.C. all'inizio della stagione sportiva 1921-1922 e che rimase attiva fino alla met\u00e0 degli anni trenta anche in ambito U.L.I.C..\nNel 1941 il Presidente Giuseppe Sala cedette al Comune di Monza a titolo gratuito tutta l'area degli impianti sportivi comprendente la palestra, la pista di atletica, il campo da tennis e quello per il gioco delle bocce.\nDopo la fine dalla seconda guerra mondiale viene allestita nella palestra il nuovo campo di basket e la squadra in maglia bianco-nera viene iscritta al campionato di Prima Divisione regionale. In seguito, nel 1984 con Bob Lienhard viene promossa al campionato italiano di Serie B.\nNel 1967 la Societ\u00e0 viene insignita dal CONI della Stella al merito sportivo.&lt;br&gt;\nNel 1969 la vecchia palestra viene sostituita da quella nuova che permette alla societ\u00e0 di dar vita al Centro di Addestramento per bambini dai sei ai dodici anni, cosa port\u00f2 in poco tempo all'aumento delle iscrizioni ai corsi di ginnastica e basket mai registrati negli anni precedenti.\nAtleti famosi.\nLa Societ\u00e0 vanta un'importante storia atletica in Monza avendo formato molte generazioni di atleti, alcuni dei quali hanno raggiunto un livello nazionale, mondiale e anche olimpico. Tra questi \u00e8 bene ricordare:"}
{"id": "1541390", "revid": "226458", "url": "https://it.wikipedia.org/wiki?curid=1541390", "title": "Palazzo ducale di Erchie", "text": "Il Palazzo ducale di Erchie \u00e8 un edificio la cui costruzione fu voluta da don Giuseppe Laviani, duca di Satriano e barone di Erchie, si suppone, basandosi su di un progetto del noto architetto Francesco Milizia, della vicina Oria. \nIl palazzo, probabilmente, rientrava nell'ambito di un progetto pi\u00f9 complesso di pianificazione urbanistica di Erchie che coinvolse l'attuale piazza Umberto I, il santuario di Santa Lucia e la chiesa della Nativit\u00e0 di Maria Vergine. Quest'ultima, a seguito della nuova pianificazione, sub\u00ec una rotazione di 90\u00b0 portando la sua facciata di fronte a quella del santuario di Santa Lucia."}
{"id": "1541392", "revid": "2091899", "url": "https://it.wikipedia.org/wiki?curid=1541392", "title": "Servizio Informazioni Volo Aeroportuale", "text": "Il Servizio Informazioni Volo Aeroportuale, in lingua inglese Aerodrome Flight Information Service, abbreviato in AFIS, \u00e8 una particolare modalit\u00e0 di erogazione del Servizio Informazioni Volo con lo scopo di fornire, presso alcuni aerodromi non controllati, informazioni utili per una sicura ed efficiente condotta dei voli.\nCaratteristiche.\nL'AFIS \u00e8 fornito da un \"ente informazioni volo aeroportuale\" (in lingua inglese \"AFIS Unit\"), normalmente ubicato in una struttura analoga ad una torre di controllo posizionata presso l'aeroporto stesso. Da tale struttura apposito personale eroga il Servizio Informazioni Volo e il servizio di allarme al traffico d'aerodromo che opera all'interno di una zona di traffico di aeroporto che in tali circostanze assume pi\u00f9 propriamente il nome di \"zona informazioni volo\" (in inglese \"Flight Information Zone\", abbreviato in FIZ). La particolarit\u00e0 del servizio sta nel fatto che le comunicazioni date ai piloti non sono autorizzazioni e istruzioni vincolanti per questi ultimi, come invece accade nel caso di una torre di controllo ma semplici informazioni sul traffico presente nella zona. Spetta perci\u00f2 ai piloti la decisione sull'azione da intraprendere, sempre in conformit\u00e0 alle regole dell'aria.\nUn ente AFIS dovrebbe, per quanto possibile, essere equipaggiato con gli stessi apparati e ausili previsti per una torre di controllo. Al fine di consentire all'utenza di identificare con immediatezza la tipologia dei servizi erogati dall'AFIS, il nominativo radio dell'ente \u00e8 \"Aerodrome information\" preceduto dal nome dell'aerodromo. Tale accorgimento fraseologico consente di evitare confusione con enti ubicati sul medesimo aerodromo che in orari differenti o in differenti periodi stagionali erogano attraverso una torre di controllo di aerodromo il servizio di controllo del traffico aereo e che sono invece identificati con il nominativo radio \"Tower\" preceduto dal nome dell'aerodromo. Ogni qual volta appaia evidente che il pilota abbia equivocato il carattere puramente informativo del servizio erogato, l'Operatore AFIS deve immediatamente intervenire per fugare ogni dubbio, trasmettendo il seguente messaggio all'aeromobile interessato: \"AERODROME CONTROL SERVICE NOT REPEAT NOT PROVIDED\".\nCompiti dell'ente AFIS.\nL'ente AFIS ha il compito di fornire le seguenti informazioni:\nIl Servizio di allarme del traffico aereo viene erogato con le modalit\u00e0 e procedure standard previste dall'ICAO."}
{"id": "1541393", "revid": "842", "url": "https://it.wikipedia.org/wiki?curid=1541393", "title": "Simulatore di appuntamenti", "text": ""}
{"id": "1541403", "revid": "599013", "url": "https://it.wikipedia.org/wiki?curid=1541403", "title": "Roar Strand", "text": " Detiene il record di scudetti vinti ben 16.\nCarriera.\nHa all'attivo 107 presenze nella Champions League e 42 in Nazionale.\nIl 17 settembre 2009 ha rinnovato il suo rapporto con il Rosenborg, firmando un contratto annuale. Il 27 novembre 2010 ha annunciato il suo ritiro dal calcio giocato.\nNel 2013 \u00e8 tornato a calcare i campi da gioco, nelle file del Mosvik.\nStatistiche.\nPresenze e reti nei club.\n\"Statistiche aggiornate al 12 settembre 2021.\" "}
{"id": "1541404", "revid": "2036605", "url": "https://it.wikipedia.org/wiki?curid=1541404", "title": "Colonna di Giustiniano", "text": "La colonna di Giustiniano I era una colonna trionfale monumentale eretta a Costantinopoli dall'imperatore bizantino Giustiniano I per commemorare le vittorie conseguite nel 543. Era situata nella grande piazza dell'Augustaion, tra Hagia Sophia e il Gran Palazzo.\nStoria.\nLa colonna era fatta di pietra e ricoperta di bronzo e sorgeva su un piedistallo di marmo. Sulla sommit\u00e0 era presente una statua equestre, anch'essa di bronzo, dell'imperatore Giustiniano vestito da trionfatore (l'abito di Achille, cos\u00ec come viene chiamato da Procopio, lo storico di Giustiniano I), con il busto coperto da una corazza e il capo cinto da un elmo decorato con piume di pavone (il \"toupha\"). La mano sinistra sorreggeva un globo crocifero, segno della vittoria, mentre il braccio destro era steso verso est.\nLa colonna si preserv\u00f2 intatta sino al tardo periodo imperiale, quando venne descritta da Niceforo Gregora. A quel tempo si era persa la memoria e la statua veniva erroneamente attribuita a Costantino I. La colonna rappresentava il \"genius loci\" della citt\u00e0, e poco dopo la conquista di Costantinopoli del 1453 da parte degli Ottomani di Maometto II la statua venne asportata in un atto di supremazia. La colonna stessa venne distrutta attorno al 1515. Pierre Gilles, uno studioso francese che si trovava attorno al 1540 a Costantinopoli, diede un resoconto dei resti della statua, che erano stati deposiati al palazzo Topkapi.\nI resti della statua vennero fusi per realizzare cannoni."}
{"id": "1541405", "revid": "111892", "url": "https://it.wikipedia.org/wiki?curid=1541405", "title": "Colonna di Giustiniano I", "text": ""}
{"id": "1541407", "revid": "113378435", "url": "https://it.wikipedia.org/wiki?curid=1541407", "title": "Estensione normale", "text": "In matematica, e in particolare in teoria dei campi, un'estensione normale \u00e8 un'estensione di campi algebrica formula_1 tale che ogni polinomio irriducibile nell'anello dei polinomi formula_2 che ha una radice in formula_3 si spezza completamente in formula_4\nDefinizioni equivalenti.\nVi sono molte caratterizzazioni equivalenti delle estensioni normali. Se infatti formula_1 \u00e8 un'estensione di campi, allora sono equivalenti:\nQuando l'estensione formula_1 \u00e8 anche finita, allora l'ultima di queste equivalenze pu\u00f2 essere semplificata richiedendo che formula_3 sia il campo di spezzamento di un singolo polinomio di formula_2.\nChiusura normale.\nSe formula_1 \u00e8 un'estensione algebrica, esiste sempre un'estensione formula_47 di formula_3 che \u00e8 la pi\u00f9 piccola estensione normale di formula_9 contenente formula_3; essa \u00e8 chiamata la \"chiusura normale\" di formula_3 su formula_9, ed \u00e8 unica a meno di isomorfismi.\nSe formula_53 (cio\u00e8 se formula_3 \u00e8 generato su formula_9 da un insieme formula_56), allora la chiusura normale di formula_3 su formula_9 \u00e8 generata dalle radici dei polinomi minimi su formula_9 degli elementi di formula_56: ad esempio, la chiusura normale di formula_23 su formula_21 \u00e8 uguale a formula_63, dove formula_64 \u00e8 una radice primitiva terza dell'unit\u00e0.\nIn particolare, se formula_1 \u00e8 un'estensione finita anche la chiusura normale di formula_3 su formula_9 \u00e8 un'estensione finita di formula_9."}
{"id": "1541408", "revid": "123139811", "url": "https://it.wikipedia.org/wiki?curid=1541408", "title": "Dogaressa", "text": "Nella Repubblica di Venezia, dogaressa (dal latino tardo \"ducissa\") era il titolo spettante alla consorte del doge, cio\u00e8 del supremo magistrato dello Stato.\nPoich\u00e9 quella del doge veneziano era una carica elettiva, ed essendo l'accesso alle magistrature riservato esclusivamente ai membri maschi delle famiglie aristocratiche, con elezione di solito di membri anziani, non sempre sposati o gi\u00e0 vedovi, con l'ulteriore divieto di avere spose di origine straniera, le dogaresse sono assai meno dei dogi. \nIn realt\u00e0, tutte le prime dogaresse, fino alla bizantina Teodora, erano di origine straniera, arrivate grazie a matrimoni politici che favorivano la nascente Repubblica. Successivamente, nel timore di cospirazioni, venne vietato che il doge potesse essere sposato con una straniera.\nAlla dogaressa era preclusa qualsiasi forma di esercizio del potere, tuttavia rivestiva un pubblico ruolo nella manifestazione esteriore della maest\u00e0 dello Stato veneziano, circondata dello stesso ampio apparato di riti, magnificenza e onori riservato al doge.\nAllo stesso modo, anche le attivit\u00e0 e le libert\u00e0 personali della dogaressa erano soggette alla rigida sorveglianza della Repubblica (una legge del 1342, ad esempio, le precludeva il concorso in attivit\u00e0 commerciali). Sino al 1643 fu in vigore l'antichissimo e tradizionale rito di incoronazione delle dogaresse, durante il quale si richiedeva loro di prestare sull'altare di San Marco il medesimo giuramento di fedelt\u00e0 pronunciato dal marito, la \"promissione ducale\".\nInsegne del suo rango erano il manto dorato e il velo, sormontato da un corno ducale simile a quello del doge. La Zecca veneziana poteva emettere speciali medaglie in occasione della loro incoronazione.\nAlla morte le dogaresse venivano imbalsamate ed esposte per tre giorni, come i loro consorti, prima di ricevere la sepoltura solenne prevista per il loro rango."}
{"id": "1541410", "revid": "120348869", "url": "https://it.wikipedia.org/wiki?curid=1541410", "title": "Massetto", "text": "Il massetto in edilizia \u00e8 quell'elemento costruttivo orizzontale che viene adottato per raggiungere uno o pi\u00f9 dei seguenti obiettivi: livellare una superficie, rendendola perfettamente piana; ripartire il carico degli elementi sovrastanti; ricevere la pavimentazione finale.\nLo spessore del massetto \u00e8 variabile in base alla tipologia dell'ambiente (per esempio all'interno di un edificio pu\u00f2 andare da 1 a 8 cm), il suo scopo \u00e8 di rendere piano il sottostante substrato di calcestruzzo leggero (sottofondo o soletta collaborante), il quale serve ad accogliere tubazioni e cavi di servizio oppure direttamente sulla caldana del solaio, in secondo luogo, serve a raggiungere la quota necessaria per raccordare correttamente i vari ambienti.\nSe la sovrastante pavimentazione (ceramica, pietra o legno) \u00e8 posata per incollaggio, \u00e8 proprio sopra al massetto che viene stesa la colla.\nIl massetto generalmente \u00e8 composto da tre materiali utilizzati in opportune proporzioni: legante (cemento, o anidride, o leganti speciali), inerte (sabbia e/o poliespansi, ad esempio) e acqua. Il dosaggio dei vari elementi varia in base all'ambiente esterno e alla locazione che esso avr\u00e0 (interno o esterno, a scopo civile o industriale). Molto spesso vengono usati additivi o altri materiali in aggiunta a quelli tipici (esempi comuni sono il polistirolo, usato per alleggerire il massetto, o il quarzo, utilizzato per lisciarlo e renderlo pi\u00f9 tenace). \nPer rinforzarlo e renderlo pi\u00f9 collaborante si pu\u00f2 utilizzare una rete in ferro, come nel caso di solai in calcestruzzo.\nRecentemente anche le nanotecnologie (smart-materials) hanno trovato applicazione nei massetti autolivellanti.\nIl materiale per massetto deve essere marcato CE secondo la norma UNI EN 13813 (ad oggi in fase di revisione).\nI Massetti sono classificati in funzione di diverse propriet\u00e0 o caratteristiche.\nPossono essere classificati in base alla posizione in Massetti per interni e Massetti per esterni, oppure per Tipologia costruttiva in:\noppure possono essere classificati per la finitura superficiale che sono destinati a ricevere:\noppure per la Tipologia di legante in Massetti a base di solfato di calcio (anidrite) (CA) o a base di cemento (CT), oppure possono essere classificati per la consistenza e fluidit\u00e0 in :\nInfine possono essere classificati per la Tipologia di confezionamento:\nModalit\u00e0 di posa in opera.\nLa posa di ceramiche, marmi o altro sul massetto avviene perlopi\u00f9 in due modi: fresco su fresco o a colla.\nLa lavorazione del fresco su fresco prevede la posa della pavimentazione immediatamente successiva alla formazione del massetto. In questo caso si tratta generalmente di pavimentazioni civili e interne. \u00c8 molto importante eseguire questa lavorazione in posti non soggetti a sbalzi di temperatura, forte umidit\u00e0 e gelo, perch\u00e9 ci\u00f2 comporterebbe la rottura nel giro di poco tempo (uno-due anni) di zone della pavimentazione.\nNelle pavimentazioni a colla si procede all'incollaggio del pavimento una volta che il massetto \u00e8 completamente maturato.\nIl problema maggiore che pu\u00f2 affliggere un massetto \u00e8 quello delle crepe. Queste possono formarsi per diversi motivi:"}
{"id": "1541411", "revid": "1904508", "url": "https://it.wikipedia.org/wiki?curid=1541411", "title": "Liceo ginnasio statale Bartolomeo Zucchi", "text": "Il liceo ginnasio statale \"Bartolomeo Zucchi\" \u00e8 un liceo classico e musicale statale della citt\u00e0 di Monza, intitolato a Bartolomeo Zucchi, letterato e storico monzese. Il liceo \u00e8 ospitato dal 1937 nello storico edificio dell'ex seminario, realizzazione neoclassica del Gilardoni e del Moraglia, affacciato alla Piazza Trento e Trieste. Fra gli allievi dello storico seminario vi fu il futuro Papa Pio XI, Achille Ratti: vi \u00e8 una stele in suo onore su una delle scalinate interne.\nStoria.\nFondato dai Gesuiti in esecuzione di un lascito di Bartolomeo Zucchi (1630), letterato e religioso monzese per ragazzi economicamente svantaggiati, assunse subito la funzione di scuola per giovani poveri e meritevoli, funzione che mantenne fino al 1871, quando divenne il Civico Ginnasio Pareggiato a Ginnasi regi, per volont\u00e0 stessa di Vittorio Emanuele II di Savoia, re d'Italia. La struttura fino agli inizi del XX secolo ha svolto esclusivamente la funzione di seminario arcivescovile cittadino. Dopo la parentesi dei due conflitti mondiali - in occasione dei quali ha ospitato feriti e rifugiati - dal 1937 il Liceo Ginnasio Zucchi ha assunto l'aspetto che riveste tuttora. Da pochi anni il liceo ospita il liceo musicale. \u00c8 dotato anche di una biblioteca di circa 12000 libri.\nArchitettura.\nL'edificio originario era probabilmente costituito da un'antica chiesa di stile romanico (ancora oggi \u00e8 possibile vedere nel loggiato le colonne originali), in seguito integrata al resto del complesso agli inizi del XIV secolo, quando l'edificio venne convertito in convento maschile. Durante recenti scavi sono state scoperte le antiche fondamenta, che testimoniano il passato uso religioso della struttura.\nAgli inizi del XVIII secolo l'edificio comincia ad assumere l'aspetto attuale, con il caratteristico loggiato a doppia arcata. Fino alla fine del XIX secolo, convertito in seminario arcivescovile, ha mantenuto un muro di cinta che oggi \u00e8 del tutto scomparso.L'edificio assume definitivamente l'aspetto attuale solo dopo la seconda met\u00e0 del Novecento: esso \u00e8 caratterizzato da un vasto cortile con, al centro, la ricostruzione della fontana andata distrutta durante la Seconda guerra mondiale e da un loggiato a colonne doriche.\nLa facciata, al contrario, si \u00e8 mantenuta quasi del tutto invariata a partire dal XIX secolo ed \u00e8 in stile neoclassico.\nNel cortile sono oggi conservati alcuni reperti di epoca medievale, tra cui una vasca in pietra.\n\"Il Bartolomeo\".\n\"Il Bartolomeo\" \u00e8 il giornale dell'istituto scolastico. Fondato e distribuito in formato cartaceo per la prima volta nell'anno 1991 col nome di \"Bartolomeo\"."}
{"id": "1541419", "revid": "123633075", "url": "https://it.wikipedia.org/wiki?curid=1541419", "title": "Eleonora di Guzm\u00e1n", "text": "Origine.\nEra figlia del nobile castigliano Pietro N\u00fa\u00f1ez di Guzm\u00e1n (discendente dalla casa di san Domenico di Guzm\u00e1n) e di Giovanna Fernandez Ponce de Le\u00f3n, discendente del re Alfonso IX di Le\u00f3n.\nBiografia.\nEleonora assieme al fratello Alfonso M\u00e9ndez de Guzm\u00e1n, maestro dell'ordine di Santiago (\"Alonso Mendez de Guzman Maestre de Santiago, D. Leonor Nu\u00f1ez de Guzman\") \u00e8 citata nel Nobiliario di Pietro Alfonso, conte di Barcelos, come figlia di Pietro N\u00fa\u00f1ez di Guzm\u00e1n (\"D. Pedro Nu\u00f1ez de Guzman\") e di sua moglie.\nIn giovent\u00f9 spos\u00f2 Giovanni S\u00e1nchez de Velasco, che per\u00f2 la lasci\u00f2 vedova, nel 1327 circa.\nIn quello stesso periodo, Eleonora conobbe il re di Castiglia e Le\u00f3n, Alfonso XI, che, dopo aver ripudiato, nel 1327, la prima moglie Costanza Manuel, averla relegata nel castello della citt\u00e0 di Toro, e aver fatto in modo che il matrimonio, nello stesso anno, fosse dichiarato nullo, stava organizzando il suo matrimonio con la principessa portoghese, Maria del Portogallo, che spos\u00f2 il 26 marzo del 1328, ad \"Alfaiates\", nei pressi di Sabugal.Eleonora si innamor\u00f2, ricambiata, del re Alfonso, e dal 1329, iniziarono una relazione che dur\u00f2 sino alla morte di Alfonso.Sempre secondo il Nobiliario di Pietro Alfonso, conte di Barcelos, Eleonora (\"D. Leonor Nu\u00f1ez de Guzman\") fu la madre di Enrico di Trastamare (\"Conde D. Enrique de Trastamar\"), figlio del re Alfonso XI.Eleonora fu fatta signora di Medina-Sidonia.\nNel 1334, Maria, dopo aver dato ad Alfonso un secondo figlio, Pietro, e vedendo che la relazione tra il marito e la sua amante, Eleonora non solo continuava, ma era rallegrata dalla nascita di diversi figli, decise di tornare alla corte portoghese di suo padre per poi fissare la propria dimora ad \u00c9vora.\nIl re del Portogallo, Alfonso IV, padre di Maria, nel 1335, cerc\u00f2 di esercitare pressioni sul genero, il re di Castiglia, Alfonso XI affinch\u00e9 lasciasse Eleonora, l'amante, e tornasse con la moglie, la propria figlia, Maria, prima negandogli l'appoggio militare contro i musulmani, poi appoggiando i ribelli castigliani ed infine (quando, nel 1336, Alfonso XI imped\u00ec il matrimonio tra la sua ex moglie Costanza ed il fratello di Maria, l'erede al trono del Portogallo Pietro), invadendo la Castiglia ed iniziando una guerra.Quando per\u00f2 i Merinidi portarono a loro volta la guerra in Castiglia, Alfonso XI venne a pi\u00f9 miti consigli: si impegn\u00f2 a rinchiudere l'amante Eleonora in un convento e riprendere la moglie Maria con s\u00e9, ed il matrimonio tra Costanza e Pietro pot\u00e9 essere finalmente celebrato, a Lisbona, il 24 agosto 1339. \nMa dopo aver ottenuto l'aiuto dell'esercito portoghese all'assedio di Tarifa, nel 1340, Alfonso XI, qualche tempo dopo, si riprese l'amante Eleonora e releg\u00f2 Maria del Portogallo, col figlioletto Pietro, nell'Alc\u00e1zar di Siviglia. \nQuando Alfonso XI mor\u00ec all'assedio di Gibilterra nel 1350, vittima della peste, il solo monarca europeo a morire durante la Peste nera, e Pietro sal\u00ec al trono come Pietro I, Eleonora di Guzm\u00e1n e la sua corte, che avevano governato sino ad allora con Alfonso, tentarono, invano, di opporsi al partito della regina madre, Maria e Giovanni Alfonso di Albuquerque, precettore del nuovo re.Eleonora fu protetta dal signore di Lara, Giovanni de la Cerda. Ma, dopo la morte di quest'ultimo, causa la peste, su consiglio di sua madre, Maria, Pietro I, nel 1351, fece arrestare Eleonora di Guzm\u00e1n, nel suo feudo di Medina-Sidonia e la fece rinchiudere nell'alc\u00e1zar di Talavera de la Reina e qui la fece assassinare (sembra sia stata strangolata da uno degli uomini al servizio di Maria), dopo averle fatto subire, oltre al carcere, vessazioni, maltrattamenti e torture.\nDopo la morte di Eleonora il figlio, Enrico di Trastamara, tenne, nei confronti del fratellastro, un atteggiamento ribelle che port\u00f2 alla guerra civile, con la sconfitta e conseguente morte, nel 1369, di Pietro I sostituito sul trono dal fratellastro, figlio di Eleonora, col nome di Enrico II.\nFigli.\nEleonora di Guzm\u00e1n diede ad Alfonso dieci figli, ovviamente tutti illegittimi:"}
{"id": "1541421", "revid": "767487", "url": "https://it.wikipedia.org/wiki?curid=1541421", "title": "St\u00e5le Solbakken", "text": "Caratteristiche tecniche.\nSolbakken era un centrocampista dotato di buona visione di gioco, abile tecnicamente e piuttosto carismatico. Dotato anche di un buon tiro dalla distanza, fu anche piuttosto longevo, migliorando con il passare degli anni.\nCarriera.\nGiocatore.\nClub.\nGli inizi.\nSolbakken cominci\u00f2 la carriera con la maglia del Grue, prima di trasferirsi allo HamKam. Nella prima stagione con la nuova squadra, non riusc\u00ec ad avere un grosso impatto sulle sorti del club. Nel 1990 riusc\u00ec invece ad imporsi, realizzando anche 9 reti in 21 partite di campionato. Solbakken miglior\u00f2 il proprio ruolino nella stagione successiva, siglando 14 marcature e contribuendo alla promozione dello HamKam. Si afferm\u00f2 cos\u00ec come uno dei migliori giocatori del calcio norvegese.\nIl 26 aprile 1992 ebbe modo di debuttare nell'Eliteserien, quando fu schierato titolare nella vittoria casalinga per 3-1 sul Brann. Il 24 maggio arriv\u00f2 il primo gol nella massima divisione norvegese, nel successo per 3-0 sul Molde. L'8 giugno, realizz\u00f2 una doppietta ai danni del Mj\u00f8ndalen, contribuendo alla vittoria per 3-1. Rimase in forza allo HamKam fino al termine del campionato 1993.\nIl passaggio al Lillestr\u00f8m.\nTerminata l'esperienza a Hamar, Solbakken si trasfer\u00ec al Lillestr\u00f8m. Il debutto con questa casacca fu datato 17 aprile 1994, in occasione del pareggio a reti inviolate sul campo del V\u00e5lerenga. Il 23 aprile arriv\u00f2 la prima rete, nel pareggio per 2-2 contro il Rosenborg. La prima stagione al Lillestr\u00f8m fu piuttosto positiva. In seguito, ricevette la fascia da capitano e contribu\u00ec al secondo posto finale nel campionato 1996. Rimase al Lillestr\u00f8m per un'ultima stagione, disputata su ottimi livelli.\nLe esperienze all'estero.\nSolbakken fu allora ingaggiato dagli inglesi del Wimbledon. Esord\u00ec nella Premier League il 22 novembre 1997, sostituendo Neal Ardley nella sconfitta casalinga per 2-5 contro il Manchester United. Il 28 dicembre realizz\u00f2 l'unica rete nel campionato inglese, nella partita persa per 1-2 contro il West Ham. L'esperienza con il Wimbledon non fu comunque positiva, secondo alcuni media anche a causa anche del difficile rapporto con il compagno di squadra Vinnie Jones.\nSolbakken si trasfer\u00ec cos\u00ec all'Aalborg. Qui le sue prestazioni migliorarono e divent\u00f2 rapidamente uno dei beniamini dei tifosi. A partire dalla seconda stagione in forza al club, gli fu affidata la fascia da capitano. Vinse il campionato 1998-1999 e, nello stesso anno, fu nominato giocatore dell'anno. Ad agosto 2000, Solbakken fu ingaggiato dal Copenaghen. Debutt\u00f2 in squadra il 27 agosto, subentrando a Christian L\u00f8nstrup nella vittoria per 2-1 sul Br\u00f8ndby.\nIl 13 marzo 2001, durante un allenamento del Copenaghen, Solbakken fu colpito da un attacco di cuore. Il dottor Frank Odgaard, quel giorno presente all'allenamento, cap\u00ec immediatamente la gravit\u00e0 della situazione e la sua pronta reazione salv\u00f2, con ogni probabilit\u00e0, la vita del calciatore. Nonostante sia rimasto in vita, lui venne comunque dichiarato clinicamente morto, e per 8 minuto lo fu. Solbakken rimase in coma per diversi giorni, ma si riprese completamente. Gli fu quindi installato un pacemaker, per ridurre la possibilit\u00e0 che si ripetesse un attacco di cuore in futuro. Questo incidente segn\u00f2 la fine della carriera agonistica del norvegese, che annunci\u00f2 il proprio ritiro nel mese di aprile. L'infarto fu causato da un difetto cardiaco che non fu mai rilevato prima.\nNazionale.\nSolbakken gioc\u00f2 58 partite per la , con 9 reti all'attivo. Esord\u00ec il 9 marzo 1994, sostituendo Kjetil Rekdal nella vittoria per 1-3 contro il . Non fu inserito tra i convocati per il , nonostante la buona stagione con la maglia del Lillestr\u00f8m. Dopo il torneo, per\u00f2, torn\u00f2 nel giro della Nazionale e fu impiegato con maggiore continuit\u00e0: nella maggior parte dei casi, per\u00f2, Solbakken partiva dalla panchina, poich\u00e9 nel suo ruolo gli veniva preferito Rekdal. Il 2 giugno 1996 arrivarono le prime reti per la Norvegia, con una doppietta nella vittoria per 5-0 sull'.\nLa Norvegia manc\u00f2 la qualificazione al , ma centr\u00f2 quella per il mondiale 1998. Fu inserito tra i convocati per la competizione, ma non fu impiegato nella sfida decisiva contro il , poich\u00e9 gli fu preferito Roar Strand. La selezione scandinava fu poi eliminata agli ottavi di finale dall'. La Norvegia riusc\u00ec a qualificarsi anche per il , ma Solbakken sub\u00ec un infortunio poco prima della manifestazione, riuscendo cos\u00ec a giocare soltanto nel pareggio contro la . La squadra fu eliminata alla fase a gironi e Solbakken annunci\u00f2 il ritiro dalla Nazionale al termine del torneo.\nAllenatore.\nHamKam.\nTerminata la carriera calcistica, Solbakken divent\u00f2 allenatore dello HamKam. Il club, all'epoca militante nella 1. divisjon, si guadagn\u00f2 la promozione nel campionato 2003, il secondo in cui fu guidato dall'ex centrocampista. Lo HamKam centr\u00f2 poi un 5\u00ba posto finale nell'Eliteserien 2004: in virt\u00f9 di questo traguardo, fu nominato miglior allenatore della stagione. La vicenda personale che l'aveva visto protagonista pochi anni prima e i risultati raggiunti con lo HamKam gli fecero guadagnare il soprannome di \"St\u00e5le Salvatore\". Rimase allo HamKam fino al termine del campionato 2005.\nCopenaghen.\nTerminata l'esperienza norvegese, Solbakken fece ritorno al Copenaghen. In sei stagioni sulla panchina della formazione danese, vinse cinque campionati (2005-2006, 2006-2007, 2008-2009, 2009-2010 e 2010-2011) e una Coppa di Danimarca (2008-2009). Il 3 novembre 2009, il club annunci\u00f2 sul proprio sito internet che Solbakken non avrebbe rinnovato il suo contratto, in scadenza al 30 giugno 2011: questo perch\u00e9 sarebbe dovuto diventare il nuovo commissario tecnico della Norvegia a gennaio 2012 \u2013 oppure al termine del , nell'eventualit\u00e0 in cui la selezione scandinava fosse riuscita a qualificarsi. Nella Champions League 2010-2011, il Copenaghen raggiunse gli ottavi di finale del torneo, per poi essere eliminato dal Chelsea. Come previsto, lasci\u00f2 la squadra al termine del campionato 2010-2011.\nColonia.\nSolbakken torn\u00f2 per\u00f2 sui suoi passi, cancellando l'accordo per diventare commissario tecnico della Norvegia e firmando piuttosto per i tedeschi del Colonia. Fu riportato che il club tedesco pag\u00f2 400.000 euro alla Norges Fotballforbund per far s\u00ec che il contratto firmato dall'allenatore fosse annullato. Alla pausa invernale del campionato 2011-2012, il Colonia si trovava al 10\u00ba posto in classifica, ma i risultati peggiorarono nella seconda parte del campionato e la squadra fin\u00ec invischiata nella lotta per non retrocedere. Fu esonerato il 12 aprile 2012, dopo la sconfitta per 4-0 sul campo del Magonza: in quel momento, la squadra si trovava al 16\u00ba posto in classifica. Fu sostituito da Frank Schaefer, che comunque non riusc\u00ec a salvare il Colonia dalla retrocessione.\nRitorno al Copenaghen.\nIl 21 agosto 2013 fa ritorno al Copenaghen, sostituendo l'esonerato Ari\u00ebl Jacobs e firmando un contratto triennale.\nIl 10 ottobre 2020 viene sollevato dall'incarico dalla societ\u00e0 per i brutti risultati registrati nell'inizio di stagione, stante il nono posto in campionato e una precoce eliminazione ai play-off di Europa League. Chiude la propria seconda esperienza nella capitale con la vittoria di 3 campionati danesi e 3 Coppe di Danimarca. In campo europeo si registrano due qualificazioni alla fase a gironi di Champions League, oltre a un quarto di finale di Europa League raggiunto nella stagione 2019-2020, in cui il Copenaghen era stato eliminato dal Manchester United dopo i tempi supplementari. Per tutti questi risultati e quelli ottenuti durante la sua prima esperienza nel club (nel quinquennio 2006-2011), \u00e8 stato nominato, dalla societ\u00e0, il pi\u00f9 grande allenatore della storia del Copenaghen."}
{"id": "1541424", "revid": "78273", "url": "https://it.wikipedia.org/wiki?curid=1541424", "title": "Opposti estremismi", "text": ""}
{"id": "1541425", "revid": "484362", "url": "https://it.wikipedia.org/wiki?curid=1541425", "title": "Mont-Sainte-Anne", "text": "Mont-Sainte-Anne \u00e8 una montagna e una stazione sciistica canadese, situata nel territorio di Beaupr\u00e9, 40 chilometri a nord di Qu\u00e9bec. La montagna ha un'altitudine di 800 metri, con un dislivello di 625 metri. Sono presenti 66 piste da sci per un totale di 69 chilometri, disposte su tre versanti della montagna; 17 di queste (15 chilometri) sono attrezzate con impianti di illuminazione per l'utilizzo in notturna. L'innevamento naturale sulla vetta \u00e8 mediamente di 475 centimetri. Mont-Sainte-Anne ha ospitato numerose gare di Coppa del mondo di sci alpino."}
{"id": "1541429", "revid": "155634", "url": "https://it.wikipedia.org/wiki?curid=1541429", "title": "Fudbalski Klub Sutjeska Nik\u0161i\u0107", "text": "Il Fudbalski Klub Sutjeska Nik\u0161i\u0107, meglio noto come Sutjeska Nik\u0161i\u0107 ma anche conosciuto come FK Sutjeska, \u00e8 una societ\u00e0 calcistica montenegrina con sede nella citt\u00e0 di Nik\u0161i\u0107. Milita nella massima divisione del campionato montenegrino di calcio.\nHa vinto 4 campionati montenegrini.\nStoria.\nFondato nel 1927, dal 2006 gioca nella prima divisione del campionato di calcio del proprio paese che \u00e8 posto sotto l'egida della Federazione calcistica del Montenegro. Nel 2007 la disputato la finale, persa contro il Rudar Pljevlja, della prima edizione della Coppa del Montenegro.\nHa vinto 3 campionati montenegrini, l\u2019ultimo nella stagione 2017-2018. Grazie a questo successo prende parte alle qualificazioni di UEFA Champions League 2018-2019, ma il club viene eliminato subito dall\u2019 Astana subendo due sconfitte. I montenegrini vengono quindi inseriti nelle qualificazioni per la Europa League, ma anche qua vengono battuti subito dai campioni armeni dell'Alashkert. Il cammino europeo montenegrino si chiude con 4 sconfitte su 4, senza segnare nemmeno una rete.\nNell edizione 2019/2020 della UEFA Champions League eliminano al primo turno i campioni slovacchi dello Slovan Bratislava ottenendo una qualificazione storica, mai una squadra del Montenegro ha passato un turno di Champions League\nStadio.\nLo Stadio Gradski, che ospita le partite interne, ha una capacit\u00e0 di spettatori.\nGiocatori.\nDurante il periodo al Sutjeska Nik\u0161i\u0107, Ranko Zirojevi\u0107 gioc\u00f2 nell'Under-20 jugoslava. \u017deljko Baj\u010deta gioc\u00f2 per quasi un decennio nel Sutjeska Nik\u0161i\u0107 realizzando pi\u00f9 di 40 marcature.\nOrganico.\nRosa 2017-2018.\nAggiornata al 20 gennaio 2018.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1541434", "revid": "339392", "url": "https://it.wikipedia.org/wiki?curid=1541434", "title": "FK Sutjeska", "text": ""}
{"id": "1541435", "revid": "49980", "url": "https://it.wikipedia.org/wiki?curid=1541435", "title": "Pecorino di Atri", "text": ""}
{"id": "1541436", "revid": "767487", "url": "https://it.wikipedia.org/wiki?curid=1541436", "title": "Petrus Gillius", "text": "Biografia.\nViaggi\u00f2 e studi\u00f2 l'area del Mediterraneo e l'Oriente, scrivendo anche alcune opere tra cui \"De Topographia Constantinopoleos et de illius antiquitatibus libri IV\", \"Cosm\u00e6 Indopleutes\", \"De Bosphoro Thracio libri III\" ed un libro che trattava dei pesci del mar mediterraneo. Visse per molti anni a Costantinopoli, dove era stato inviato dal re francese Francesco I per recuperare antichi manoscritti. Ebbe occasione di vedere i resti della statua bronzea di Giustiniano I che era posizionata sulla sommit\u00e0 della colonna a lui dedicata. Molti dei suoi libri vennero pubblicati dopo la sua morte da suo nipote. \nTradusse Claudio Eliano nel 1533. \nMor\u00ec a Roma di malaria, mentre seguiva il suo protettore, il cardinale Giorgio d'Armagnac."}
{"id": "1541437", "revid": "339392", "url": "https://it.wikipedia.org/wiki?curid=1541437", "title": "Sutjeska Niksic", "text": ""}
{"id": "1541439", "revid": "111892", "url": "https://it.wikipedia.org/wiki?curid=1541439", "title": "Pierre Gilles", "text": ""}
{"id": "1541440", "revid": "339392", "url": "https://it.wikipedia.org/wiki?curid=1541440", "title": "Sutjeska Nik\u0161i\u0107", "text": ""}
{"id": "1541445", "revid": "1781667", "url": "https://it.wikipedia.org/wiki?curid=1541445", "title": "Bulhary (Slovacchia)", "text": "Bulhary (in ungherese \"Bolg\u00e1rom\", in tedesco \"Bolger\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima volta nel 1435 con il nome di \"Bolgarom\", ma in realt\u00e0 le sue origini sono molto pi\u00f9 antiche. All'epoca apparteneva dalla Signoria di Fi\u013eakovo. Dal 1554 al 1595 venne occupato dai Turchi. Nel XIX secolo pass\u00f2 ai conti Coburg e poi agli Alitisz. Dal 1938 al 1944 appartenne all'Ungheria.\nComposizione etnica.\nNel 2001 Bulhary aveva 287 abitanti (erano 327 nel 1910), di cui 242 di etnia ungherese.\nEtimologia.\nIl nome del villaggio \u00e8 da riconnettersi all'etnico \"bulgaro\". Secondo la leggenda i suoi fondatori erano un gruppo di profughi eretici dualisti bogomili o pauliciani, chiamati volgarmente nel Medioevo \"Bulgari\", in quanto erano particolarmente numerosi nell'area balcanica."}
{"id": "1541447", "revid": "307923", "url": "https://it.wikipedia.org/wiki?curid=1541447", "title": "Cosimo Aldo Cannone", "text": "\u00c8 stato due volte campione del mondo nella classe Endurance S1 (2007 e 2008) del mondiale UIM, e due volte campione d'Italia (Categoria S3 nel 2006 e poi S1 nel 2007) del campionato italiano FIM.\nBiografia.\nCannone vanta una lunga carriera negli sport motoristici acquatici. Ha cominciato nel 2003, a 19 anni, correndo per il team di famiglia, il Gran Premio di Cesenatico. In Endurance S1 e Endurance S3 inshore ha corso per la Federazione Italiana Motonautica.\nNel 2007 si laurea campione del mondo endurance nella categoria Sport; anche per questo nello stesso anno riceve dal Comitato Olimpico la medaglia d'oro al valore atletico. In seguito vince un altro titolo mondiale e due titoli italiani. Dal 2009 si \u00e8 ritirato dal mondo dello sport.\nDal 2020 ha costituito ed \u00e8 presidente e CEO della Cannone Corporation."}
{"id": "1541448", "revid": "15756", "url": "https://it.wikipedia.org/wiki?curid=1541448", "title": "Nogometni Klub Ba\u010dka 1901", "text": "L'NK Ba\u010dka 1901 \u00e8 una societ\u00e0 calcistica serba di Subotica, Voivodina. Attualmente milita nelle serie regionali del campionato serbo di calcio. Il nome della squadra deriva dall'omonima regione.\nStoria.\n\u00c8 la squadra pi\u00f9 antica della Voivodina e della Serbia (e della ex-Jugoslavia): venne fondata il 3 agosto 1901, quando la Vojvodina era sotto il controllo dell'Impero austro-ungarico (\"Ungheria Meridionale\") con il nome ungherese di \"Bacska Szabadkai Athletikai Club\" e la maggior parte dei fondatori erano croati da Subotica.\nIl club inizialmente gioc\u00f2 nelle leghe ungheresi, successivamente partecip\u00f2 al campionato jugoslavo del 1923 (la stagione inaugurale), del 1925 e del 1926. Durante questo periodo assunse la denominazione di \"JSD Ba\u010dka\".\nCon la formazione del campionato sloveno-croato e poi di quello croato all'interno della Banovina di Croazia, il club cambi\u00f2 nome in \"HAD Ba\u010dka\" e gioc\u00f2 con le squadre croate.\nDopo l'annessione della Ba\u010dka nel 1941 da parte dell'Ungheria, la societ\u00e0 fu forzata a competere nel campionato ungherese militandovi nel terzo livello. Nel 1945 fu rinominata con il nome di \"HA\u0160K Gra\u0111anski\" (Hrvatski Akademski \u0160portski Klub \"Gra\u0111anski\"), i nomi delle squadre di Zagabria appena vietate (HA\u0160K e Gra\u0111anski). Subito dopo le autorit\u00e0 del regime comunista obbligarono il club a cambiare nome in \"FD Sloboda\" e dopo numerosi cambiamenti di denominazione riprese nel 1963 il nome \"Ba\u010dka\"."}
{"id": "1541449", "revid": "339392", "url": "https://it.wikipedia.org/wiki?curid=1541449", "title": "FK Backa 1901", "text": ""}
{"id": "1541454", "revid": "48040", "url": "https://it.wikipedia.org/wiki?curid=1541454", "title": "Triestina Pallavolo", "text": ""}
{"id": "1541456", "revid": "1781667", "url": "https://it.wikipedia.org/wiki?curid=1541456", "title": "Buzitka", "text": "Buzitka (in ungherese \"Bozitapuszta\", in tedesco \"Bosendorf\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima volta nel 1350 (\"Bozyta\"). All'epoca apparteneva dalla Signoria di Fi\u013eakovo. Dal 1554 al 1595 venne occupato dai Turchi. Successivamente pass\u00f2 ai nobili Ser\u00e9ny, ma nel 1625 venne devastato dai Turchi che quasi lo spopolarono. Nel XIX secolo pass\u00f2 ai conti Coburg che nel 1938 lo ripopolarono con numerosi coloni."}
{"id": "1541460", "revid": "117390744", "url": "https://it.wikipedia.org/wiki?curid=1541460", "title": "Esprit de l'escalier", "text": "Esprit de l'escalier, o anche esprit d'escalier, \u00e8 un'espressione francese in uso in varie lingue, compreso l'italiano, dalla fine del XIX secolo. Identifica quella particolare situazione in cui si subisce una provocazione verbale o un pensiero ritenuto ingiusto senza essere in grado di esprimere o elaborare una replica immediata e adeguata, mentre una risposta vincente ed efficace sovviene solo in un secondo momento, quando si \u00e8 ormai \"sulla scala\", cio\u00e8 quando \u00e8 troppo tardi per usarla.\nOrigine del termine.\nA coniare l'espressione, dando il nome al fenomeno, \u00e8 stato il filosofo illuminista Denis Diderot, nel \"Paradosso sull'attore\". Durante una cena a casa di Jacques Necker gli fu opposta un'obiezione che sul momento riusc\u00ec ad azzittirlo lasciandolo senza argomenti, in quanto, come egli spiega, \u00ab\"l'homme sensible, comme moi, tout entier \u00e0 ce qu'on lui objecte, perd la t\u00eate et ne se retrouve qu'au bas de l'escalier\"\u00bb (\"L'uomo sensibile, come me, completamente preso da ci\u00f2 che gli si obietta, perde la testa e non la ritrova se non in fondo alle scale\"). Il \u00abfondo delle scale\u00bb \u00e8 un riferimento all'architettura dell'edificio in cui era stato invitato: le stanze per i ricevimenti si trovano all\"'\u00e9tage noble\" (il \"piano nobile\" di un'abitazione gentilizia), il secondo del palazzo; pertanto, trovare la risposta appropriata quando si \u00e8 in fondo alle scale significava farlo troppo tardi, quando gi\u00e0 si sta lasciando il ricevimento.\nEspressioni analoghe.\nIn alcune lingue si ritrovano formule espressive con un significato analogo o equivalente, come \"Treppenwitz\", in lingua tedesca, e \u05d8\u05e8\u05e2\u05e4\u05bc\u05d5\u05d5\u05e2\u05e8\u05d8\u05e2\u05e8 \"trepverter\", in yiddish."}
{"id": "1541465", "revid": "1981903", "url": "https://it.wikipedia.org/wiki?curid=1541465", "title": "United States Railroad Administration", "text": "Il nome di United States Railroad Administration (abbreviato in USRA) fu la compagnia ferroviaria nazionale degli Stati Uniti creata durante la Prima guerra mondiale. Istituita nel 1917, cess\u00f2 di esistere nel 1920.\n\u00c8 stato il pi\u00f9 grande esperimento di nazionalizzazione degli Stati Uniti. Serviva, nella situazione d'emergenza, a rendere adeguate le ferrovie statunitensi a sostenere lo sforzo bellico mediante una efficace ed efficiente rete di trasporti. La USRA in quel periodo immise in servizio moltissime locomotive di tipo standardizzato, poi passate ai privati nel 1920.\nStoria.\nAll'entrata in guerra il 6 aprile 1917, gli Stati Uniti si trovarono con una situazione ferroviaria inadeguata. Le moltissime compagnie private avevano scali ferroviari insufficienti e materiale di trazione inadeguato. N\u00e9 i modesti guadagni che tali ferrovie facevano potevano far sperare ad un veloce incremento della qualit\u00e0 del materiale rotabile.\nIl 26 dicembre 1917 quindi il presidente Thomas Woodrow Wilson approv\u00f2 la nazionalizzazione delle ferrovie statunitensi. Furono create tre zone: La Est, la Ovest e la Sud. Vennero tagliate i treni che effettuavano tratte simili ma su compagnie diverse, e ugualmente i servizi di lusso (costosi anche per gli esercenti) vennero limitati e sovratassati. Vennero ordinati ben 100'000 carri e 1'930 locomotive a vapore, queste ultime in versione standardizzata, per ridurre i costi di acquisto e manutenzione.\nLe 1'930 locomotive standardizzate venivano costruite con vari rodiggi, per andare incontro alle esigenze delle varie linee ferroviarie. Sovente, per far fronte a zone con un armamento dei binari assai leggero, dello stesso modello se ne costruiva una versione leggera (\"Light\") e una pesante (\"Heavy\"). Ogni modello traeva il nome dal rodiggio che adottava.\nIl 21 marzo del 1918 il \"Railroad Control Act\". Esso garantiva che, alla cessazione delle ostilit\u00e0, la USRA avrebbe mantenuto il possesso del materiale e delle linee per altri 21 mesi, fino a quando al situazione economica sarebbe stata propizia. La USRA si impegnava anche a restituire tutto il materiale preso in carico alle rispettive compagnie, mentre le nuove macchine sarebbero state spartite.\nIl 1\u00ba marzo 1920 le varie compagnie ferroviarie ripresero possesso di quanto avevano prima della guerra. Va detto che per loro fu un vero affare, poich\u00e9 si ritrovarono con materiale moderno e linee meglio tenute che non se le avessero gestite loro. Lo stato spese circa 1,12 miliardi di dollari nella USRA.\nMolte delle locomotive ex-USRA fecero poi da modello per varie macchine degli anni '20."}
{"id": "1541466", "revid": "977364", "url": "https://it.wikipedia.org/wiki?curid=1541466", "title": "Volo Helios Airways 522", "text": "Il volo Helios Airways 522 (HCY 522 o ZU522) era un collegamento di linea operato dalla compagnia cipriota Helios Airways tra gli aeroporti di Larnaca e Atene, che precipit\u00f2 il 14 agosto 2005 nei pressi di Grammatiko, nella zona montuosa a nord di Maratona e Varnavas, in Grecia.\nVi persero la vita tutte le 121 persone a bordo (115 passeggeri e 6 persone dell'equipaggio); quattro salme, dilaniate nello schianto, non furono recuperate.\nL'incidente fu causato dal malfunzionamento (causato da un errore umano) dell'impianto di pressurizzazione del velivolo: prendendo quota, l'aria nella cabina si fece rarefatta e, complice l'incapacit\u00e0 dei piloti di comprendere il problema, caus\u00f2 lo svenimento di tutti gli occupanti per ipossia; l'aereo, rimasto privo di controllo, continu\u00f2 a volare col pilota automatico fino all'esaurimento del carburante.\nFu sino a quel giorno l'incidente aereo peggiore del 2005, superato solo due giorni dopo dall'incidente del Volo West Caribbean Airways 708, in cui persero la vita 160 persone, e il secondo incidente dell'anno con pi\u00f9 di cento vittime (il primo fu il volo Kam Air 904 con 104 morti).\nDinamica dei fatti.\nAntefatto.\nPer il volo Larnaca-Atene del 14 agosto 2005 era previsto l'impiego di un Boeing 737-300; tale aereo, costruito nel 1997 e inizialmente immatricolato D-ADBQ, aveva prestato servizio per la compagnia tedesca DBA dal 1998 al 2004. Il 16 aprile 2004 la compagnia cipriota Helios Airways l'aveva rilevato in leasing, reimmatricolandolo 5B-DBY e attribuendogli il soprannome \"Olympia\".\nNella notte tra il 13 e il 14 agosto tale aereo aveva effettuato un volo da Londra, atterrando all'aeroporto di Larnaca alle ore 1:25. L'equipaggio di tale volo, smontando dal servizio, aveva segnalato ai tecnici della compagnia di aver udito strani rumori provenire dalla sezione di coda e di aver osservato formazioni di ghiaccio all'interno di uno dei portelloni. Una squadra di manutentori aveva pertanto provveduto ad ispezionare la cabina e a condurre un test per verificare la presenza di eventuali perdite d'aria; uno dei tecnici aveva modificato la modalit\u00e0 di funzionamento dell'impianto di pressurizzazione portandola da automatica a manuale, cos\u00ec da poter variare la pressione interna alla fusoliera agendo direttamente sulle valvole di sfiato dell'aria, senza accendere i motori. Il test non aveva evidenziato alcuna perdita d'aria, quindi i manutentori segnalarono l'aereo come abilitato al servizio; tuttavia, prima di scendere, essi dimenticarono di riportare il comando della pressurizzazione in modalit\u00e0 automatica.\nL'incidente.\nIl piano di volo per il 14 agosto 2005 del Boeing 737 5B-DBY prevedeva la partenza dallo scalo cipriota alle ore 9:00, per dirigersi dapprima ad Atene e quindi a Praga. Il comandante era il tedesco Hans-J\u00fcrgen Merten, 59 anni, normalmente in forza alla compagnia tedesca LTU International e assunto temporaneamente dalla Helios per rinforzare il proprio organico in occasione della stagione estiva; Merten aveva un'esperienza di volo (accumulata in buona parte sotto l'Interflug) di 16.900 ore (delle quali 5.500 sui Boeing 737). Il primo ufficiale era il cipriota Pampos Charalambous, 51 anni, in forza alla Helios da 5 anni e con all'attivo 7.549 ore di volo, delle quali 3.991 sui 737.\nNessuno dei due, nella checklist pre-decollo, aveva notato che l'impianto di pressurizzazione era impostato in modalit\u00e0 manuale. Alle ore 9:07, con poco ritardo sull'orario previsto, il volo Helios 522 decoll\u00f2 regolarmente e inizi\u00f2 l'ascesa verso la quota di crociera di .\nCon l'aumentare dell'altitudine, la pressione interna alla cabina inizi\u00f2 a diminuire. Quando l'aereo raggiunse i , in cabina di pilotaggio inizi\u00f2 a suonare l'allarme di decompressione. I piloti tuttavia lo scambiarono per il segnale di \"errata configurazione di decollo\", il cui avviso sonoro era molto simile. Poich\u00e9 di norma esso si attiva solo con il velivolo a terra per segnalare che esso non \u00e8 correttamente impostato per la partenza, comandante e primo ufficiale rimasero spiazzati e decisero di chiedere spiegazioni via radio agli ingegneri della Helios presso l'aeroporto di Larnaca.\nIl comandante segnal\u00f2 ai tecnici l'attivazione dell'allarme e rifer\u00ec di una presunta anomalia ai sistemi di raffreddamento, dicendo che le spie di tali impianti non erano accese. Durante il dialogo (peraltro condizionato da pesanti disturbi sulle frequenze radio), sulla plancia di comando del Boeing 737 si attivarono ulteriori allarmi, quali le spie dei sistemi di refrigerazione (ad indicare un insufficiente flusso d'aria nei condotti, causato dalla scarsa densit\u00e0 atmosferica ad alta quota) e, in un secondo momento, l'allerta generale (\"Master Caution\"): quest'ultimo era essenzialmente legato all'avvenuta attivazione automatica delle maschere ad ossigeno nella cabina passeggeri. Poich\u00e9 la cabina di pilotaggio, invece, era dotata di maschere ad ossigeno attivabili solo manualmente, operazione che non venne mai eseguita, equipaggio e personale tecnico non compresero la vera natura del segnale e ipotizzarono che si stesse verificando un surriscaldamento del sistema di raffreddamento.\nGli ingegneri chiesero ulteriori dettagli ed il comandante, evidentemente ormai gi\u00e0 preda dell'ipossia e dunque in crescente stato confusionale (l'aereo infatti stava continuando a salire verso la quota di crociera), ripet\u00e9 che le spie del sistema di raffreddamento erano spente nonostante lui non avesse disattivato tale impianto. L'ingegnere rispose che ci\u00f2 era normale e successivamente chiese di controllare che il sistema di pressurizzazione fosse regolato sulla posizione automatica. Il comandante ignor\u00f2 tale richiesta e chiese dove fosse l'interruttore automatico per il raffreddamento dei sistemi. L'ingegnere diede le indicazioni richieste e pochi istanti dopo domand\u00f2 al comandante se avesse trovato l'interruttore, ma non ottenne pi\u00f9 risposta, verosimilmente a causa dello svenimento di entrambi i piloti.\nNel mentre l'aereo, che continuava ad essere governato dal pilota automatico, continu\u00f2 l'ascesa e si livell\u00f2 alla quota di volo. Tra le 9:30 e le 9:40 l'ATC di Nicosia tent\u00f2 ripetutamente, senza successo, di stabilire un contatto radio con la cabina di pilotaggio. Alle 9:37 l'aereo, sempre senza nessuna comunicazione radio, entr\u00f2 nello spazio aereo di Atene: per diciannove volte, tra le 10:12 e le 10:50, la torre di controllo della capitale greca tent\u00f2 vanamente di chiamare il volo 522, che alle 10:40 intercett\u00f2 il VOR dell'isola di Ceo e inizi\u00f2 a circuitare sulla rotta di attesa per l'atterraggio ad Atene, rimanendo sempre stabile alla quota di crociera.\nAlle 10:20 i controllori ateniesi chiesero spiegazioni ai colleghi ciprioti, i quali notificarono loro che l'aereo in questione probabilmente era fuori controllo. Quattro minuti pi\u00f9 tardi, alle 10:24, venne messa al corrente della situazione anche l'Aeronautica Militare Ellenica.\nDue minuti dopo l'orario previsto di atterraggio nella capitale greca (ore 10:45), si diffuse brevemente la falsa informazione che il volo avesse risolto i propri problemi e si accingesse regolarmente ad atterrare. Appurato che ci\u00f2 non era veritiero, alle 10:55 il capo di stato maggiore della difesa, l'ammiraglio Panagiotis Chinofotis, ordin\u00f2 alla base aerea di Nea Anchialos di far alzare in volo due caccia F-16 che stabilissero un contatto visivo con l'aereo \"fantasma\" e verificassero la situazione.\nI due velivoli, appartenenti al 111\u00ba stormo, decollarono alle 11:05 e dopo circa 15 minuti avvistarono il Boeing 737 sopra l'isola di Ceo, in volo circolare a una quota di . In accordo con le regole previste nei casi in cui si ha a che fare con velivoli che sembrano essere fuori controllo, uno dei caccia si avvicin\u00f2 a meno di cento metri dal Boeing 737 e il pilota scrut\u00f2 l'interno della fusoliera e del cockpit, constatando che il sedile del comandante era vuoto, mentre il primo ufficiale era immobile e riverso con il viso sul volantino. Nella zona passeggeri, invece, si vedevano le maschere per l'ossigeno che pendevano dal soffitto ed i passeggeri immobili sui sedili: tra le persone presenti a bordo, nessuna reagiva alla presenza dei caccia, segno evidente che non erano coscienti. Il pilota militare comunic\u00f2 via radio che nulla lasciava pensare a un atto terroristico e che l'aereo non manifestava danni o guasti tecnici evidenti.\nAlle 11:49 i piloti militari videro un uomo entrare nella cabina di pilotaggio, sedersi al posto del comandante e cercare di recuperare il controllo dell'aereo. Egli not\u00f2 i due F-16 e fece dei cenni per far capire ai piloti militari di non avere possibilit\u00e0 di continuare a volare, ma non riusc\u00ec di fatto a stabilire alcun contatto con loro. Il Cockpit Voice Recorder registr\u00f2 in quei momenti ripetute esclamazioni di \"mayday\", che per\u00f2 non furono ricevute n\u00e9 dai controllori del traffico aereo n\u00e9 dai piloti degli F-16.\nDopo alcuni minuti, il carburante si esaur\u00ec: dapprima si spense il motore di sinistra, motivo per cui l'aereo inizi\u00f2 a virare, e poi quello di destra. L'aereo cominci\u00f2 a perdere quota velocemente e l'uomo che era entrato nel cockpit afferr\u00f2 il volantino come per cercare di risollevarlo, ma invano: dopo circa tre ore dal decollo, il Boeing 737 della Helios cadde in picchiata e si schiant\u00f2 sulle montagne di Grammatiko, a 40 km da Atene. Tutti gli occupanti persero la vita.\nIndagini.\nI rilievi delle autorit\u00e0.\nL'ipotesi di un dirottamento aereo fu subito scartata dal Ministero degli Esteri greco, e le ipotesi di abbattimento da parte di aerei da caccia furono escluse dal Governo e da testimoni oculari.\nLe scatole nere e il \"cockpit voice recorder\" (\"CVR\") furono inviati ad un centro specializzato per le analisi a Parigi.\nLa maggior parte dei corpi furono trovati pi\u00f9 o meno bruciati a causa dell'incendio che si propag\u00f2 a partire dalle sterpaglie secche che circondavano il luogo dell'incidente e non poterono essere riconosciuti: le autopsie mostrarono che erano tutti in vita al momento dell'impatto, ma non pot\u00e9 essere evidenziato se fossero coscienti o meno.\nL'equipaggio perse conoscenza a causa della mancata attivazione manuale delle maschere ad ossigeno del cockpit; il velivolo, sotto il controllo del pilota automatico, prosegu\u00ec la sua rotta fino alla Grecia, per poi immettersi in un circuito d'attesa. Al momento dell'arrivo dei caccia, in cabina era visibile solo il primo ufficiale Charalambous, svenuto, mentre probabilmente il capitano Merten si era spostato per verificare personalmente i sistemi di raffreddamento, che riteneva essere la causa del problema, ed aveva evidentemente perso conoscenza prima di poter ritornare a sedere.\nDurante le indagini, grazie ai frammenti umani ritrovati in corrispondenza della cabina, venne appurato che l'uomo che entr\u00f2 nella cabina di pilotaggio per tentare di controllare il velivolo e di lanciare una richiesta di soccorso era l'assistente di volo Andreas Prodromou, che era allievo pilota con circa 260 ore di volo ed era riuscito a rimanere cosciente tramite alcune maschere ad ossigeno non utilizzate (l'aereo non viaggiava infatti a pieno carico).\nQuanto alle noie tecniche dell'aereo, gli inquirenti riscontrarono, oltre ai gi\u00e0 citati problemi del giorno prima dell'incidente ( i rumori in coda e il ghiaccio nel portellone, a seguito dei quali era stato condotto il test di pressurizzazione in modalit\u00e0 manuale ), diversi altri accadimenti: nei due mesi precedenti la sciagura il sistema di pressurizzazione e condizionamento d'aria del Boeing 737 era stato riparato cinque volte e il 16 dicembre 2004, durante un volo da Varsavia, lo stesso aereo aveva subito una perdita di pressione nella cabina, obbligando tre passeggeri al ricovero in ospedale dopo l'atterraggio a Larnaca.\nIndagini private.\nUn anno dopo l'incidente, Discovery Channel mand\u00f2 in onda un documentario dove venivano illustrati i risultati delle investigazioni private svolte in collaborazione con la \"Advanced Aviation Technology Ltd\". Vennero presentate delle prove che un errore di progettazione dei Boeing 737 potrebbe aver contribuito all'incidente. Un problema dello stesso tipo fu riscontrato in un Boeing 737-436 G-DOCE nel maggio 2003. In quel caso, le indicazioni errate del sistema di controllo della pressurizzazione costrinsero i piloti a commutare il PMS in modalit\u00e0 manuale. Si osservava inoltre come la spia di segnalazione di tale modalit\u00e0 avesse una luce piuttosto flebile, che avrebbe potuto non risultare visibile in una mattinata estiva e soleggiata come quella dell'incidente; egualmente i vari allarmi entrati in funzione risultavano ambigui e di non immediata interpretazione.\nDepistaggio.\nI media riferirono, poco dopo l'incidente, che un passeggero avesse inviato un SMS nel quale affermava che il pilota aveva un colorito blu sul volto, oppure che sped\u00ec un messaggio dove scrisse \"Il pilota \u00e8 morto. Addio, cugino mio, stiamo congelando\". La polizia arrest\u00f2 in seguito Nektarios-Sotirios Voutas, un uomo di 32 anni impiegato a Salonicco, che ammise di aver inventato la storia e fornito diverse interviste per attirare l'attenzione. Voutas venne condannato in prima istanza il 17 agosto 2005 a 6 mesi di carcere, pena sospesa con una condizionale di 42 mesi.\nConclusioni.\nIl rapporto degli investigatori qualific\u00f2 l'incidente come una sequenza di errori umani, aggravati da alcune criticit\u00e0 strutturali del Boeing 737.\nLa causa profonda fu individuata nell'errata impostazione del sistema per la pressurizzazione dell'aria in cabina, che era stato impostato in modalit\u00e0 manuale dai tecnici della Helios Airways per effettuare un test, terminato il quale non era stato riportato in modalit\u00e0 automatica. L'equipaggio del volo 522, probabilmente per superficialit\u00e0 nell'effettuare la checklist pre-decollo, non si era avveduto di tale errata impostazione.\nLa relazione conclusiva non escluse per\u00f2 che potesse aver avuto un ruolo nella sequenza degli eventi anche una potenziale \"ricaduta\" del guasto a uno dei portelloni, tale da comportare una fuoriuscita d'aria dalla fusoliera.\nIl rapporto chiama in causa anche la Boeing per \"inefficacia delle misure\": il pannello del sistema di pressurizzazione del 737 era infatti piccolo e non facilmente raggiungibile; inoltre la sequenza di allarmi innescata dall'errata impostazione era giudicata non puntualmente interpretabile, cooperando pertanto ad aggravare quanto causato dagli errori umani.\nCronologia.\nIl tempo \u00e8 UTC+3\nConseguenze.\nPoco dopo l'incidente la compagnia cambi\u00f2 nome da Helios Airways in \u03b1jet (Alfajet); il volo Larnaca-Atene-Praga venne rinumerato come ZU604/5, per poi essere sospeso dal 16 agosto 2005. Venne altres\u00ec annunciata una \"stretta\" sui controlli di sicurezza della flotta. Ci\u00f2 per\u00f2 non bast\u00f2 ad evitare che il governo della Repubblica di Cipro irrogasse il sequestro degli aerei e dei conti bancari della compagnia, che infine cess\u00f2 i voli nel novembre 2006\nIl 24 luglio 2007 le famiglie delle vittime citarono in giudizio la Boeing come corresponsabile dell'incidente.\nIl volo Helios Airways 522 nei media.\nL'incidente del volo 522 della Helios Airways \u00e8 stato analizzato nell'episodio \"L'aereo fantasma\" della quarta stagione del documentario \"Indagini ad alta quota\" trasmesso dal National Geographic Channel."}
{"id": "1541470", "revid": "1781667", "url": "https://it.wikipedia.org/wiki?curid=1541470", "title": "\u010cakanovce (Bansk\u00e1 Bystrica)", "text": "\u010cakanovce (in ungherese \"Cs\u00e1k\u00e1nyh\u00e1za\", in tedesco \"Kappel\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima volta nel 1439 (con il nome di \"Chakanhaza\") come sede di un convento, ma in realt\u00e0 le sue origini risalgono almeno al XIII secolo. La localit\u00e0 appartenne a vari signorotti locali. Dal 1554 al 1595 venne occupato dai Turchi. Dal 1938 al 1944 appartenne all'Ungheria.\nComposizione etnica.\nNel 2001 \u010cakanovce aveva 931 abitanti, di cui 669 di etnia ungherese, 157 rom e 100 slovacchi."}
{"id": "1541472", "revid": "2096950", "url": "https://it.wikipedia.org/wiki?curid=1541472", "title": "Claudio Bisogniero", "text": "Biografia.\nAmbasciatore, dopo aver conseguito il diploma presso il Collegio Navale \"Francesco Morosini\" di Venezia, laureato in scienze politiche all'Universit\u00e0 di Roma - La Sapienza, inizia la carriera diplomatica nel 1978. Ha ricoperto incarichi di rilievo nelle Ambasciate italiane in Cina, negli Stati Uniti d'America, e nelle Rappresentanze italiane presso la NATO e presso l'Organizzazione delle Nazioni Unite (ONU). \u00c8 stato posto fuori ruolo per prestare servizio presso il Segretariato Generale della Presidenza della Repubblica, Ufficio del Consigliere Diplomatico del Presidente della repubblica (1988 - 1989).\nDal 2008 \u00e8 membro della Fondazione Italia USA.\nDal 2002 al 2005 \u00e8 stato vice Direttore Generale per gli Affari Politici Multilaterali del Ministero degli Affari Esteri gestendo le questioni ONU, NATO, G8, del disarmo e dei diritti umani, e dal 2005 al 2007 Direttore Generale con competenza sull'America.\nIl 31 dicembre 2007 diviene Segretario Generale Delegato (vice segretario) della NATO a Bruxelles, succedendo ad Alessandro Minuto Rizzo, divenendo quindi il numero due dell'Alleanza Atlantica dopo il Segretario Generale Anders Fogh Rasmussen, incarico mantenuto fino al gennaio 2012 quando \u00e8 stato sostituito dall'ambasciatore statunitense Alexander Vershbow.\nIl 2 gennaio 2008 \u00e8 stato nominato Ambasciatore di grado.\nDal 6 febbraio 2012 \u00e8 stato l'ambasciatore italiano presso gli Stati Uniti, a Washington, mandato che ha concluso nel 2016.\nDal 2016 al 2019 \u00e8 stato il rappresentante permanente italiano presso la NATO a Bruxelles."}
{"id": "1541475", "revid": "44403", "url": "https://it.wikipedia.org/wiki?curid=1541475", "title": "Banca Lombarda e Piemontese", "text": ""}
{"id": "1541476", "revid": "287204", "url": "https://it.wikipedia.org/wiki?curid=1541476", "title": "Unione Sportiva Arbor", "text": "L'U.S Arbor \u00e8 una delle pi\u00f9 importanti societ\u00e0 polisportive a livello giovanile locale di Reggio nell'Emilia.\nStoria.\nNasce nel 1952 con il primo nome di \"U. L'aquila\", ma cambier\u00e0 presto nome nel 1957 assumendo il nome \"Arbor\". Gli sport praticati attualmente sono la pallavolo (un tempo anche altri come la scherma, il basket, ping pong, calcio, atletica ecc.) Oltre a numerose squadre di minivolley, l'Arbor istituisce ogni anno team giovanili che vanno dall'under 12 all'under 19. I colori sociali sono il nero e l'arancio. Nel campionato 1977-78 la sezione di pallavolo femminile vinse il Campionato Nazionale di Serie A1 conquistando lo scudetto e diventando campione d'Italia. Negli anni ottanta la pallacanestro femminile arriv\u00f2 fino alla Serie A2. 2 anni fa militava in Serie B2 e oggi il volley milita in Serie C."}
{"id": "1541477", "revid": "1272592", "url": "https://it.wikipedia.org/wiki?curid=1541477", "title": "Emmanuele", "text": "Emmanuele o Emanuele \u00e8 un nome che compare nelle profezie di Isaia (, ), e che il vangelo di Matteo applica a Ges\u00f9. Significa \"Dio (\u00e8) con noi\" e proviene dall'ebraico \"Immanu'el\", cio\u00e8 \"\u05e2\u05b4\u05de\u05b8\u05bc\u05e0\u05d5\u05bc\u05d0\u05b5\u05dc\", composto dalle parole: \u05d0\u05dc (El, che significa \"Dio\") e \u05e2\u05de\u05e0\u05d5 (Immanu, cio\u00e8 \"con noi\").\nContesto storico della profezia.\nIl Regno di Giuda era minacciato dalla coalizione siro-efraimita e il suo re, Acaz, si appell\u00f2 all'Assiria anzich\u00e9 affidarsi alle promesse fatte da Dio a Davide. Il testo di Isaia promette l'aiuto divino contro l'Assiria purch\u00e9 i giudei si astengano dall'idolatria e dalle ingiustizie, altrimenti l'Assiria diventer\u00e0 lo strumento della punizione divina.\nInterpretazione ebraica.\nSecondo il Giudaismo la profezia di Isaia in deve essere riferita solo a un bimbo nato durante il regno del re Acaz, al quale venne fatta la profezia. Essa perci\u00f2 non si riferirebbe anche al Messia. Sull'identit\u00e0 del bambino non ci sono certezze. Secondo alcuni potrebbe essere un figlio di Acaz, ad esempio Ezechia, che govern\u00f2 il Regno di Giuda dopo di lui. Secondo i calcoli di Rashi, per\u00f2, Ezechia aveva gi\u00e0 nove anni al momento della profezia. Egli perci\u00f2 sugger\u00ec che il versetto si riferisse a un figlio dello stesso Isaia.\nInterpretazione cristiana.\nA partire dal vangelo di Matteo il cristianesimo ha ritenuto che la profezia di Isaia riguardasse il Messia (di cui parla Isaia in altre profezie) e il particolare rapporto di vicinanza fra Dio e l'umanit\u00e0 prefigurato dall'Arca dell'Alleanza e dal Tempio di Gerusalemme, ma realizzatosi completamente solo con l'Incarnazione.\nQuesta convinzione nasce da diversi fattori:\nAl di l\u00e0 dei risultati di questa analisi testuale, sulla quale ovviamente non concordano i non cristiani, la convinzione cristiana \u00e8 basata sul vangelo (, che cita Is 7,14 e , che cita Is 8,23 e 9,1) ed \u00e8 stata adottata dai padri della Chiesa, fra cui: Ireneo, Lattanzio, Epifanio di Salamina, Giovanni Crisostomo, e Teodoreto.\nApplicazione a conflitti militari.\nIl testo letterale della profezia (\"Dio con noi\") e il fatto che fosse stata formulata in una circostanza di conflitto politico-militare hanno determinato la tendenza di alcuni paesi (Svezia, Prussia e Germania) ad utilizzarne le parole come un'affermazione della giustezza della propria causa e perci\u00f2 come una richiesta del favore divino per il proprio esercito in guerra (cfr. Gott mit uns).\nSecondo alcuni biblisti, invece, l'applicazione della profezia di Isaia a Ges\u00f9, pacifico sino ad accettare la morte in croce, sarebbe stata introdotta nel vangelo di Matteo in contrapposizione agli zeloti ebrei, che nel I secolo interpretavano il Messia solo come un capo militare che avrebbe dovuto liberare Israele dal dominio romano. La vicinanza divina, cio\u00e8, non dovrebbe mai essere intesa come appoggio ad una parte politica, ma solo come presenza reale nel cuore del fedele."}
{"id": "1541479", "revid": "697352", "url": "https://it.wikipedia.org/wiki?curid=1541479", "title": "Quseir", "text": "Quseir , (conosciuta anche come Al Qusayr, El Quseir, Quesir, o Kosseir) \u00e8 una citt\u00e0 dell'Egitto che si trova sul Mar Rosso.\nLa citt\u00e0 di Quseir, \u00e8 situata 140 chilometri a sud di Hurghada e 80 chilometri da Safaga. La citt\u00e0 fu fondata circa 5000 anni fa dagli egizi, il suo antico nome era Myos Hormos."}
{"id": "1541480", "revid": "1241683", "url": "https://it.wikipedia.org/wiki?curid=1541480", "title": "Weekly Sh\u014dnen Champion", "text": " \u00e8 una rivista di manga sh\u014dnen giapponese pubblicata dalla Akita Shoten. Venne pubblicata la prima volta il 15 luglio 1969, e continua ad uscire ogni gioved\u00ec al prezzo di 240 yen."}
{"id": "1541485", "revid": "1781667", "url": "https://it.wikipedia.org/wiki?curid=1541485", "title": "Biskupice (Slovacchia)", "text": "Biskupice (in ungherese \"F\u00fclekp\u00fcsp\u00f6ki\", in tedesco \"Bischofsdorf\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio viene citato per la prima nel 1294 con il nome di \"Puspuky\". All'epoca apparteneva all'arcidiocesi di Strigonio. Dal 1554 al 1594 venne occupato dai Turchi. Successivamente pass\u00f2 alla citt\u00e0 di Fi\u013eakovo. Dal 1938 al 1944 venne annesso all'Ungheria.\nCuriosit\u00e0.\nIl nome del villaggio rileva la sua origine ecclesiastica. Difatti, letteralmente, significa \"possedimento vescovile\"."}
{"id": "1541496", "revid": "201347", "url": "https://it.wikipedia.org/wiki?curid=1541496", "title": "Shonen Champion", "text": ""}
{"id": "1541497", "revid": "1543377", "url": "https://it.wikipedia.org/wiki?curid=1541497", "title": "Te\u00e7ora", "text": "Te\u00e7ora (a volte scritto \"Tecora\") \u00e8 stata una nave negriera dei primi del XIX secolo battente bandiera portoghese o forse brasiliana. Si trattava di un brigantino veloce e facilmente manovrabile: ci\u00f2 favoriva le attivit\u00e0 illegali che venivano compiute grazie ad esso. Famosa per le dure condizioni a cui erano sottoposti gli schiavi che vi venivano trasportati; inoltre su questa nave si consum\u00f2 parte della triste vicenda che ha ispirato il film \"Amistad\" di Steven Spielberg: circa 500-700 schiavi neri, infatti, furono trasportati dall'odierna Sierra Leone all'Avana proprio a bordo della \"Te\u00e7ora\"."}
{"id": "1541498", "revid": "1784492", "url": "https://it.wikipedia.org/wiki?curid=1541498", "title": "Fudbalski klub Rudar Pljevlja", "text": "Il Fudbalski klub Rudar Pljevlja, conosciuto anche come FK Rudar, \u00e8 una societ\u00e0 calcistica montenegrina con sede nella citt\u00e0 di Pljevlja.\nFondato nel 1920, dal 2006 gioca nella prima divisione del campionato di calcio del proprio paese che \u00e8 posto sotto l'egida della Federazione calcistica del Montenegro. Nel 2007 ha vinto la prima edizione della Coppa del Montenegro, battendo in finale il .\nSi aggiudica la quarta edizione del campionato nazionale (2009-2010), accedendo per la prima volta ad una competizione internazionale, il primo turno dell'UEFA Champions League 2010-2011. La squadra ha poi battuto il (3-0 e 4-1), accedendo cos\u00ec alla seconda fase, nella quale \u00e8 stata battuta doppiamente(1-0 e 4-0) dalla squadra bulgara del .\nNel 2012 viene sconfitta in finale di Crnogorski fudbalski kup dal .\nStadio.\nLo stadio Gradski, che ospita le partite interne, ha una capacit\u00e0 di 10.000 spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1541500", "revid": "838137", "url": "https://it.wikipedia.org/wiki?curid=1541500", "title": "Zappal\u00e0", "text": ""}
{"id": "1541501", "revid": "486946", "url": "https://it.wikipedia.org/wiki?curid=1541501", "title": "FK Rudar", "text": ""}
{"id": "1541502", "revid": "15756", "url": "https://it.wikipedia.org/wiki?curid=1541502", "title": "Andrea Dalia", "text": "Biografia.\nFormatosi alla scuola napoletana, tra i Maestri ed i compagni di vita che hanno influenzato il suo pensiero figurano Biagio Petrocelli, Dario Santamaria e Michele Massa. Avvocato penalista, dopo aver mosso i primi passi nello studio del diritto penale sostanziale, si \u00e8 poi orientato definitivamente sulla procedura penale.\n\u00c8 stato professore ordinario di diritto processuale penale presso l'Universit\u00e0 degli studi di Roma Tor Vergata, ruolo precedentemente rivestito nelle Universit\u00e0 di Napoli e Salerno. Su nomina del Ministro della giustizia, Roberto Castelli, nel 2004 \u00e8 stato nominato presidente della Commissione di studio per la riforma del codice di procedura penale (cosiddetta \"Commissione Dalia\").\nOltre ai primi lavori su \"I sequestri di persona a scopo di estorsione, terrorismo ed eversione\" (1980), tra le sue opere figurano le voci sull'Enciclopedia del diritto \"Sequestro di persona e arresto illegale\", \"Sequestro di persona a scopo di estorsione\", \"Sequestro di persona a scopo di eversione\", \"Sottrazione di minori ed incapaci\", nonch\u00e9 la voce \"Sequestro personale\" nel \"Dizionario di diritto e procedura penale\" curato da Giuliano Vassalli. Inoltre, tra i suoi lavori si annovera un manuale di procedura penale. Tra i suoi allievi figura Marzia Ferraioli."}
{"id": "1541503", "revid": "125741413", "url": "https://it.wikipedia.org/wiki?curid=1541503", "title": "Omicidio di Lino Sabbadin", "text": "L'omicidio di Lino Sabbadin avvenne a Santa Maria di Sala (VE) il 16 febbraio 1979 durante gli anni di piombo. La vittima, un macellaio militante del Movimento Sociale Italiano, venne assassinato in una rapina organizzata da membri del gruppo Proletari Armati per il Comunismo.\nL'antefatto e l'omicidio.\nPrima dell'attentato nei suoi confronti, Lino Sabbadin nel corso di una rapina ai suoi danni aveva sparato a un rapinatore, uccidendolo.\nIl 16 febbraio 1979 si trovava nella macelleria di sua propriet\u00e0, a Caltana, frazione di Santa Maria di Sala, nella provincia di Venezia, quando un commando di terroristi lo uccise per punirlo per aver reagito alla precedente rapina.\nL'omicidio fu rivendicato dalla formazione terroristica di sinistra Proletari Armati per il Comunismo (PAC) in segno di solidariet\u00e0 alla piccola malavita che \u00abcon le rapine porta avanti il bisogno di giusta riappropriazione del reddito e di rifiuto del lavoro\u00bb.\nIter giudiziario.\nGli assassini, membri del gruppo terroristico Proletari Armati per il Comunismo furono individuati in Cesare Battisti e Diego Giacomin (esecutore materiale). Battisti nel 1981 evase dal carcere di Frosinone e si rifugi\u00f2 in Francia e in Messico. Dopo molti anni passati in libert\u00e0, in parte come latitante, in parte a piede libero a causa dell'applicazione della dottrina Mitterrand, nel 2007 Battisti \u00e8 stato arrestato in Brasile ed \u00e8 stato detenuto in carcere a Brasilia fino al 9 giugno 2011. Dopo varie vicissitudini, il 12 gennaio 2019 Cesare Battisti viene arrestato in Bolivia ed estradato in Italia.\nLa latitanza dei condannati, e in particolare di Cesare Battisti, \u00e8 stata ripetutamente oggetto di interesse dell'opinione pubblica e degli organi di informazione.\nVarie personalit\u00e0 del mondo della cultura hanno sottoscritto un appello contro l'estradizione dalla Francia di Cesare Battisti, nel frattempo diventato un romanziere di successo. Viceversa, il figlio della vittima e l'Associazione Italiana vittime del terrorismo hanno stigmatizzato la lentezza dello Stato Italiano nel rendere giustizia alle vittime..\nAl riguardo, anche il presidente della repubblica Napolitano, che gi\u00e0 nel 2009 aveva espresso le sue perplessit\u00e0 circa la concessione dello \"status\" di rifugiato politico a Battisti, si \u00e8 dichiarato \u00abdeluso e contrariato\u00bb per la mancata estradizione, definendo \u00abincomprensibile\u00bb la decisione di Lula.\nA seguito del rifiuto del Brasile di estradare Battisti in Italia, Adriano, figlio di Lino Sabbadin, scrisse una lettera aperta al nuovo presidente del Brasile, Rousseff."}
{"id": "1541504", "revid": "123181757", "url": "https://it.wikipedia.org/wiki?curid=1541504", "title": "Diablo Cody", "text": "Biografia.\nNata in Illinois, \u00e8 poco pi\u00f9 che ventenne quando si laurea in Comunicazione presso la University of Iowa. Dopo diversi lavori, tra cui anche quello di segretaria, inizia a lavorare come spogliarellista, svolgendo la propria attivit\u00e0 in vari locali della sua zona. Un'esperienza, quest'ultima, che la Cody racconta nel proprio blog \"The Pussy Ranch\" e nel libro di memorie da esso derivato, \"Candy Girl - Memorie di una ragazzaccia perbene\".\nNel 2007, cura la sceneggiatura del film indipendente \"Juno\" di Jason Reitman. A sorpresa, il film si guadagna il premio Oscar 2008 proprio per la migliore sceneggiatura originale e una candidatura al Golden Globe.\nTra il 2009 e il 2011 Cody scrive per la serie televisiva \"United States of Tara\", nata da un'idea di Steven Spielberg ed interpretata da Toni Collette, nella quale si raccontano le vicende di una madre affetta da personalit\u00e0 multipla.\nNel 2013 debutta alla regia con il film \"Paradise\".\nNel 2018 debutta come librettista con il musical \"Jagged Little Pill\", per cui vince il Tony Award al miglior libretto di un musical nel 2021."}
{"id": "1541506", "revid": "71433", "url": "https://it.wikipedia.org/wiki?curid=1541506", "title": "Brook Busey-Hunt", "text": ""}
{"id": "1541520", "revid": "1442080", "url": "https://it.wikipedia.org/wiki?curid=1541520", "title": "Simone Porzio", "text": "Biografia.\nDopo aver studiato a Pisa sotto la guida di Agostino Nifo, segu\u00ec il maestro all'Universit\u00e0 di Napoli, guadagnandosi stima e onori da parte degli intellettuali suoi concittadini. \nScarsa in questi anni la sua produzione, limitata ai libelli sul celibato dei preti (\"De celibatu\"), sull'eruzione del Monte Nuovo (\"De conflagratione agri puteolani\") e sul miracoloso caso di digiuno di una ragazza tedesca (\"De puella germanica\").\nNel 1544 lasci\u00f2 per\u00f2 Napoli, richiamato all'Universit\u00e0 di Pisa da parte del duca Cosimo I de' Medici che gli garant\u00ec un alto stipendio e il ruolo di sopraordinario.\nIn quegli anni Porzio compose le sue opere principali, fra cui il trattato di etica \"An homo bonus, vel malus volens fiat\" (1551) e in particolare il \"De mente humana\" (1551), nel quale sosteneva la mortalit\u00e0 dell'anima secondo un'esegesi alessandrista di Aristotele.\nProprio queste sue dottrine mortaliste, troppo facilmente accostate e sovrapposte a quelle sostenute da Pietro Pomponazzi nel \"De immortalitate animae\" (1516), contribuirono a creare una falsa leggenda biografica affermatasi dopo la morte di Porzio, secondo la quale egli sarebbe stato allievo e quindi semplice epigono del Peretto.\nIn ogni caso, al di l\u00e0 di una innegabile tendenza materialista nella sua esegesi di Aristotele, evidente anche nella sua ultima opera, il \"De rerum naturalium principiis\", la produzione di Porzio \u00e8 caratterizzata anche da interessi teologici del tutto svincolati dalla filosofia peripatetica e che sono particolarmente evidenti nei due commenti al \"Pater Noster\" che compose fra 1538 e 1552, probabilmente non estranei ai fermenti evangelici della riforma italiana.\nPorzio torn\u00f2 a Napoli nel 1552, dove sarebbe morto nel 1554.\nSimone Porzio fu il padre dello storico Camillo Porzio.\nCollegamenti esterni.\nDaniela Castelli, \"Il \"De conflagratione\" di Simone Porzio: la collazione delle tre edizioni, un volgarizzamento e il ms. Phill.12844 dell\u00b4HRC di Austin\", \u00abRinascimento meridionale\u00bb, III, 2012, pp. 81-104;"}
{"id": "1541526", "revid": "339392", "url": "https://it.wikipedia.org/wiki?curid=1541526", "title": "FK Ba\u010dka 1901", "text": ""}
{"id": "1541529", "revid": "729019", "url": "https://it.wikipedia.org/wiki?curid=1541529", "title": "Funivia di San Marino", "text": "Nella Repubblica di San Marino \u00e8 presente una funivia che collega il centro storico di Citt\u00e0 di San Marino a Borgo Maggiore. Inaugurata nel 1959 e rimodernizzata negli anni novanta, la funivia \u00e8 uno dei mezzi di trasporto pi\u00f9 usati, soprattutto dai turisti, per raggiungere il cuore della capitale.\nStoria.\nI lavori di costruzione della funivia sono iniziati nel 1956, con la ditta Agudio di Torino che si aggiudica l'appalto. Dopo tre anni di lavoro, i tecnici del Ministero dei Trasporti italiano effettuano la serie dei necessari collaudi.\nFinalmente, nell'agosto del 1959 viene inaugurata la funivia. Il passeggero del primo viaggio \u00e8 la statua della Madonna di Fatima, trasportata fino a Borgo Maggiore in elicottero.\nNumerosissime sono le persone che, fin dai primi giorni successivi all'inaugurazione, si accalcano alle due stazioni per provare il nuovo mezzo di trasporto: vengono addirittura chiamati i gendarmi per calmare la folla.\nDopo una serie di ammodernamenti nel corso degli anni, il 5 marzo 1995 la funivia interrompe la sua attivit\u00e0, per essere sostituita da un modello pi\u00f9 moderno a doppie funi portanti, di costruzione Doppelmayr Italia, inaugurato un anno dopo, il 25 maggio 1996 dai due Capitani Reggenti: Pier Paolo Gasperoni e Pietro Bugli. In 35 anni di servizio, la vecchia funivia aveva effettuato oltre 850\u00a0000 corse, trasportando pi\u00f9 di 14 milioni di passeggeri (con una punta di 560\u00a0372 persone nel 1991).\nLe nuove vetture dimostrano tutta la loro efficacia, essendo in grado di trasportare ben 50 persone a viaggio (contro le 20 della vecchia funivia) e la portata oraria sale da 530 a 1190 passeggeri. Il 22 agosto 1996 la funivia tocca il record di 10\u00a0455 persone trasportate in 164 corse.\nNel 2016, la Doppelmayr Italia S.R.L ha fatto un nuovo impianto con un nuovo ammodernamento con la sostituzione delle cabine."}
{"id": "1541531", "revid": "21880", "url": "https://it.wikipedia.org/wiki?curid=1541531", "title": "Paris", "text": "Geografia.\nParis \u00e8 l'endonimo francese di Parigi, capitale della Francia. Da esso derivano:"}
{"id": "1541539", "revid": "71433", "url": "https://it.wikipedia.org/wiki?curid=1541539", "title": "Brook Busey Hunt", "text": ""}
{"id": "1541548", "revid": "298229", "url": "https://it.wikipedia.org/wiki?curid=1541548", "title": "Great South Run", "text": "La Great South Run \u00e8 una corsa su strada sulla distanza delle 10 miglia che si tiene annualmente nella citt\u00e0 di Portsmouth, sulla costa meridionale dell'Inghilterra, Regno Unito. La competizione fa parte delle Great Run series.\nL'edizione 2007 della Great South Run si \u00e8 svolta domenica 28 ottobre. La corsa uomini \u00e8 stata vinta dal campione mondiale di maratona Luke Kibet, mentre quella femminile da Rose Cheruiyot."}
{"id": "1541549", "revid": "729019", "url": "https://it.wikipedia.org/wiki?curid=1541549", "title": "G\u00f6ppingen G\u00f6 9", "text": "Il G\u00f6ppingen G\u00f6 9 \u00e8 stato un aereo sperimentale monomotore ad ala alta, realizzato per testare le potenzialit\u00e0 di un velivolo propulso da un'elica spingente collocata in coda e collegata al motore da un lungo albero di trasmissione.\nStoria.\nNel 1937, l'ingegnere aeronautico tedesco Claude Dornier osserv\u00f2 che l'aggiunta di ulteriori motori ed eliche al fine di aumentare la velocit\u00e0 di un velivolo avevano il risvolto negativo di aumentarne anche la resistenza aerodinamica. Ipotizz\u00f2 quindi che per ridurre al minimo questo inconveniente si sarebbe potuto installare un secondo motore nella parte posteriore della stessa fusoliera in una configurazione traente-spingente. Per ovviare al problema del peso che, a causa del motore aggiuntivo, gravava sulla coda, per l'installazione dello stesso si avrebbe scelto una posizione molto pi\u00f9 centrale. Il principale vantaggio di questo schema stava nell'aumento di potenza complessiva data da due motori senza la necessaria installazione degli stessi in due gondole alari. L'ing. Dornier brevett\u00f2 questa idea e commission\u00f2 un prototipo per verificarne la fattibilit\u00e0.\nIl progetto del velivolo venne affidato al professor Ulrich H\u00fcter il quale disegn\u00f2 un aereo di piccole dimensioni e dall'aspetto, tranne per il posizionamento dell'elica, piuttosto tradizionale.\nIl velivolo venne realizzato presso la Sportflugzeugbau Schempp-Hirth a G\u00f6ppingen nel W\u00fcrttemberg, gi\u00e0 affermata per la realizzazione di alianti, ricevette dal Reichsluftfahrtministerium (RLM) la denominazione ufficiale di G\u00f6ppingen G\u00f6 9 e la matricola civile D-EBYW. Fondamentalmente, il G\u00f6 9 risultava essere una versione in scala 1:2,5 della struttura principale del Dornier Do 17.\nTecnica.\nIl G\u00f6 9 era un velivolo di piccole dimensioni e dall'aspetto, tranne per il posizionamento dell'elica, piuttosto tradizionale.\nLa parte posteriore era caratterizzata da una grande coda cruciforme, dotata di una pinna ventrale che aveva tra l'altro la funzione, tramite un ruotino, di mantenere l'elica posteriore distante dal suolo durante il decollo e atterraggio. L'abitacolo era avanzato chiuso da un tettuccio finestrato in vetro. Il motore, uno Hirth HM 60R sviluppante una potenza di 80 CV, era montato in posizione centrale/ventrale all'interno della fusoliera di forma cilindrica, ed era collegato tramite un lungo albero di trasmissione ad un'elica quadripala. L'ala era montata alta. Il carrello d'atterraggio aveva la configurazione a triciclo anteriore ed era completamente retrattile.\nImpiego operativo.\nIl G\u00f6 9 effettu\u00f2 numerose prove, prima a terra, poi nei primi mesi del 1940 in volo trainato da un Dornier Do 17 e pilotato dal collaudatore Hermann Quenzler. Nelle successive prove di volo autonomo, Quenzler indic\u00f2 l'ottimo comportamento del velivolo anche in caso di spegnimento del motore, confermardo la fattibilit\u00e0 del concetto del motore posteriore.\nLe esperienze acquisite dal G\u00f6 9 vennero utilizzate per la realizzazione del caccia pesante Dornier Do 335 Pfeil dotato della configurazione traente-spingente ideata dall'ing. Dornier.\nDell'unico esemplare del G\u00f6ppingen G\u00f6 9 si sono perse le tracce."}
{"id": "1541552", "revid": "588403", "url": "https://it.wikipedia.org/wiki?curid=1541552", "title": "Winfried Sch\u00e4fer", "text": ""}
{"id": "1541553", "revid": "287204", "url": "https://it.wikipedia.org/wiki?curid=1541553", "title": "Winfried Schafer", "text": ""}
{"id": "1541554", "revid": "26415", "url": "https://it.wikipedia.org/wiki?curid=1541554", "title": "Universit\u00e0 LUMSA", "text": ""}
{"id": "1541555", "revid": "599013", "url": "https://it.wikipedia.org/wiki?curid=1541555", "title": "Noah Ngeny", "text": "\u00c8 l'attuale detentore del record mondiale dei 1000 metri piani, con il tempo di 2'11\"96 stabilito il 5 settembre 1999 a Rieti.\nBiografia.\nNgeny diventa famoso nel 1997 quando stabilisce due record mondiali juniores: 3'32\"91 nei 1500 metri a Monaco e 3'50\"41 nel miglio a Nizza. Sotto la guida del suo allenatore Kim McDonald, la sua progressione continua nel 1998, migliorando fino a 3'30\"34 nei 1500 metri.\nIl 7 luglio 1999 al Golden Gala di Roma, Ngeny \u00e8 secondo dietro ad Hicham El Guerrouj quando questi stabilisce il record mondiale del miglio (3'43\"13). Ngeny fu vicino ad El Guerrouj fino all'arrivo, chiudendo in 3'43\"40, ancora oggi seconda prestazione mondiale di sempre.\nIl 24 agosto dello stesso anno Ngeny conquista la medaglia d'argento nei 1500\u00a0m ai campionati mondiali di Siviglia con il tempo di 3'28\"73, dietro ad El Guerrouj (3'27\"65). Il 5 settembre seguente Ngeny stabilisce a Rieti in 2'11\"96 l'attuale record mondiale dei 1000 metri, battendo un primato vecchio di 18 anni, che apparteneva al britannico Sebastian Coe con 2'12\"18.\nL'anno seguente Ngeny stabilisce il nuovo record keniota dei 1500 metri, correndo in 3'28\"12 al meeting Weltklasse Z\u00fcrich, in una gara vinta da El Guerrouj in 3'27\"21. Il record nazionale stabilito da Ngeny verr\u00e0 migliorato l'anno successivo da Bernard Lagat in 3'26\"34 al meeting di Bruxelles.\nIl 29 settembre 2000 nella finale dei 1500 dei Giochi olimpici di Sydney, Hicham El Guerrouj viene sconfitto per la prima volta in quattro anni: a spuntarla \u00e8 proprio Ngeny, che supera il campione marocchino a 15 metri dall'arrivo. Ngeny in quell'occasione stabilisce anche il record olimpico con 3'32\"07, migliorando il precedente di Sebastian Coe, 3'32\"53, risalente al 1984.\nSempre nel 2000 Ngeny realizza un altro record personale, con 1'44\"49 negli 800 metri corsi il 28 luglio ad Oslo. Il 22 novembre 2006 Ngeny ha annunciato ufficialmente il suo ritiro dalle competizioni."}
{"id": "1541556", "revid": "5456", "url": "https://it.wikipedia.org/wiki?curid=1541556", "title": "Campionati mondiali di atletica leggera 1999", "text": ""}
{"id": "1541559", "revid": "287204", "url": "https://it.wikipedia.org/wiki?curid=1541559", "title": "Mayen", "text": "Mayen \u00e8 una citt\u00e0 di 19.162 abitanti della Renania-Palatinato, in Germania.\nAppartiene al circondario (\"Landkreis\") di Mayen-Coblenza (targa MYK, MY).\nMayen si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nAmministrazione.\nGemellaggi.\nMayen \u00e8 gemellata con:"}
{"id": "1541570", "revid": "212348", "url": "https://it.wikipedia.org/wiki?curid=1541570", "title": "Aquila bicefala", "text": ""}
{"id": "1541571", "revid": "212348", "url": "https://it.wikipedia.org/wiki?curid=1541571", "title": "Carlo IV di Navarra", "text": ""}
{"id": "1541574", "revid": "729019", "url": "https://it.wikipedia.org/wiki?curid=1541574", "title": "Funicolare di Bergamo Alta", "text": "La funicolare di Bergamo Alta \u00e8 uno dei due impianti di funicolare della citt\u00e0 di Bergamo. Costruita nel 1887, collega la citt\u00e0 alta al centro cittadino.\nStoria.\nDopo un lungo dibattito circa i mezzi pi\u00f9 disparati per congiungere le due parti della citt\u00e0, nel 1887 prevalse il progetto dell'emiliano Alessandro Ferretti, al quale fu affidata altres\u00ec la concessione per l'esercizio della rete tranviaria di Bergamo. Venne dunque realizzato un impianto del tipo \"va e vieni\" che, partito da Bergamo Bassa, viale Vittorio Emanuele II, attraversava le mura venete e portava nel cuore di Citt\u00e0 Alta nel Palazzo Rota poi Suardi della piazza Mercato delle Scarpe. La prima corsa della funicolare avvenne il 20 settembre 1887.\nNel primo dopoguerra alla gestione subentr\u00f2 l'Azienda Municipalizzata Funicolari e Tranvie Elettriche (AMFTE). L'impianto venne completamente ristrutturato tra il 1920 e il 1921, modificando le due stazioni e utilizzando nuove vetture costruite dalle Officine meccaniche Stigler.\nNel 1954 venne ulteriormente rinnovata la stazione inferiore, mentre tra il 1963 e il 1964 vennero sostituite le due vetture con altre di tipo panoramico.\nNel 1979 il gestore mut\u00f2 ragione sociale in Azienda Trasporti Bergamo (ATB). Una nuova chiusura dell'impianto finalizzata alla manutenzione periodica e al rinnovo dei sistemi di sicurezza fu attuata nel 1988; in tale occasione vennero immesse in servizio nuove vetture da 55 posti di costruzione Ceretti e Tanfani.\nCaratteristiche.\nA motivo della peculiare conformazione dell'impianto i due binari presentano lunghezze diverse, pari a 240 e 234 rispettivamente per le vie di corsa destra e sinistra. Il dislivello coperto \u00e8 pari a 85 metri, con una pendenza massima del 52%.\nLa stazione inferiore della funicolare, posta a 271 metri s.l.m. \u00e8 servita dalla rete di autolinee ATB, cos\u00ec come quella posta presso la citt\u00e0 alta, che sorge a 356 metri s.l.m."}
{"id": "1541575", "revid": "1086846", "url": "https://it.wikipedia.org/wiki?curid=1541575", "title": "Associazione Calcio Padova 1949-1950", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1949-1950.\nStagione.\nNella Serie A 1949-1950 il Padova si \u00e8 classificato al decimo posto con 35 punti."}
{"id": "1541576", "revid": "287204", "url": "https://it.wikipedia.org/wiki?curid=1541576", "title": "Cornia", "text": "Il Cornia \u00e8 un corso d'acqua della Toscana che percorre la valle omonima.\nCaratteristiche.\nHa una portata d'acqua irregolare e scarsa, \u00e8 lungo circa 50\u00a0km e attraversa le province di Pisa, Grosseto e Livorno. \u00c8 un tipico corso d'acqua a regime torrentizio dell'Anti-Appennino (Colline Metallifere). Infatti usualmente, durante il periodo tardo primaverile ed estivo le sue acque non riescono nemmeno a raggiungere la foce ma si arrestano circa all'altezza del borgo di Suvereto. Durante l'autunno a volte, in anni passati, si \u00e8 assistito a delle alluvioni-lampo che talvolta, oltre a rompere gli argini e ad inondare le attigue coltivazioni, hanno anche danneggiato ed interrotto la ferrovia Tirrenica Roma-Genova.\nPercorso.\nNasce dal Monte Aia dei Diavoli vicino a Sasso Pisano sulle Colline Metallifere ad 875\u00a0m. In localit\u00e0 La Sdriscia (Piombino) si divide in due rami: Fosso Cornia Vecchia, che sfocia a Ponte d'Oro (Piombino) (mar Tirreno), e Fiume Cornia, canalizzato, che sfocia a Tor del Sale (Piombino) (mar Tirreno).\n\u00c8 costeggiato in gran parte dalla SS 398 e, nella parte meridionale presso la foce, dal Padule di Piombino (residuo della palude che un tempo era presente in Val di Cornia).\nAffluenti.\nHa pochi affluenti, soprattutto fossi e torrenti:\nAffluenti di sinistra:\nAffluenti di destra"}
{"id": "1541579", "revid": "124048024", "url": "https://it.wikipedia.org/wiki?curid=1541579", "title": "Alexander Gerschenkron", "text": "Pur essendo divenuto statunitense \"de iure\" e \"de facto\", non ripudi\u00f2 le sue radici russe.\nPensiero economico.\nI suoi primi lavori erano concentrati sullo sviluppo economico dell'Unione Sovietica e dell'Europa orientale. In un famoso articolo del 1947 annunci\u00f2 il cosiddetto \"effetto Gerschenkron\", che afferma che il cambiamento della base annua per un determinato indice determina il tasso di crescita dello stesso. La sua opera era mirata a svelare i trucchi statistici dei pianificatori sovietici.\nGerschenkron avanz\u00f2 la teoria delle \"fasi lineari\" (in inglese \"linear stages\"), secondo cui lo sviluppo economico procede solo in determinate circostanze, pur accettando il fatto che diversi periodi manifestassero differenti tipologie di sviluppo. Dunque poich\u00e9 esistono, o meglio coesistono, sia nazioni economicamente avanzate sia arretrate, queste ultime, durante la loro fase di sviluppo, potrebbero saltare alcune delle tappe che le precedenti dovettero attraversare con l'adozione di nuove ed avanzate tecnologie. Tale modello illustrava in maniera chiara le particolari strategie adottate dal Giappone durante l'era Meiji e dall'Unione Sovietica. Gerschenkron postul\u00f2 che la maggiore arretratezza economica era alla base dello sviluppo; egli tuttavia non spieg\u00f2 mai in che modo andasse misurato il tasso di arretratezza, ma lo esemplific\u00f2 tracciando un asse immaginario, che congiungesse la parte nordoccidentale e sudorientale dell'Europa, ai cui estremi vi erano da una parte il Regno Unito (la nazione pi\u00f9 avanzata) e dall'altra gli stati balcanici (i pi\u00f9 arretrati). Le condizioni pi\u00f9 certe per il \"take off\" (decollo) dovevano intervenire durante la fase di crescita; ci\u00f2 avrebbe portato, tra le altre, ad una limitazione dei consumi a vantaggio di un incremento negli investimenti (e principalmente nei risparmi) nei paesi maggiormente arretrati, che avrebbero dovuto fare appoggio sulle banche e su altri mezzi di mobilizzazione degli investimenti.\nContrariamente alla sua formazione nella Scuola austriaca, Gerschenkron critic\u00f2 la teoria che passa sotto il nome di \"penny pinching, 'not-one-heller-more-policies\" dell'economista austriaco Eugen von B\u00f6hm-Bawerk, divenuto ministro delle Finanze del suo paese, cui attribu\u00ec la quasi totalit\u00e0 della colpa dell'arretratezza austriaca alla scarsa disponibilit\u00e0 del B\u00f6hm-Bawerk di investire in maniera consistente sui progetti delle opere pubbliche.\nLa teoria dell'industrializzazione tardiva.\nL'economista di Odessa \u00e8 famoso anche per aver enunciato, nel 1965, la cosiddetta \"teoria dell'industrializzazione tardiva\". Tale teoria \u00e8 basata sul presupposto che i paesi meno avanzati possano accorciare i tempi del proprio sviluppo mediante l'adozione di tecnologie di punta create preventivamente. Tale posizione, definita come \"il vantaggio dell'arretratezza\", consiste di quattro \"leggi\":\nRiferimenti alla religione.\nNel ricercare le fondamenta dello sviluppo economico, Gerschenkron esamina anche lo spirito religioso: nello \"Lo sviluppo industriale in Europa e in Russia\" sottolinea la preponderanza dei \"Vecchi credenti\" gruppo scismatico della Chiesa Ortodossa, tra i nuovi imprenditori artefici della prima industrializzazione russa di fine 800. Appare opportuno sottolineare come, nel citato testo, l'indagine a sfondo religioso si confronta con il classico saggio di Max Weber \"L'etica protestante e lo spirito del capitalismo\"."}
{"id": "1541580", "revid": "767487", "url": "https://it.wikipedia.org/wiki?curid=1541580", "title": "Buoni obbligazionari comunali", "text": "I buoni obbligazionari comunali sono titoli emessi dagli enti locali per finanziare progetti nell'ambito del territorio. Hanno durata non inferiore a 5 anni e garantiscono una cedola che \u00e8 pari al massimo all'interesse dei BOT di ultima emissione, maggiorato di un punto percentuale.\nPer queste obbligazioni vale il \"convertendo\" (in inglese cum warrants), la possibilit\u00e0 di ripagare capitale e cedole con azioni di propriet\u00e0 dell'emittente, ad esempio azioni di aziende municipalizzate.\nSi tratta di uno strumento di autofinanziamento come il ricorso al capitale di debito, o al project financing.\nLe obbligazioni di scopo, il cui capitale \u00e8 vincolato alla realizzazione di determinate opere pubbliche, sono lo strumento finanziario che consente un esercizio dell'autonomia gestionale degli enti locali, senza generare ulteriori oneri per il bilancio dello Stato. Corollario dell'autonomia gestionale \u00e8 l'obbligo di autofinanziamento, perch\u00e9 questa non sia equivalente a una libert\u00e0 di spesa."}
{"id": "1541583", "revid": "6923", "url": "https://it.wikipedia.org/wiki?curid=1541583", "title": "Novyj Mir", "text": "La rivista Novyj Mir \u00e8 una rivista mensile letteraria in lingua russa. \u00c8 stata fondata nel gennaio 1925 ed \u00e8 pubblicata a tutt'oggi. La rivista ha sede a Mosca.\nPu\u00f2 essere considerata idealmente la continuazione di una linea editoriale che parte con la rivista \"Mir Bozhy\" (\"Il mondo di Dio\") pubblicata tra il 1892 ed il 1906 , e prosegue con \"Sovremenny Mir\" (\"Mondo Contemporaneo\") pubblicata dal 1906 al 1917.\nI suoi primi redattori furono Anatolij Luna\u010darskij e Jurij Steklov. La rivista inizi\u00f2 pubblicando testi in prosa che seguivano la linea generale del Partito Comunista Sovietico e prosegu\u00ec su questa linea fino ai primi anni sessanta (nonostante una piccola controversia nel 1945 quando venne pubblicato un saggio di Aleksandr Bek che riportava sei differenti termini gergali per \"perineo\".\nDurante i periodi di Tvardovskij (1950-1954 e 1958-1970) \"Novyj Mir\" ha avuto una forte influenza sullo sviluppo della letteratura sovietica.\nTvardovskij ha sostenuto le opere litterarie di V. Ove\u010dkin, J. Kazakov, F. Abramov, S. Zalygin, V. Tendrjakov, J. Bondarev, G. Baklanov, I. Grekova , \u010c. Ajtmatov ed altri.\nNei primi anni '60 \"Novyj Mir\" cambi\u00f2 linea politica e si port\u00f2 su posizioni vicine alla dissidenza. Nel novembre 1962 la rivista divenne famosa per la pubblicazione del romanzo Una giornata di Ivan Denisovi\u010d di Aleksandr Sol\u017eenicyn che parlava della prigionia nei gulag; in quell'anno raggiunse una tiratura di 150.000 copie mensili . \"Novyj Mir\" continu\u00f2 pubblicando articoli e racconti controversi su vari aspetti dell'Unione Sovietica e della storia russa, nonostante il suo caporedattore Alexander Tvardovsky fu costretto a dimettersi nel febbraio 1970 a causa di forti pressioni politiche.\nLa nomina di Sergey Zalygin nel 1986 e l'inizio della perestroika videro l'aumentare delle critiche al governo sovietico anche verso figure come Mikhail Gorbachev. Furono pubblicate anche opere di scrittori prima banditi, come George Orwell, Joseph Brodsky e Vladimir Nabokov.\nAttualmente, \"Novy Mir\" \u00e8 considerata una rivista autorevole nel contesto letterario russo ed ha un orientamento liberale."}
{"id": "1541587", "revid": "1543377", "url": "https://it.wikipedia.org/wiki?curid=1541587", "title": "12 Lacertae", "text": "12 Lacertae \u00e8 una stella della costellazione della Lucertola, situata nella parte meridionale della costellazione.\n\u00c8 una variabile beta Cephei, con oscillazioni di magnitudine fra 5,16 e 5,28. Sono riportati in letteratura ben 6 periodi secondari di oscillazioni di magnitudine, compresi fra 0,095109 giorni e 0,23583 giorni.\n\u00c8 anche una binaria spettroscopica, nota come S 815; la sua compagna \u00e8 di magnitudine 9,2, classe spettrale A3 V, separata dalla primaria da 69 secondi d'arco, con un angolo di posizione di 16\u00b0, misurata in 7 osservazioni fra il 1825 e il 1925."}
{"id": "1541589", "revid": "1543377", "url": "https://it.wikipedia.org/wiki?curid=1541589", "title": "Tito Flavio Sulpiciano", "text": "Biografia.\nOrigini famigliari e carriera politica.\nSulpiciano nacque a Hierapatna, a Creta, da una famiglia di rango senatoriale; la sua carriera non \u00e8 nota con precisione, ma all'inizio degli anni 170 fece parte del collegio religioso di rango senatoriale degli Arvali. La sua carriera fu per\u00f2 certamente positiva, in quanto fu prima console suffetto e poi governatore dell'Asia sotto l'imperatore Commodo; il suo rango gli permise di imparentarsi con Publio Elvio Pertinace, un importante generale romano, cui diede in sposa la figlia Flavia Tiziana.\nIl 31 dicembre 192, cospiratori appartenenti all'aristocrazia senatoriale misero in atto un colpo di Stato contro Commodo, accusato di aver imboccato la strada dell'autocrazia: l'imperatore venne assassinato. Il colpo di Stato procedette come nei piani dei cospiratori, i quali avevano messo a capo degli eserciti provinciali dei generali capaci e leali, come Clodio Albino, Pescennio Nigro e Settimio Severo; nuovo imperatore fu acclamato Pertinace. Sulpiciano venne nominato \"praefectus urbi\" di Roma: tale incarico metteva un uomo di fiducia di Pertinace al comando delle truppe stanziate nella capitale e, contemporaneamente, rafforzava la posizione dell'imperatore, in quanto Pertinace, che non era un aristocratico, compiaceva cos\u00ec i senatori.\nAsta per il potere (193).\nIl 28 marzo 193, per\u00f2, Pertinace venne assassinato dalla guardia pretoriana, durante una sommossa nata tra i soldati insoddisfatti di aver ricevuto il denaro promesso dall'imperatore al momento della sua salita al trono. Poich\u00e9 questo assassinio non era stato preventivato, non esisteva un candidato pronto a prendere la porpora: Sulpiciano, che era stato inviato nei Castra Pretoria a controllare la situazione, colse l'attimo e chiese ai soldati, gli stessi che avevano assassinato Pertinace, di acclamarlo imperatore, promettendo loro una forte somma di denaro; forse si propose come reggente in vece del giovane figlio di Pertinace, Publio Elvio Pertinace. Sulpiciano sarebbe stato probabilmente acclamato imperatore se non fosse intervenuto Didio Giuliano, un facoltoso senatore, il quale offr\u00ec pi\u00f9 denaro ai pretoriani per essere scelto come imperatore: inizi\u00f2 cos\u00ec un'asta in cui i due pretendenti al trono, Sulpiciano dentro l'accampamento e Giuliano fuori dalla porta d'ingresso, offrivano alternativamente sempre pi\u00f9 denaro. Alla fine il vincitore fu Giuliano, sia perch\u00e9 offr\u00ec di colpo un aumento notevole di 5.000 sesterzi, promettendone 25.000 (pari ad otto anni di paga) per ciascun pretoriano, sia perch\u00e9 lo stesso Giuliano insinu\u00f2 che Sulpiciano, in quanto suocero di Pertinace, avrebbe poi messo a morte gli assassini dell'imperatore appena deceduto.\nUltimi anni (193-197).\nGiuliano, che era comunque un senatore di una certa influenza, non fece mettere a morte Sulpiciano; accadde per\u00f2 che, malgrado il buon governo di Giuliano, i generali degli eserciti provinciali leali a Pertinace non lo riconobbero, dando vita cos\u00ec ad una guerra civile a quattro. Giuliano venne assassinato dalla popolazione inferocita all'arrivo di Settimio Severo, il quale sconfisse poi i rivali Nigro in Oriente (194) e Albino in Occidente (197); il fatto che Sulpiciano sia stato messo a morte nel 197 potrebbe indicare che durante questa guerra civile sostenne Albino."}
{"id": "1541590", "revid": "1086846", "url": "https://it.wikipedia.org/wiki?curid=1541590", "title": "Associazione Calcio Padova 1950-1951", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1950-1951.\nStagione.\nIl Padova nel campionato di Serie A 1950-1951 si \u00e8 classificato al diciottesimo posto con 29 punti, uno in pi\u00f9 della Roma che retrocede in Serie B con il Genoa, ultimo a 27 punti.\nRosa.\nI giocatori sono qui elencati con il numero di maglia effettivo utilizzato."}
{"id": "1541598", "revid": "119923674", "url": "https://it.wikipedia.org/wiki?curid=1541598", "title": "Lucio Mummio Acaico", "text": "Biografia.\nDi famiglia plebea, figlio di un pretore, fu anche lui eletto a questa magistratura nel 153 a.C., venendo inviato nella Spagna Ulteriore. Qui riport\u00f2 alcune vittorie non decisive sui Lusitani, che tuttavia gli fruttarono il trionfo. Eletto console nel 146 a.C., gli fu affidata la condotta della guerra contro la Lega achea. Al suo arrivo in Grecia, rilev\u00f2 l'esercito romano dal propretore Quinto Cecilio Metello, che aveva condotto le ostilit\u00e0 in attesa dell'arrivo del console e aveva sconfitto le forze nemiche in Locride.\nIl conflitto contro la Lega achea fu brevissimo e si concluse con la battaglia di Leucopetra. La principale citt\u00e0 aderente alla Lega, Corinto, venne saccheggiata e rasa al suolo dalle truppe di Lucio Mummio. Per tale vittoria ebbe l'\"agnomen\" di Acaico, primo fra gli uomini nuovi, e gli fu tributato un trionfo.\nLa grande ammirazione per le opere greche della citt\u00e0 istmica fu vasta a Roma, ma la comprensione del valore artistico e storico di tali opere dovette rimanere appannaggio raro di alcuni aristocratici. Lo stesso Mummio, infatti, si stup\u00ec cos\u00ec tanto dell'alta offerta di Attalo II di Pergamo a un'opera di Aristide di Tebe messa all'asta dopo il saccheggio di Corinto (un \"Dioniso\" del fondatore della scuola tebano-attica degli inizi del IV secolo a.C.), da ritirarla dalla vendita sospettando virt\u00f9 nascoste nel dipinto. Al posto dei 600.000 denari offerti per l'opera di un caposcuola, si decise di collocare, pi\u00f9 che altro per superstizione, il dipinto nel tempio di Cerere a Roma e fu cos\u00ec che Roma ebbe la prima opera d'arte di pittura straniera in un luogo pubblico.\nFu censore nel 142 a.C. insieme a Scipione Emiliano Africano, con cui ebbe diversi contrasti."}
{"id": "1541602", "revid": "164044", "url": "https://it.wikipedia.org/wiki?curid=1541602", "title": "Kjetil Rekdal", "text": "Biografia.\nHa un fratello minore, di nome Sindre, anch'egli calciatore. Tra i suoi interessi c'\u00e8 il poker e questa passione lo ha portato a partecipare a diversi tornei amatoriali internazionali. Attualmente risiede a \u00c5lesund, con sua moglie e i suoi quattro figli. Tifoso del Leeds United, quando era allenatore del Lierse arriv\u00f2 a far inserire una clausola sul suo contratto che gli permetteva di informarsi sul risultato del club inglese, nell'intervallo delle partite giocate in contemporanea.\nCaratteristiche tecniche.\nGiocatore.\nRekdal era un centrocampista di qualit\u00e0, autoritario, capace di dettare il passo di gara e di dare il proprio contributo sia in fase offensiva che in quella difensiva. Anche sotto pressione, sapeva mantenere la freddezza e anche questo gli consent\u00ec di essere un bravo calciatore di rigori.\nCarriera.\nGiocatore.\nClub.\nGli inizi al Molde.\nRekdal debutt\u00f2 nella massima divisione norvegese con la maglia del Molde. Il primo incontro nella 1. divisjon fu datato 16 giugno 1985, quando fu titolare nel pareggio casalingo per 1-1 contro lo Start. Il 15 settembre realizz\u00f2 la prima rete, nel successo per 2-1 sul Bryne. Fu presto chiaro che Rekdal fosse un calciatore di talento. Le prime due stagioni del centrocampista in squadra furono avare di successi, con il campionato 1985 e quello successivo che si conclusero con posizioni finali di non alta classifica. Il 24 agosto 1986 Rekdal fu autore della prima doppietta, che permise il successo della sua formazione in casa del Viking, con il punteggio di 0-2. Il Molde concluse il campionato 1987 al secondo posto, alle spalle del Moss: Rekdal contribu\u00ec a questo risultato con 7 reti in 19 presenze. Anche la stagione successiva fu positiva, sia a livello individuale che a quello di club: la squadra centr\u00f2 infatti il terzo posto finale e Rekdal segn\u00f2 10 reti, che diventarono il suo momentaneo record personale.\nIl trasferimento in Germania.\nAl termine dello stesso campionato, Rekdal volle tentare un'esperienza all'estero. Si accord\u00f2 dunque con i tedeschi del Borussia M\u00f6nchengladbach, formazione militante nella Bundesliga. Debutt\u00f2 con la nuova casacca il 1\u00ba aprile 1989, quando fu schierato titolare nel successo casalingo contro il Bayern Monaco, con il punteggio di 2-1. L'esperienza tedesca si rivel\u00f2 rapidamente negativa. Il suo spazio in squadra fu infatti piuttosto limitato, con 9 apparizioni in campionato nello spazio di due stagioni. Divent\u00f2 quindi un oggetto misterioso nel Borussia M\u00f6nchengladbach, mentre in Norvegia se ne persero le tracce. La sua storia fu paragonata a quella di Arve Seland, suo connazionale che tent\u00f2 un'esperienza all'estero e che non riusc\u00ec ad imporsi, poich\u00e9 considerato troppo giovane per emigrare.\nL'affermazione al Lierse.\nRekdal lasci\u00f2 allora la Germania per accordarsi con i belgi del Lierse. Il norvegese rispose alle critiche che gli erano state rivolte imponendosi come titolare e stella della squadra. Si avvicin\u00f2 ad avere una media reti di un gol ogni due partite. Il Lierse si assest\u00f2 sempre, per le prime quattro stagioni, in posizione di met\u00e0 classifica. Il campionato 1991-1992 fu il migliore dal punto di vista personale: Rekdal segn\u00f2 infatti 21 reti in 31 incontri, arrivando secondo nella graduatoria dei marcatori, alle spalle del capolista Josip Weber, autore di 26 gol. Nel 1994, il centrocampista torn\u00f2 in prestito al Molde, disputando 8 gare per la squadra e segnando 4 gol. Contribu\u00ec al successo finale nella Coppa di Norvegia 1994, primo titolo della sua carriera. Torn\u00f2 poi al Lierse, aiutando i compagni a raggiungere la qualificazione per la Coppa UEFA 1995-1996, grazie al quinto posto finale. Quella successiva fu l'ultima stagione in Belgio e Rekdal si conged\u00f2 dalla sua squadra con un bottino di 12 reti in 34 incontri, salutando il club dopo sei stagioni positive.\nLa parentesi al Rennes e il ritorno in Germania.\nTerminata l'esperienza belga, Rekdal firm\u00f2 un contratto con i francesi del Rennes. Il debutto nel campionato francese fu datato 26 agosto 1996, nel pareggio casalingo per 1-1 contro il Bordeaux. Il 7 dicembre realizz\u00f2 la prima rete, nel successo per 2-0 sul Lilla, fissando il punteggio su questo risultato negli ultimi minuti dell'incontro. In generale, l'esperienza francese non fu positiva. Rekdal fu infatti tormentato dagli infortuni e comunque non riusc\u00ec ad imporsi come una stella del Rennes. Dopo una sola stagione in Francia, Rekdal torn\u00f2 in Germania, accordandosi questa volta con l'Hertha Berlino. Esord\u00ec con questa casacca il 3 agosto 1997, schierato titolare nel pareggio per 1-1 contro il . Il 19 novembre dello stesso anno, arriv\u00f2 la prima marcatura nella Bundesliga, nel successo per 1-3 sul campo dell'Arminia Bielefeld. Rimase in squadra per tre stagioni.\nGli ultimi anni da calciatore.\nRekdal scelse poi di tornare in Norvegia, per giocare nel V\u00e5lerenga. Il 9 aprile 2000 torn\u00f2 cos\u00ec a calcare i campi dell'Eliteserien, venendo schierato titolare nel successo casalingo per 4-1 sul Troms\u00f8, con il centrocampista che fu autore di una marcatura. Fu una stagione negativa per il club, che lott\u00f2 per la salvezza ma non riusc\u00ec ad andare oltre il terzultimo posto finale: questo obblig\u00f2 la squadra ad affrontare gli incontri per la qualificazione all'Eliteserien successiva, contro il Sogndal (terzo classificato nella 1. divisjon). Nel doppio confronto, nel corso del quale Rekdal fu autore di una rete, ebbe la meglio il Sogndal, costringendo il V\u00e5lerenga alla retrocessione.\nNel 2001, allora, gli fu offerto l'incarico di allenatore-giocatore, con Rekdal che accett\u00f2 la proposta. Contribu\u00ec quindi attivamente all'immediata promozione del club, che vinse il campionato 2001 con 62 punti. Nel 2002 il V\u00e5lerenga raggiunse la salvezza e, con Rekdal titolare, vinse per 1-0 la finale di Coppa di Norvegia, contro l'Odd Grenland. Fu il suo secondo trofeo da calciatore e il primo nella nuova veste di allenatore. Nel 2003, la sua squadra giunse nuovamente al terzultimo posto, dovendo affrontare ancora le qualificazioni all'Eliteserien, in questa occasione contro il Sandefjord. Il V\u00e5lerenga, questa volta, mantenne il posto nella massima divisione norvegese, in virt\u00f9 di un pareggio a reti inviolate in trasferta e di un successo casalingo per 5-3, in cui and\u00f2 a segno anche Rekdal. Il campionato 2004 fu l'ultimo che disput\u00f2 da calciatore professionista, in cui port\u00f2 il club ad un secondo posto finale, alle spalle del Rosenborg.\nNel 2007 firm\u00f2 ufficialmente con il Fiksdal/Rekdal, club di livello dilettantistico. Si accord\u00f2 per giocare i match casalinghi della squadra, motivando la sua scelta con la volont\u00e0 di fare qualcosa per la squadra in cui aveva mosso i primi passi.\nNazionale.\nLe selezioni giovanili.\nRekdal conta presenze per la , per la , per la e per la . Gioc\u00f2 poi 11 partite per la , per cui esord\u00ec il 24 marzo 1987, nel successo per 1-3 contro la , a Chocian\u00f3w. Segn\u00f2 anche una delle reti dell'incontro. Complessivamente, totalizz\u00f2 33 incontri per le varie selezioni giovanili, con 16 reti all'attivo.\nLe prime partite nella Nazionale maggiore.\nRekdal esord\u00ec per la il 28 maggio 1987, nel pareggio a reti inviolate contro l': sostitu\u00ec Sten Glenn H\u00e5berg nel corso del secondo tempo. Divent\u00f2 il terzo pi\u00f9 giovane esordiente in Nazionale dal 1980, a 18 anni e 203 giorni. Durante l'esperienza con il Borussia M\u00f6nchengladbach, trovandosi ai margini della squadra, perse il posto anche in Nazionale. Con il trasferimento in Belgio, si riconquist\u00f2 le attenzioni del commissario tecnico Egil Olsen. Ebbe un'occasione il 30 ottobre 1991, giocando nel pareggio per 0-0 contro l' e risultando uno dei migliori in campo. Il 9 settembre 1992 segn\u00f2 le prime reti, con una doppietta nel 10-0 inflitto a .\nVerso il mondiale 1994.\nIl 23 settembre 1992, Rekdal segn\u00f2 ancora: fu lui ad aprire le marcature, su calcio di rigore, nella sorprendente vittoria per 2-1 contro l'. Fu poi autore di un gol spettacolare contro l', a Wembley, in una partita che si concluse con un pareggio per 1-1. Gioc\u00f2 ogni singolo minuto della vincente campagna di qualificazione per il , risultando il miglior marcatore della squadra con 6 reti.\nIl calciatore arriv\u00f2 al mondiale fuori forma. Per questo motivo, Egil Olsen gli prefer\u00ec Erik Mykland, nell'esordio nella competizione contro il . La Norvegia ebbe alcune possibilit\u00e0 per andare in rete, ma il punteggio della sfida continuava a rimanere sullo 0-0; Rekdal fece il suo ingresso in campo a circa dieci minuti dal termine dell'incontro e, poco dopo, ricevette un passaggio da Jan \u00c5ge Fj\u00f8rtoft e super\u00f2 con un tiro il portiere messicano, sancendo il successo finale degli scandinavi per 1-0. Fu la prima rete di un norvegese in questa competizione dopo 58 anni, quando Arne Brustad segn\u00f2 contro l'Italia nel 1938, e permise il primo successo della storia della Nazionale in una fase finale di un mondiale. Nonostante la rete, fu nuovamente in panchina per il match successivo, contro l'Italia, e torn\u00f2 titolare soltanto per l'ultima gara del girone, contro l'. La Norvegia fu poi eliminata in questa stessa fase, per la peggior differenza reti.\nIl secondo mondiale.\nArchiviato il mondiale, Rekdal e la Norvegia affrontarono le qualificazioni per il . Il centrocampista fu nuovamente tra gli elementi fondamentali della squadra, saltando soltanto una partita di qualificazione. La sua Nazionale fall\u00ec per\u00f2 l'accesso alla fase finale del torneo, giungendo terza nel proprio girone, alle spalle di Olanda e Repubblica Ceca. Continu\u00f2 a rimanere la prima scelta nel suo ruolo anche in vista delle qualificazioni al , saltando anche in questa circostanza un solo incontro. Il 9 ottobre 1996 segn\u00f2 una tripletta nel 3-0 inflitto all'Ungheria. La squadra centr\u00f2 il proprio obiettivo e si qualific\u00f2 per il torneo.\nNella fase finale della competizione, Rekdal segn\u00f2 un nuovo record. Nell'ultima partita del girone eliminatorio, contro il , Tore Andr\u00e9 Flo sub\u00ec un fallo in area e l'arbitro concesse il rigore: il centrocampista and\u00f2 sul dischetto e segn\u00f2 il gol che garant\u00ec alla propria squadra la qualificazione al turno successivo. Divent\u00f2 cos\u00ec il primo calciatore norvegese ad aver segnato due reti nella fase finale di un mondiale. L'avventura degli scandinavi termin\u00f2 agli ottavi del torneo, per mano dell'Italia.\nGli europei del 2000.\nDopo il mondiale, Nils Johan Semb divent\u00f2 il nuovo commissario tecnico della Norvegia. Lo spazio in squadra per Rekdal si ridusse, poich\u00e9 gli venivano preferiti come titolari Bent Skammelsrud oppure St\u00e5le Solbakken. La Nazionale riusc\u00ec a qualificarsi per il , manifestazione nella quale il centrocampista non fu mai schierato in campo. Dopo la fine del torneo, non fu pi\u00f9 convocato, sebbene non avesse mai manifestato apertamente la volont\u00e0 di lasciare la squadra. Il suo ruolino finale fu di 82 presenze e 17 reti.\nAllenatore.\nLa guida del V\u00e5lerenga.\nRekdal concluse la carriera da calciatore attivo nel 2004. A partire dal 2005, quindi, si dedic\u00f2 soltanto alla professione di allenatore del club. Decise di puntare su alcuni calciatori esperti come Ronny Johnsen, Steffen Iversen e Tore Andr\u00e9 Flo, che risultarono poi essere elementi importanti per la vittoria finale nell'Eliteserien 2005. Questo successo spezz\u00f2 l'egemonia del Rosenborg, vincitore del campionato ininterrottamente da tredici stagioni. Il V\u00e5lerenga part\u00ec con i favori del pronostico, sebbene poi la conquista del titolo si fosse complicata sul finale del campionato, a causa di un'astinenza dalla vittoria durata sei partite, ma che non imped\u00ec al club di arrivare davanti al Rosenborg di un punto. Si guadagn\u00f2 lo status di leggenda del club quando rifiut\u00f2 un'offerta milionaria per allenare il V\u00e5lerenga, per non incidere finanziariamente sulle casse della societ\u00e0. L'anno successivo, non riusc\u00ec a ripetere i successi del 2005 e, dopo una striscia di risultati negativi, rassegn\u00f2 le proprie dimissioni dall'incarico ad agosto 2006.\nIl ritorno al Lierse e il Kaiserslautern.\nA novembre 2006, fece ritorno al Lierse, stavolta in veste di allenatore. Il club si trovava in fondo alla classifica con soltanto 2 punti e Rekdal fu scelto per invertire la rotta e per far raggiungere la salvezza alla squadra. And\u00f2 vicino ad ottenere il risultato sperato, perch\u00e9 il club chiuse con 26 punti ed evit\u00f2 la retrocessione diretta. Ai play-out, per\u00f2, la squadra vinse soltanto uno dei suoi sei incontri e retrocesse. Le strade del Lierse e di Rekdal, allora, si separarono. Dopo aver chiuso l'avventura belga, Rekdal fu scelto per guidare i tedeschi del Kaiserslautern, club militante nella Zweite Liga. Ricopr\u00ec questo incarico fino al febbraio 2008, quando fu esonerato con il club momentaneamente al sedicesimo posto in classifica.\nLa chiamata allo Aalesund.\nNel settembre 2008 fu ufficializzato il suo accordo con lo Aalesund, club a cui si leg\u00f2 immediatamente per altre tre stagioni, oltre quella in corso. Riusc\u00ec a condurre la squadra alla salvezza nel campionato 2008, vincendo le qualificazioni all'Eliteserien successiva contro il Sogndal. Nel 2009, port\u00f2 il club alla vittoria finale nell'edizione stagionale della Coppa di Norvegia, grazie al successo ai calci di rigore sul Molde. Questo fu il primo trofeo della storia del club. Riusc\u00ec a ripetersi in questa impresa anche due anni pi\u00f9 tardi. Il 26 novembre 2012, fu esonerato dalla dirigenza del club, in virt\u00f9 dei risultati negativi nella stagione da poco conclusa.\nNuovamente al V\u00e5lerenga.\nL'8 gennaio 2013, fu nominato allenatore del V\u00e5lerenga, firmando con il club un contratto biennale. Il 21 novembre 2014, Rekdal rinnov\u00f2 il contratto che lo legava al club per altre quattro stagioni. Il 13 luglio 2016, Ronny Deila \u00e8 stato nominato nuovo allenatore del V\u00e5lerenga, a partire dal 1\u00ba gennaio 2017: Rekdal avrebbe cos\u00ec cambiato il suo incarico all'interno del club, diventandone direttore sportivo. Il 3 febbraio 2017 ha lasciato l'incarico, di comune accordo con la societ\u00e0.\nIl 20 dicembre 2021 \u00e8 stato nominato nuovo allenatore del Rosenborg, a cui si \u00e8 legato dal 1\u00ba gennaio 2022, con un contratto triennale."}
{"id": "1541603", "revid": "194688", "url": "https://it.wikipedia.org/wiki?curid=1541603", "title": "Pianeta transiente", "text": ""}
{"id": "1541604", "revid": "144796", "url": "https://it.wikipedia.org/wiki?curid=1541604", "title": "Adamo Francesco Carlo di Schwarzenberg", "text": "Biografia.\nNato a Linz, in Austria, nel 1680, Adamo era il figlio primogenito del principe Ferdinando Guglielmo Eusebio di Schwarzenberg, (23 maggio 1652 - 22 ottobre 1703) e di sua moglie, la contessa Maria Anna di Sulz (24 ottobre 1653 - 18 luglio 1698).\nDivenne principe di Schwarzenberg alla morte del padre e nel 1715 si trasfer\u00ec a Vienna, centro del nuovo potere e della sua nuova influenza politica, acquistando dagli eredi del conte von Mansfield un palazzo signorile in costruzione che egli stesso fece completare e che divenne noto col nome di Palazzo Schwarzenberg.\nNel 1719, alla morte di sua zia Maria Ernestina di Schwarzenberg (vedova del principe Giovanni Cristiano I di Eggenberg), ne divenne l'erede universale sulle propriet\u00e0 della famiglia Eggenberg in Boemia, tra cui figurava il ducato di Krumlov (Krumau in tedesco). Il \"Reichstag\" imperiale ad ogni modo gli riconobbe la successione del titolo il 28 settembre 1723 divenne duca di Krumau. Dall'Imperatore Carlo VI ottenne numerosi incarichi alla corte imperiale, venendo ricompensato tra le altre onorificenze quella dell'Ordine del Toson d'Oro.\nDal 1711 al 1722 fu gran maresciallo del palazzo imperiale e dal 1722 alla sua morte nel 1732 ricopr\u00ec l'incarico di grande scudiero dell'imperatore. Proprio con quest'ultimo incarico aveva il compito di seguire l'imperatore nelle sue cacce con la corte ed il privilegio di porgergli le armi con cui cacciare e fu proprio nel corso di uno di questi eventi che perse la vita tragicamente: nel corso di una caccia al cervo, infatti, l'imperatore Carlo VI colp\u00ec accidentalmente il principe il quale si trov\u00f2 a passare proprio davanti alla linea di tiro dell'imperatore quando questo stava sparando ad un cervo. La salma, riportata a Vienna, venne sepolta nella chiesa degli Agostiniani della citt\u00e0.\nMatrimonio e figli.\nAdamo Francesco Carlo di Schwarzenberg spos\u00f2 Eleonora di Lobkowicz (20 giugno 1682 - 5 maggio 1741 a Vienna) dalla quale ebbe i seguenti figli:\nCollegamenti esterni.\n,"}
{"id": "1541606", "revid": "161374", "url": "https://it.wikipedia.org/wiki?curid=1541606", "title": "Blohm und Voss Bv 138", "text": ""}
{"id": "1541607", "revid": "3082", "url": "https://it.wikipedia.org/wiki?curid=1541607", "title": "Sulpiciano", "text": ""}
{"id": "1541608", "revid": "161374", "url": "https://it.wikipedia.org/wiki?curid=1541608", "title": "Blohm und Voss Bv 142", "text": ""}
{"id": "1541609", "revid": "161374", "url": "https://it.wikipedia.org/wiki?curid=1541609", "title": "Blohm und Voss Bv 144", "text": ""}
{"id": "1541610", "revid": "287204", "url": "https://it.wikipedia.org/wiki?curid=1541610", "title": "Sumov Atletico Clube", "text": ""}
{"id": "1541611", "revid": "161374", "url": "https://it.wikipedia.org/wiki?curid=1541611", "title": "Blohm und Voss Bv 222", "text": ""}
{"id": "1541612", "revid": "3115", "url": "https://it.wikipedia.org/wiki?curid=1541612", "title": "Budkovce", "text": "Budkovce (in ungherese \"Butka\", in tedesco \"Wudigersdorf\" o \"Wudkowitz\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nNei documenti, \u00e8 citato per la prima volta nel 1220 come possedimento dei nobili locali Buttkay. Nel corso del XV secolo il villaggio divenne un'importante sede fieristica, tanto che ottenne i diritti di libera citt\u00e0 sede di mercato. Nel XIX secolo pass\u00f2 ai conti Balassa, ai Kossuth e infine ai Lobkowitz, nobile famiglia di origine boema."}
{"id": "1541613", "revid": "702184", "url": "https://it.wikipedia.org/wiki?curid=1541613", "title": "Biagio Petrocelli", "text": "Biografia.\nDi famiglia lucana, nacque a Napoli il 5 maggio 1892 e mor\u00ec nel 1976 a Spinoso in provincia di Potenza. Combatt\u00e9 valorosamente nella prima guerra mondiale guadagnando la medaglia al valor militare.\nEntrato giovanissimo in magistratura, vi rimase fino al 1933, quando divenne ordinario di diritto e procedura penale presso l'Universit\u00e0 di Bari. Della stessa universit\u00e0 fu Rettore dal 1937 al 1939. Nel 1940 divenne ordinario di diritto penale nell'Universit\u00e0 di Napoli, quindi Preside della Facolt\u00e0 di Giurisprudenza dal 1951 al 1954 e, infine, Rettore. Fu il fondatore della cosiddetta \"Scuola di Napoli\", caratterizzata da un indirizzo rigorosamente positivista.\nFu strenuo propugnatore del concetto classico della pena, pur nella visione della sempre maggiore umanit\u00e0 del suo contenuto. Sotto la sua guida si formarono varie generazioni di giuristi. Fu Giudice della Corte costituzionale della Repubblica italiana, su nomina del Presidente della Repubblica, dal 1956 al 1968.\nTra le sue opere figurano, oltre al manuale \"Principi di diritto penale\" (1944), le monografie: \"La pericolosit\u00e0 criminale e la sua posizione giuridica\" (1940), \"L'appropriazione indebita\" (1933), \"L'antigiuridicit\u00e0\" (1945), \"La colpevolezza\" (1948), \"\"Il delitto tentato\" (1955). Tra le raccolte sono da menzionare \"Saggi di diritto penale\" (1952) e \"Saggi di diritto penale, seconda serie\"\" (1965). Suoi allievi furono, fra gli altri, Dario Santamaria, Angelo Raffaele Latagliata, Michele Massa, Aldo Moro, Vincenzo Scordamaglia, Andrea Dalia e Antonio Pecoraro Albani.\nIn suo onore furono pubblicati tre volumi di \"Studi\" nel 1972 dalla Casa Editrice A. Giuffr\u00e8 di Milano."}
{"id": "1541614", "revid": "453768", "url": "https://it.wikipedia.org/wiki?curid=1541614", "title": "Aloe arborescens", "text": "Aloe arborescens \u00e8 una pianta succulenta della famiglia delle Asphodelaceae.\nDescrizione.\n\u00c8 una pianta erbacea perenne, alta sino a 4 metri. In natura si espande in grandi cespugli molto ramificati, con grandi infiorescenze.\nLe foglie sono lunghe fino a 50\u00a0cm con dentellature spinose sporgenti di circa 5 millimetri.\nI fiori sono riuniti in infiorescenze in grappolo di colore rosso.\nBiologia.\n\u00c8 una pianta autosterile: si riproduce perci\u00f2 solo con l'impollinazione incrociata, in quanto i fiori maschili e quelli femminili della stessa pianta non si incrociano tra loro.\nDistribuzione e habitat.\nLa specie \u00e8 nativa dell'Africa australe (Botswana, Malawi, Mozambico, Sudafrica, Swaziland e Zimbabwe) \u00c8 stata introdotta dall'uomo e si \u00e8 naturalizzata in numerosi paesi tra cui Italia, Algeria, Tunisia, Marocco, Portogallo, Spagna, Francia, Messico, Corea e Australia.\nColtivazione.\nLa moltiplicazione avviene o per seme o per divisione dei polloni basali. Si moltiplica agevolmente per talea. Si taglia la cima con la rosetta di foglie, si pone ad asciugare finch\u00e9 non fa il callo. Si pianta poi in un terriccio ricco di sabbia (pu\u00f2 essere sabbia e torba) e si attende la radicazione. Il fusto restante si taglia abbastanza corto, cos\u00ec produrr\u00e0 altri getti buoni per altre talee.\nPropriet\u00e0 medicinali.\nLa pianta \u00e8 nota per le sue molteplici propriet\u00e0 fitoterapiche.\nHa principalmente effetti lassativi (dovuti soprattutto al contenuto in antrachinoni) e cicatrizzanti (con l'uso topico). Una precauzione d'uso va consigliata a chi \u00e8 affetto da problemi intestinali (per l'azione irritante che le sostanze contenute nella pianta possono provocare sulle pareti intestinali) e ai diabetici che fanno uso di insulina, perch\u00e9 l'aloe abbassa l'indice glicemico e questo va calcolato nell'uso di insulina..\n\u00c8 stato ipotizzato un suo utilizzo come coadiuvante della chemioterapia nella cura del cancro. In alcuni studi altri tipi di aloe (\"Aloe vera\") hanno invece causato tumori nelle cavie sperimentali."}
{"id": "1541615", "revid": "92723", "url": "https://it.wikipedia.org/wiki?curid=1541615", "title": "Chiesa cattolica svizzera", "text": ""}
{"id": "1541617", "revid": "45927", "url": "https://it.wikipedia.org/wiki?curid=1541617", "title": "Gian Francesco Malfatti", "text": ""}
{"id": "1541618", "revid": "1086846", "url": "https://it.wikipedia.org/wiki?curid=1541618", "title": "Associazione Calcio Padova 1951-1952", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1951-1952.\nStagione.\nIl Padova chiuse la stagione 1951-1952 al penultimo posto della Serie A, retrocedendo tra i cadetti. Tra le poche soddisfazioni dell'annata ci fu, il 9 dicembre 1951, il successo per 5-2 all'Appiani ai danni del Milan."}
{"id": "1541622", "revid": "767487", "url": "https://it.wikipedia.org/wiki?curid=1541622", "title": "The Flock (gruppo musicale)", "text": "The Flock \u00e8 stata una band jazz rock proveniente da Chicago, in attivit\u00e0 dal 1969 al 1971. Il gruppo venne lanciato dal famoso blues man John Mayall in un piccolo bar a Las Vegas. Il loro album di maggior successo usc\u00ec nel 1969. L'album comprende 6 pezzi jazz/rock/blues fra cui \"Tired of Waiting\", una cover del gruppo inglese Kinks. Tra i fondatori della band rientra il violinista jazz/rock, Jerry Goodman (che dopo il secondo album lasci\u00f2 il gruppo unendosi alla \"Mahavishnu Orchestra\" di John McLaughlin). Il secondo album usc\u00ec nel 1970 ma non ebbe lo stesso impatto dal punto di vista commerciale.\nNel 1975 il membro fondatore Fred Glickstein tenta di ridar vita nuovamente al gruppo rifondandolo e incidendo un album che non avr\u00e0 alcun seguito."}
{"id": "1541625", "revid": "3115", "url": "https://it.wikipedia.org/wiki?curid=1541625", "title": "\u010ce\u010dehov", "text": "\u010ce\u010dehov (in ungherese \"Zuhog\u00f3\", in tedesco \"Zizenhau\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nNei documenti, \u00e8 citato per la prima volta nel 1410 come feudo di un certo conte Andrea, figlio di Ladislao. "}
{"id": "1541627", "revid": "287204", "url": "https://it.wikipedia.org/wiki?curid=1541627", "title": "Serie A 1976-1977 (pallavolo maschile)", "text": "La Serie A maschile FIPAV 1976-77 fu la 32\u00aa edizione del principale torneo pallavolistico italiano organizzato dalla FIPAV.\nAl torneo presero parte ventiquattro squadre, divise in quattro gruppi da sei e poi inserite nei gironi Scudetto e Trofeo Federale. Il titolo and\u00f2 alla Federlazio Roma, ex-Ariccia Volley Club."}
{"id": "1541631", "revid": "32698", "url": "https://it.wikipedia.org/wiki?curid=1541631", "title": "Collisore", "text": ""}
{"id": "1541633", "revid": "287204", "url": "https://it.wikipedia.org/wiki?curid=1541633", "title": "Campionato Sammarinese 2007-2008", "text": "Il Campionato Sammarinese 2007-08 \u00e8 la 33\u00aa edizione della competizione, ed \u00e8 iniziato il 21 settembre 2007.\nLe quindici squadre partecipanti sono divise in due gruppi e, al termine della stagione regolare, le migliori tre di ogni gruppo accederanno ai play-off. La vittoria nel campionato garantisce l'accesso ai turni preliminare della UEFA Champions League.\nPlay-off.\nAi play-off si qualificano le prime tre squadre di ogni girone.\n- 1-0\n- 0-0 rig.: 3-4\n- 1-5\n- 2-2 rig.: 4-1\n- 1-2\n- 1-0\n- 0-2\n- 2-1\n- 1-0 dts\n- 1-0"}
{"id": "1541636", "revid": "666668", "url": "https://it.wikipedia.org/wiki?curid=1541636", "title": "Portiere (calcio a 5)", "text": "Il portiere \u00e8 quel giocatore del calcio a 5 che ha il compito di difendere la porta della propria squadra. A tal fine il regolamento gli d\u00e0 la facolt\u00e0 di giocare il pallone con qualsiasi parte del proprio corpo, incluse le mani. Tale prerogativa \u00e8 garantita tuttavia solo nella propria area di porta. Fuori da tale area, il portiere \u00e8 tenuto a giocare la palla come ogni altro suo compagno di squadra.\nCaratteristiche.\nIl portiere di calcio a 5 si differenzia da quello di calcio sia per la meccanica e l'esecuzione dei gesti tecnici, sia per il valore di tali gesti nello specifico del calcio a 5. Nella fase di difesa il portiere si avvale sia delle mani che del corpo e dei piedi per la parata, risultando sostanzialmente indifferente con quale parte del corpo si esegue l'opposizione al tiro. In questo differisce dal calcio a 11 dove la parata con le mani ha valore ben superiore sia in fase di allenamento che in fase di gara.\nLa stessa parata di mano nel calcio a 5 quasi mai \u00e8 connessa al tuffo, essendo la porta di calcio a 5 molto pi\u00f9 piccola nelle dimensioni (3x2\u00a0m contro i 7,32x2,44\u00a0m), in secondo luogo, data la vicinanza e la potenza dei tiri (nel calcio a 5 si predilige il colpo di punta), il portiere sfrutta maggiormente la respinta piuttosto che il blocco della sfera, diventa quindi importante respingere la palla in modo da non concedere vantaggio all'avversario: spesso il portiere non effettua una vera e propria respinta ma solo una deviazione che toglie la sfera dallo specchio di porta e nello stesso tempo non ne permette la ribattuta agli avversari. Si ricorda che per le uscite \u00e8 opportuno usare le mani sempre con estrema cautela vista la velocit\u00e0 di esecuzione del gioco.\nDi contro nel calcio a 5 diventano importanti ai fini della parata, elementi che nel calcio assumono un ruolo pi\u00f9 marginale come il corpo ed i piedi: nel primo caso semplicemente chinandosi con la gamba verso il secondo palo posizionata a \"L\" per chiudere la conclusione bassa, ed il corpo eretto a creare un ostacolo al tiro; nel secondo caso usando la parata con l'estensione della gamba per parare i tiri rasoterra, dato che il tempo di esecuzione del tuffo risulterebbe troppo grande per porre efficacemente rimedio.\nPortieri famosi.\nSin dalla sua affermazione a livello continentale, il calcio a 5 ha conosciuto portieri in grado di interpretare ad altissimo livello il loro ruolo, divenendo vere e proprie icone, tra i primi vi furono Jos\u00e9 Roberto Coelho Santana detto Beto, che con la sua divisa numero 19 fu riferimento assoluto del Sumov Atl\u00e9tico Clube e della nazionale brasiliana per tutti gli anni 1970, per poi condurre da capitano il Brasile alla prima storica vittoria nel mondiale casalingo, fu tra i convocati anche al successivo vittorioso mondiale spagnolo dove per\u00f2, trentaduenne, si accomod\u00f2 in panchina a favore del compagno Barata.\nSerginho Baptista fu invece il grande protagonista del Brasile dopo il passaggio della maggior parte del calcio a 5 sotto l'egida della FIFA, con lui in porta i verdeoro vinsero altri due mondiali e nella finale del 1996 si vide di fronte quello che da molti viene definito \"Monumento del futsal spagnolo\" ovvero Jes\u00fas Claver\u00eda, che con la Spagna e l'Antena3 Boomerang vincer\u00e0 molto a livello internazionale. Jesus ha contribuito alla sua fama di grande portiere soprattutto nella finale del Campionato del mondo 2000 quando i brasiliani, dominatori in quell'occasione come numero di tiri in porta, furono frustrati dalla sua prova ed uscirono sconfitti dopo 16 anni di ininterrotto dominio. L'ultimo grande portiere che va menzionato \u00e8 sicuramente Luis Amado, madrileno che ha fatto parte di due tra i cicli pi\u00f9 gloriosi del calcio a 5 spagnolo ovvero il Caja Segovia FS ed il Boomerang Interviu, e che con la nazionale spagnola ha vinto due titoli mondiali e tre titoli europei."}
{"id": "1541640", "revid": "1305772", "url": "https://it.wikipedia.org/wiki?curid=1541640", "title": "Aloisianum", "text": "L'Aloisianum \u00e8 l'istituto universitario di studi filosofici dei Gesuiti, gi\u00e0 Pontificia Facolt\u00e0 di Filosofia, nato a Gallarate in provincia di Varese e con sede anche a Padova. \u00c8 retto dalla Compagnia di Ges\u00f9, che ha sede a Roma.\nIl nome deriva da Aloisius (\"Luigi\" in latino), ed \u00e8 dedicato al gesuita San Luigi Gonzaga.\nIn quanto Istituto Universitario, dal 1993 la Sede di Padova \u00e8 affiliata alla Pontificia Universit\u00e0 Gregoriana di Roma.\n\u00c8 noto nell'ambito della Chiesa Cattolica non solo per l'alto livello degli studi, ma anche perch\u00e9 vi studi\u00f2, presso la sede di Gallarate, il cardinale Carlo Maria Martini, gi\u00e0 arcivescovo di Milano.\nSorse nel 1839 come seminario degli aspiranti gesuiti, dedicato a San Luigi Gonzaga. Dopo varie peregrinazioni per l'Italia, grazie alla generosa donazione della contessa Rosa Piantanida Bassetti Ottolini (della famiglia proprietaria delle Manifatture Bassetti, industriali gallaratesi del tessile), pot\u00e9 stabilirsi in Gallarate nel 1936, su una lunga costa morenica nell'elegante quartiere residenziale Ronchi, in quella che era stata parte della propriet\u00e0 Bassetti.\nA partire dal 1937 all'Aloisianum fu riconosciuta la facolt\u00e0 di conferire i gradi accademici in Filosofia.\nStoria.\nNascita del Centro Studi Filosofici.\nNel 1945 il Prof. Padovani, sfollato a Gallarate da Milano, in un colloquio con Padre Giacon auspicava una riunione di professori universitari di materie filosofiche, aderenti a una concezione cristiana della vita, per favorire un indirizzo non anticristiano alla rinascita degli studi filosofici del dopoguerra. Quasi contemporaneamente, senza per\u00f2 conoscere i precedenti al riguardo, il Prof. Stefanini, a Padova, incontrava lo stesso Padre Carlo Giacon e gli faceva una proposta analoga. In un successivo incontro a Pavia Padre Giacon raccolse al riguardo la piena adesione da parte del Prof. Sciacca, e poi ancora dal Prof. Guzzo incontrato a Vallo, vicino a Torino.\nVenne cos\u00ec decisa una riunione, invitando i gruppi universitari di Bologna, Genova, Milano, Padova, Torino: non essendo all'epoca ancora possibile comunicare oltre Appennino, l'invito si limit\u00f2 alle citt\u00e0 del Nord Italia. Promotore del convegno fissato per il 22-24 ottobre del 1945 fu un comitato composto dai Professori Battaglia, Guzzo, Padovani, Sciacca, Stefanini e Giacon. Il convegno, dal titolo \"Orientamenti contemporanei della filosofia cristiana e delle filosofie non cristiane\", venne tenuto per motivi logistici presso l'Aloisianum di Gallarate, ormai rimasto libero dall'occupazione tedesca, dove gi\u00e0 aveva sede la Pontificia Facolt\u00e0 di Filosofia dei Padri Gesuiti dell'Italia settentrionale.\nDei 17 professori attesi solo 11 furono in grado di recarsi al convegno; gli altri, per problemi legati alla viabilit\u00e0 ancora problematica nell'Italia del dopoguerra, dovettero limitarsi ad inviare la propria cordiale adesione. A rappresentanza del meridione e delle isole era il Prof. Castelli (Direttore dell'Istituto di Studi Filosofici di Roma). Al suo termine venne deciso all'unanimit\u00e0 di rendere tale incontro periodico, allargando l'invito ai docenti universitari cristiani di filosofia di tutta Italia. Col susseguirsi dei convegni si and\u00f2 costituendo un vero e proprio \"Movimento di Gallarate\", i cui rappresentanti si fecero presto notare durante la partecipazione a Congressi nazionali e internazionali. Al contempo il Movimento promosse pubblicazioni di alto interesse filosofico, partecipando, tra l'altro, alla compilazione della \"Bibliografia filosofica italiana dal 1900 al 1950\" (bibliografia che viene tuttora aggiornata e trova pubblicazione annuale presso diversi editori: Marzorati, Morcelliana, Gregoriana, Olschki). Venne inoltre discusso il progetto di un grande \"Dizionario filosofico\" che potesse competere col \"W\u00f6rterbuch der philosophischen Begriffe\" dell'Eisler, e si pens\u00f2 pure alla promozione degli studi filosofici con premi e borse di studio per il perfezionamento. Tutte iniziative sorrette dalla generosit\u00e0 di un gruppo di industriali gallaratesi.\nNacque cos\u00ec, nel 1946 il \"Centro Studi Filosofici\" di Gallarate, istituito poi formalmente solo nel 1954 a Padova, che da allora promuove i Convegni annuali, giunti nel 2007 alla 62\u00aa edizione. I volumi monografici che ne risultano sono poi oggetto di pubblicazione. Il Centro contribuisce cos\u00ec ad arricchire il panorama culturale italiano, e rimane a tutt'oggi un propulsore per la cultura filosofica europea.\nLa Sovrintendenza archivistica per il Veneto ha dichiarato di \"\u00abnotevole interesse storico l'archivio del \"Centro Studi Filosofici\" di Gallarate di propriet\u00e0 della Fondazione perch\u00e9 documenta l'attivit\u00e0 dell'istituzione culturale fondata dal gesuita Carlo Giacon (Padova 28.12.1900 - Gallarate (Varese) 17.12.1984, fondatore dell'Istituto di Storia della Filosofia di Padova) nel secondo dopoguerra. Al nucleo originario delle carte di C. Giacon si aggiungono i carteggi successivi che documentano l'attivit\u00e0 del Centro.\u00bb\"\nIl \"Centro Studi Filosofici\" \u00e8 stato poi costituito in fondazione il 13 settembre 1998 (ottenendo personalit\u00e0 giuridica con DM 64 del 27 gennaio 1999).\nAttualmente, Presidente del comitato scientifico del centro \u00e8 Virgilio Melchiorre, professore di filosofia teoretica all'Universit\u00e0 Cattolica del Sacro Cuore di Milano.\nNel 1958 il Centro di Gallarate pubblic\u00f2 la prima edizione in assoluto dell'Enciclopedia Filosofica, ampiamente conosciuta e riconosciuta anche all'estero. Gi\u00e0 con la seconda edizione, nel 1968, l'Enciclopedia raggiunse i nove volumi. Fu poi ristampata nel 1979, e nel 2008 si giunse alla terza edizione, interamente rielaborata.\nCessazione della facolt\u00e0 di filosofia.\nDopo 43 anni di attivit\u00e0 in qualit\u00e0 di facolt\u00e0 di filosofia, dal 1970 l'Aloisianum cessa di essere sede universitaria. \nAttivit\u00e0.\nL'Aloisianum rimane centro primario di attivit\u00e0 culturali sotto vari aspetti:\nLe altre opere promosse dal Centro di Gallarate sono:\nSono nel frattempo giunte al termine le collane \"Classici della filosofia cristiana\" (8 volumi), \"Filosofi moderni\" (23 volumi) e \"Filosofi contemporanei\" (20 volumi), come pure la collana \"Saggi e ricerche\" (11 volumi) e i \"Premi in filosofia 'Provincia di Varese'\" (11 volumi), tendenti a sostenere giovani autori meritevoli.\nSede.\nL'edificio.\nIl nucleo centrale \u00e8 costituito dal complesso universitario fronteggiato da cedri del Libano, biblioteca, sala convegni e refettorio. All'ultimo piano del complesso, fin dagli anni novanta, si trova un reparto che accoglie i padri gesuiti anziani, con necessit\u00e0 di cure o lungodegenti. Negli scantinati \u00e8 il laboratorio di legatoria che si occupa della salvaguardia e della rilegatura dei volumi.\nIl parco.\nA occidente \u00e8 posto il vasto orto e frutteto, con una lunga pergola di glicine che consente il passeggio al riparo dal sole, mentre a meridione \u00e8 una pineta.\nLa fattoria.\nA settentrione, fuori dalla cinta muraria, si trovava l'antica fattoria, gi\u00e0 propriet\u00e0 Bassetti, che veniva tradizionalmente gestita dall'Aloisianum. La classica pianta a croce latina \u00e8 ancora riconoscibile nonostante le recenti modifiche (alienata e ristrutturata verso la fine degli anni ottanta). La fattoria fino agli anni ottanta ha svolto primaria funzione per i numerosi ospiti l'Aloisianum, oltre che per i vicini abitanti che vi si rivolgevano per l'acquisto diretto di prodotti ortofrutticoli e d'allevamento.\nLa Chiesa del Sacro Cuore.\nDi fronte al complesso universitario sorge la chiesa del Sacro Cuore (1959), tempio funzionale e moderno, dotato di cripta per il raccoglimento, che ospita una Via Crucis di Francesco Messina, opere pittoriche del gesuita Fratel Venzo, Bianchi, Kaufmann e altri.\nL'organo del 1957, ubicato in cantoria sopra l'ingresso principale, \u00e8 l'opera n. 741 di Vincenzo Mascioni. \u00c8 dotato di un vasto prospetto di canne in zinco, di cui solo una parte \u00e8 sonante. La consolle, pure in cantoria ma indipendente dal corpo sonoro, \u00e8 composta da due tastiere di 58 note e una pedaliera di tipo concavo-radiale di 30 note. I registri sono comandati da placchette a bilico disposte orizzontalmente sopra le tastiere. Lo strumento adotta trasmissioni elettromeccaniche e somieri di tipo elettropneumatico con membrane interne (a scarico).\nFinalit\u00e0 e caratteristiche.\nSorto inizialmente come seminario degli aspiranti gesuiti, un secolo dopo ottiene la facolt\u00e0 di conferire i gradi accademici in filosofia. Nel secondo dopoguerra diventa \"Centro Studi Filosofici\", poi \"Fondazione\". Dal 1970 non \u00e8 pi\u00f9 sede universitaria.\nL'Aloisianum continua a ospitare convegni scientifici e tecnici, conferenze, raduni, manifestazioni culturali, mostre, concerti (tra cui i Pomeriggi Musicali)."}
{"id": "1541641", "revid": "228587", "url": "https://it.wikipedia.org/wiki?curid=1541641", "title": "Black Hole High", "text": "Black Hole High \u00e8 una serie televisiva fantascientifica canadese, creata da Anthony Browne e Graeme Campbell.\nLa serie \u00e8 durata da ottobre 2002 a gennaio 2006. Un totale di 42 episodi.\nTrama.\nAnni prima, un incidente nei vicini laboratori di Pearadyne provoc\u00f2 un buco nero che si apriva nell'ufficio dell'insegnante di scienze a Blake Holsey High. Quando il detto buco mangia l'insegnante di scienze, il professor Noel Zachary lo sostituisce e diventa mentore del circolo scientifico della scuola, che procede a indagare sugli strani avvenimenti nella loro scuola.\nIl club, una banda di cinque uomini composta da quattro studenti scientificamente dotati e il figlio del proprietario di Pearadyne, Victor Pearson, sperimenta fenomeni misteriosi casuali che si presentano sotto le spoglie della scienza mentre cercano di scoprire i segreti dietro la stranezza."}
{"id": "1541642", "revid": "3115", "url": "https://it.wikipedia.org/wiki?curid=1541642", "title": "\u010ci\u010darovce", "text": "\u010ci\u010darovce (in ungherese \"Csicser\", in tedesco \"Tschetscher\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nLa localit\u00e0 fu abitata fin dalla preistoria. Nei suoi dintorni infatti, sono stati ritrovati manufatti risalenti alla civilt\u00e0 del Bronzo, nonch\u00e9 del periodo di Hallstatt. Numerosi sono anche i ritrovamenti di epoca romana e quelli risalenti ai primi insediamenti slovacchi. \nNei documenti \u010ci\u010darovce \u00e8 citato per la prima volta nel 1263 con il nome di \"Checher\", quando il nobile Sobeslav Chechery lasciava la localit\u00e0 in eredit\u00e0 ai suoi figli. Nel 1458, la Signoria di \u010ci\u010darovce ampli\u00f2 i suoi possedimenti fino a ricomprendervi i villaggi di Vojany, I\u017ekovce e Be\u0161a. Dal XV secolo al XVI secolo appartenne ai nobili Orosz. Nel XIX secolo torn\u00f2 ai conti Csicsery, discendenti di Sobeslav. Dal 1938 al 1944 fece parte dell'Ungheria."}
{"id": "1541643", "revid": "729019", "url": "https://it.wikipedia.org/wiki?curid=1541643", "title": "Adolfo di Schwarzenberg", "text": "Biografia.\nAdolfo era figlio del barone Guglielmo II di Schwarzenberg e di sua moglie, Anna von der Harff. Nacque al castello di Gimborn presso Gummersbach nel Ducato di Berg. Il padre proveniva da una famiglia che, sin dal nonno Guglielmo I era migrata dalla regione della Franconia nelle terre dell'Austria. Adolfo succedette al padre come barone di Schwarzenberg nel 1557.\nLa carriera militare.\nSin da giovane Adolfo entr\u00f2 a far parte dell'esercito spagnolo (la Spagna era a quel tempo uno dei possedimenti della casata d'Asburgo d'Austria). Adolfo di Schwarzenberg combatt\u00e9 quindi al fianco di Filippo II nella Guerra degli Ottant'anni nel tentativo di liberare i Paesi Bassi spagnoli dalla presenza dei rifugiati ugonotti francesi. Sul campo di battaglia si guadagn\u00f2 il titolo di Luogotenente.\nAdolfo si scontr\u00f2 poi contro i turchi in Ungheria. Nel 1592 divenne governatore della fortezza di Raab dopo la sua riconquista da parte degli imperiali.\nIl trionfo.\nCome ringraziamento per i servigi prestati, ottenne la \"Raaberkreuze\". Nel 1599, inoltre, Rodolfo II gli concesse il governo di Auspitz e il titolo di Conte associato alla signoria di Schwarzenberg. In ricordo del proprio combattimento contro l'impero ottomano, Adolfo aggiunse al suo stemma (che \u00e8 ancora l'attuale dei Principi di Schwarzenberg) la testa decapitata di un turco che viene mangiata da un corvo nero (Schwarzenberg; Schwarz=nero)\nAdolfo non pot\u00e9 godere a lungo dei benefici delle ricompense con il proprio impegno bellico, in quanto mor\u00ec il 29 luglio 1600.\nMatrimonio e figli.\nIl conte Adolfo spos\u00f2 Margherita Wolff di Metternich, da cui ebbe un solo figlio maschio, Adamo."}
{"id": "1541645", "revid": "745179", "url": "https://it.wikipedia.org/wiki?curid=1541645", "title": "Prisma retto", "text": ""}
{"id": "1541650", "revid": "745179", "url": "https://it.wikipedia.org/wiki?curid=1541650", "title": "Prisma obliquo", "text": ""}
{"id": "1541651", "revid": "1149807", "url": "https://it.wikipedia.org/wiki?curid=1541651", "title": "The Zack Files", "text": "The Zack Files \u00e8 una serie televisiva canadese di fantascienza/commedia prodotta dal 2000 al 2002.\nLa serie \u00e8 stata trasmessa originariamente in Canada su YTV dal 17 settembre 2000 al 5 maggio 2002 mentre in Italia \u00e8 andata in onda su Disney Channel.\nTrama.\nLa serie racconta le incredibili avventure che capitano a Zack, vissute insieme ai suoi due migliori amici Cameron, detto Cam, e Spencer, detto Spence. Quest'ultimo cerca sempre di filmare quello che accade a Zack, ma l'unica cosa che riesce a ottenere sono delle mini-interviste alle persone che sono pi\u00f9 o meno coinvolte, senza mai riuscire davvero a provare ci\u00f2 che succede al suo amico. I filmati che ottiene entrano poi a far parte degli \"Zack Files\", file che comprendono stranezze molto diverse tra loro; come un paio di scarpe magiche, il personaggio di un videogioco che entra nella realt\u00e0 o addirittura venire a conoscenza di essere in un telefilm."}
{"id": "1541654", "revid": "125265723", "url": "https://it.wikipedia.org/wiki?curid=1541654", "title": "Gremio dei contadini", "text": "Il Gremio dei Contadini \u00e8 una delle antiche Corporazioni di arti e mestieri di Sassari che ancora oggi prende parte alla vita religiosa e culturale della citt\u00e0.\nStoria.\nI Contadini sono passati nella storia col nome di \"Zappadori\"\nOrigine e fondazione.\nI Contadini nella Sassari medioevale.\nFra gli inizi del XIV secolo e la fine del XVI si ebbe a Sassari la formazione dei Gremi ad imitazione delle Gilde e delle Corporazioni del centro Italia e della Spagna.\nI Gremi sassaresi erano in tutto uguali a quelli \u201ccontinentali\u201d infatti avevano rigidi statuti e regole, ma in qualcosa Sassari si era differenziata, nel territorio del comune si formarono anche delle confraternite a carattere agro-pastorale, fra di queste si distinguevano gli Agricoltori che ebbero grande potere politico ed economico.\nNella tradizione popolare gli Agricoltori erano suddivisi in diverse classi nel caso in cui possedessero grandi terreni o piccoli appezzamenti oppure lavoravano la terra altrui:\nLa \"Confratenidad du poble\".\nNel 1531 i Contadini facevano parte ufficialmente della confraternita \" du poble\" insieme ai Massai sotto la protezione della Madonna del bosco e con una cappella nel Duomo.\nIl loro candeliere occupava (nel periodo aragonese) il penultimo posto ma successivamente occupo l'8 e ultimo.\nLe tensioni del gremio, presenti sin della nascita, per il diverso ruolo occupato dai Contadini e dai Massai, continu\u00f2 anche dopo il cambio della patrona (la Madonna delle Grazie) e il trasferimento a San Pietro in Silki.\nIl Gremio dei Contadini.\nL'avversit\u00e0 storica port\u00f2 nel 1803 alla scissione del gremio ed alla fondazione di un gremio autonomo sotto la protezione di San Giovanni Battista acclamato con il titolo \u2018'Di la neura'\u2019 (della nebbia) portatrice della peronospora che distruggeva vigne e orti. Non si ha comunque la certezza che i contadini formarono subito un gremio a s\u00e9 stante; prova ne \u00e8 il fatto che il Gremio si forma ufficialmente nel 1913. Probabilmente erano tra gli \"agricoltori\" che Vittorio Angius, nella prima met\u00e0 del XIX secolo, indica tra coloro che, assieme al municipio, festeggiavano \"per antico voto\" san Giovanni Battista \"di la Neula\", con una messa solenne nella cattedrale. Il ceto, dunque, portando fede alle parole dell'Angius, scioglie un antico voto anche nel festeggiare il Precursore.\nIl \u2018900 e i giorni nostri.\nIl novecento si apr\u00ec in maniera festosa con la riammissione del gremio alla Faradda (1937) con la consegna del cero dei Pastori al gremio. Ben presto il candeliere divenne famoso per l'energia con cui i portatori lo facevano danzare e la sua fama accrebbe insieme a quella del gremio.\nNel 1979 fu tra i gremi fondatori dell'intergremio e Gavino De Rosas gremiante anziano fu eletto primo presidente dell'associazione.\nRicorrenze.\nLa festa grande del gremio dei contadini \u00e8 la domenica pi\u00f9 vicina al 24 giugno e si protrae per diversi giorni. Viene festeggiato San Giovanni Battista detto \"della Nebbia\" dal gremio.\nMentre la festa piccola del gremio \u00e8 il 29 agosto, data della ricorrenza del martirio del Santo.\nBandiera.\nLa bandiera del gremio \u00e8 di colore Amaranto. Vi \u00e8 riprodotto sopra San Giovanni Battista della nebbia cos\u00ec come \u00e8 riprodotto sul fusto del candeliere.\nCandeliere.\nPer lunghi \u00e8 anni \u00e8 stato di colore bianco. Scoprendo per\u00f2 durante un restauro una cromia verde, si \u00e8 deciso di portare il candeliere al suo antico colore.\nIl candeliere era lo stesso del gremio dei pastori. Nel 1927 \u00e8 stato donato dall'Associazione per la cultura e le tradizioni popolari ai Contadini dopo che il gremio dei Pastori si \u00e8 disciolto. Il candeliere dei contadini \u00e8 del 1700 ed \u00e8 uno dei pi\u00f9 antichi ancora esistenti insieme a quelli degli ortolani, massai, viandanti (ex carradori) e muratori\nBase.\nLa base \u00e8 molto semplice ed \u00e8 verde al centro e bianco nella cornice. Sul lato sinistro vi \u00e8 la scritta Agricoltori che ricorda l'antica appartenenza alla contraria du pobre con massai e ortolani. Sul lato destro \u00e8 raffigurato un agnello, che ricorda l'appartenenza del cero all'estinto gremio dei Pastori\nFusto.\nAnch'esso di colore verde reca l'effigie della maestranza e l'immagine del patrono San Giovanni della Nebbia (San Giovanni Battista) nell'atto di battezzare il Cristo. Nella parte alta sono raffigurati gli attrezzi del mestiere.\nCapitello.\nDecorato e intagliato di colore bianco e verde non reca alcun'effigie. Quando \u00e8 ornato oltre alle multicolori bandiere dei suoi obrieri, reca anche spighe e ramoscelli di alberi da frutto.il candeliere dei contadini e uno dei candelieri pi\u00f9 alti e pesa 164\u00a0kg senza stanghe e 194\u00a0kg con stanghe.A partire dal 2019 il Gremio possiede un nuovo Candeliere, copia quasi identica del cero settecentesco nelle forme ma differente nelle decorazioni che ha sostituito il precedente, il quale per problemi di staticit\u00e0 non potr\u00e0 pi\u00f9 essere utilizzato per la festa del 14 agosto.il peso del candeliere nuovo e uguale al vecchio. Il candeliere antico dei contadini (pastori) e uno dei pi\u00f9 antichi ancora esistenti e del 1700 insieme ad ortolani muratori viandanti (ex carradori) e Massai"}
{"id": "1541656", "revid": "30445", "url": "https://it.wikipedia.org/wiki?curid=1541656", "title": "Kosseir", "text": ""}
{"id": "1541660", "revid": "765341", "url": "https://it.wikipedia.org/wiki?curid=1541660", "title": "Marble problem", "text": "Il marble problem (letteralmente \"problema del marmo\") \u00e8 un problema matematico di ottimizzazione che, posto nella sua forma originale e pi\u00f9 astratta, chiede di ricavare da un prisma retto a base triangolare tre cilindri massimizzandone il volume complessivo; ma pu\u00f2 essere benissimo risolto coi mezzi della geometria piana.\nIl problema venne posto per la prima volta nel 1803 dal matematico Gianfrancesco Malfatti, il quale ne diede poi una soluzione generale, mediante i cerchi di Malfatti, successivamente dimostratasi sempre falsa; tale errata soluzione per\u00f2 diede poi spunto a un altro problema generale chiamato il problema di Malfatti.\nStoria.\nSecondo la storia, raccontata da Malfatti stesso, il problema gli venne come quesito da un marmista di sua conoscenza, trovatosi per caso con uno scarto abbastanza sostanzioso a base triangolare proveniente da un blocco di marmo pi\u00f9 grosso. Il problema era che un blocco di tale sezione era praticamente inadatto in quella forma per soddisfare una qualsiasi commessa ricevuta dell'artigiano, al quale venivano invece commissionate numerose colonne, per la cui lavorazione si parte innanzitutto da un blocco di sezione circolare; da qui quindi la necessit\u00e0 di ricavare dal blocco triangolare tre cilindri minimizzando il materiale di scarto.\nPer studiare il problema cos\u00ec com'\u00e8 posto non serve prendere in considerazione tutte e tre le dimensioni spaziali, esso infatti pu\u00f2 essere intuitivamente analizzato e risolto soltanto prendendo in considerazione le proiezioni dei solidi su un piano parallelo alla base, facendolo diventare non pi\u00f9 un problema di massimizzazione del volume ma della superficie, in questo caso di tre cerchi all'interno di un triangolo dato.\n Malfatti studi\u00f2 il problema gi\u00e0 nel suo analogo piano e si convinse che la soluzione generale fosse quella rappresentata da tre cerchi inscritti in modo tale che ogni circonferenza sia contemporaneamente tangenti alle altre due e a due lati del triangolo; tali circoli presero in seguito il nome di cerchi di Malfatti e il modo di ricavarli in un qualsiasi triangolo dato prese il nome di problema di Malfatti, quando venne dimostrato che non erano la soluzione generale del \"marble problem\".\nNel 1929 i matematici Hyman Lob e Herbert Richmond dimostrarono chiaramente, con un controesempio, che i \"cerchi di Malfatti\" non possono essere considerati la soluzione generale del \"marble problem\", in quanto non massimizzano la superficie occupata in un triangolo equilatero, che invece pu\u00f2 essere ottimizzata con un'altra configurazione di cerchi.\nNel 1967 Michael Goldberg dimostr\u00f2 invece graficamente che i cerchi di malfatti non sono \"mai\" la soluzione ottimale del \"marble problem\". Nel 1990 Stanley Ogilvy e David Wells, nel 1991, diedero invece la dimostrazione di specifici casi in cui era individuabile con configurazione di cerchi che realmente ottimizzassero l'area occupata, prima della soluzione generale per via analitica mostrata due anni dopo dal matematico russo Zalgaller.\nDimostrazione di Lob e Richmond.\nLob e Richmond dimostrarono che in triangolo equilatero i cerchi di Malfatti non possono essere la soluzione ottimale per il marble problem, in quanto l'area occupata dal suo incerchio pi\u00f9 quella delle due circonferenze adiacenti, ricavabili nei vertici, \u00e8 complessivamente superiore a quella di questi.\nNel triangolo equilatero, dove tutti i cerchi di Malfatti sono equivalenti, l'area complessivamente occupata \u00e8 formula_1, dove rm \u00e8 il raggio di un singolo cerchio di Malfatti.\nL'area occupata dall'incerchio pi\u00f9 le due circonferenze laterale - che altro non sono che incerchi di triangoli equilateri di dimensioni di un terzo dell'originale - \u00e8 formula_2; con ri come inraggio.\nConoscendo i valori esatti dell'inraggio e del raggio dei cerchi di Malfatti:\nper dimostrare che Am \u00e8 inferiore di Ai, basta verificare che formula_5, sapendo anche che formula_6.\nL'area Ai \u00e8 circa 1% in pi\u00f9 dell'area coperta dai cerchi di Malfatti, che quindi non possono essere la soluzione ottimale del marble problem, rispetto al triangolo equilatero, ma questa dimostrazione sconfessa quanto pensato da Malfatti circa la portata generale della soluzione da lui trovata."}
{"id": "1541663", "revid": "547034", "url": "https://it.wikipedia.org/wiki?curid=1541663", "title": "Death Row (film 2006)", "text": "Death Row \u00e8 un film per la televisione del 2006 diretto da Kevin vanHook."}
{"id": "1541667", "revid": "19330", "url": "https://it.wikipedia.org/wiki?curid=1541667", "title": "Eutimio di Trnovo", "text": ""}
{"id": "1541677", "revid": "767487", "url": "https://it.wikipedia.org/wiki?curid=1541677", "title": "Zerophilia", "text": "Zerophilia \u00e8 un film del 2005 diretto da Martin Curland.\nUna condizione genetica particolare determina cambiamenti di genere a seguito di rapporti sessuali. Questo \u00e8 il fantasioso presupposto alla base delle situazioni comiche che vedono protagonista un ragazzo insicuro e incerto sulla sua mascolinit\u00e0 alle prese con l'altro sesso.\nDistribuzione.\nIl film \u00e8 uscito in anteprima al S\u00e3o Paulo International Film Festival il 26 ottobre 2005. Nelle sale \nstatunitensi \u00e8 uscito il 13 ottobre 2006. Dal 2007 \u00e8 stato distribuito negli altri paesi in DVD e per la trasmissione in televisione, non per le sale cinematografiche."}
{"id": "1541678", "revid": "1226", "url": "https://it.wikipedia.org/wiki?curid=1541678", "title": "Night of the Comet", "text": ""}
{"id": "1541679", "revid": "287204", "url": "https://it.wikipedia.org/wiki?curid=1541679", "title": "Equipo Cr\u00f3nica", "text": "Equipo Cr\u00f3nica (in spagnolo \"Gruppo/squadra-cronaca\") e Cr\u00f3nicas de la realidad (\"Cronache della realt\u00e0\") sono due termini che designano un gruppo di pittori pop art spagnoli, attivo dal 1964 al 1981. \u00c8 stato fondato da Rafael Solbes, Manuel Vald\u00e9s e Juan Antonio Toledo.\nL\"Equipo Cr\u00f3nica\" si allontan\u00f2 dall'informalismo per coltivare una pittura figurativa nei limiti della pop arte. Partiva dall'analisi critica del regime franchista e della storia dell'arte e si ispirava ad opere quali \"Guernica\" di Pablo Picasso e \"Las Meninas\" di Diego Vel\u00e1zquez.\nDa ci\u00f2 prende vita una miscela di realismo, critica e pop, con incontri pittorici, anacronismi e \"pastiche\" agrodolci. Il tutto con entusiasmo ma poca allegria per l'ombra del regime su tutte le opere dell\"Equipo Cr\u00f3nica\". Dipinti e serigrafie parodiavano i ritratti di Vel\u00e1zquez utilizzati in quel periodo nei cartelloni pubblicitari del \"Ministerio de Informaci\u00f3n y Turismo\" di Manuel Fraga. Davanti all'immagine grandiosa e pittoresca che il regime franchista voleva dare della Spagna, i pittori dell\"Equipo Cr\u00f3nica\" utilizzavano l'ironia.\nL\"Equipo Cr\u00f3nica\" produsse dipinti di grandi dimensioni, sculture e stampe in serie. Tra i musei che ospitano le loro opere, si ricordano l'IVAM di Valencia e il Museo Reina Sof\u00eda di Madrid."}
{"id": "1541680", "revid": "287204", "url": "https://it.wikipedia.org/wiki?curid=1541680", "title": "I commedianti (romanzo)", "text": "I commedianti (\"The Comedians\") \u00e8 un romanzo di Graham Greene pubblicato nel 1966.\nDal romanzo fu tratto nel 1967 l'omonimo film con Richard Burton, Elizabeth Taylor, Alec Guinness, Peter Ustinov, James Earl Jones, Cicely Tyson e Lillian Gish.\nTrama.\nTre uomini di mezza et\u00e0 si incontrano su una nave diretta ad Haiti. Brown \u00e8 il tipico antieroe di Greene: si sta recando a dirigere l'Hotel Trianon, un albergo di lusso lasciatogli in eredit\u00e0 dalla madre; Smith \u00e8 un americano tranquillo ed un po' ingenuo interamente consacrato alla vita vegetariana; il maggiore H.O. Jones raccoglie informazioni e confidenze. I tre nomi, dei pi\u00f9 banali nel mondo anglosassone, suggeriscono gi\u00e0 una forte \"normalit\u00e0\" nei caratteri nei tre personaggi e, sullo sfondo della terribile dittatura di Fran\u00e7ois Duvalier e dei crimini della sua polizia segreta, i Tonton Macoute, inizia il \"gioco delle parti\" interpretato dai tre \"commedianti\".\nGreene ci racconta il crescente fatalismo di Brown nell'osservare la discesa nelle barbarie di Haiti. Alcune complicazioni sono date dall'amicizia di Brown con un capo dei ribelli, dalla presenza di un mercante d'armi britannico, e da un'avventura sentimentale con Martha Pineda, moglie di un ambasciatore sudamericano. L'Hotel Trianon \u00e8 ispirato dall'Hotel Oloffson nel centro di Port-au-Prince.\nCritica.\nIl romanzo \u00e8 costruito con una cadenza quasi cinematografica, reso affascinante dell'atmosfera esotica dei Caraibi e dai misteri tropicali di Haiti. I tre singolari personaggi europei sono calati in una citt\u00e0 umida, morbosa, marcescente. La critica consacra l'io narrante di Brown, tipico personaggio greeniano, cattolico anglo-francese, ma non di minore presa sono le certezze del tipico avventuriero britannico Jones, a met\u00e0 tra il viaggiatore e l'uomo di \"intelligence\" e quindi una figura pi\u00f9 simile a quelle di Andr\u00e9 Malraux. Anche Smith, portatore dei valori liberal del New England non manca di contribuire alla scena surreale. Indimenticabile lo humour macabro della scena in cui viene ritrovato nella piscina dell'albergo il cadavere del ministro del Benessere Sociale, morto suicida per sfuggire ai Tonton Macoute."}
{"id": "1541683", "revid": "767487", "url": "https://it.wikipedia.org/wiki?curid=1541683", "title": "Associazione Calcio Padova 1952-1953", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1952-1953.\nStagione.\nIl Padova si classifica al quindicesimo posto nella Serie B 1952-1953 con 28 punti, gli stessi del Piombino, appena sopra la zona retrocessione."}
{"id": "1541685", "revid": "486946", "url": "https://it.wikipedia.org/wiki?curid=1541685", "title": "Stefan Cel Mare", "text": ""}
{"id": "1541686", "revid": "3115", "url": "https://it.wikipedia.org/wiki?curid=1541686", "title": "Be\u0161a (Ko\u0161ice)", "text": "Be\u0161a (in ungherese \"B\u00e9s\", in tedesco \"Gutspring\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nNell'area di Be\u0161a sono stati ritrovati reperti archeologici risalenti all'Et\u00e0 del Bronzo, all'epoca dei Celti, nonch\u00e9 a quella romana e dei Barbari. \nIl villaggio \u00e8 menzionato per la prima volta nel 1260 con il nome di \"Bees\" come possedimento della Signoria di \u010ci\u010darovce che, nel 1279, lo don\u00f2 ai conti Hunt-Poznan. Nel 1404 pass\u00f2 al conte Demeter di Pa\u0148ovce. Nel XVIII secolo appartenne ai Klobussicy. Dal 1938 al 1944 fece parte dell'Ungheria."}
{"id": "1541696", "revid": "729019", "url": "https://it.wikipedia.org/wiki?curid=1541696", "title": "Sex &amp; the Single Mom", "text": "Sex &amp; the Single Mom \u00e8 un film TV statunitense diretto da Don McBrearty."}
{"id": "1541699", "revid": "83531", "url": "https://it.wikipedia.org/wiki?curid=1541699", "title": "Associazione Sportiva Varese 1910 2006-2007", "text": "Questa voce raccoglie le informazioni riguardanti l'Associazione Sportiva Varese 1910 nelle competizioni ufficiali della stagione 2006-2007.\nOrganigramma societario.\nArea direttiva\nArea tecnica\nArea sanitaria"}
{"id": "1541705", "revid": "767487", "url": "https://it.wikipedia.org/wiki?curid=1541705", "title": "Fast Food High", "text": "Fast Food High \u00e8 un film del 2003 diretto da Nisha Ganatra."}
{"id": "1541708", "revid": "118426678", "url": "https://it.wikipedia.org/wiki?curid=1541708", "title": "Academy of Ancient Music", "text": "La Academy of Ancient Music (AAM) \u00e8 un'orchestra, con sede a Cambridge, fondata dal clavicembalista Christopher Hogwood nel 1973, a cui \u00e8 stato dato il nome di una organizzazione musicale del XVIII secolo. I musicisti suonano degli strumenti originali del periodo, o loro copie moderne, in cui le musiche eseguite furono composte. Il complesso esegue prevalentemente musica del periodo barocco e classico anche se qualche volta ha eseguito musiche di compositori moderni scritte nello stile del barocco.\nOrganizzazione originale.\nLa prima \"Academy of Ancient Music\" fu fondata a Londra nel 1726 con lo scopo di studiare ed eseguire musiche antiche che avessero almeno un secolo di vita, ma ben presto passarono ad eseguire anche musiche di autori contemporanei quali William Croft, Maurice Greene, Bernard Gates, Giovanni Bononcini, Senesino, Nicola Haym, Francesco Geminiani, Pier Francesco Tosi, John Ernest Galliard, Charles Dieupart, Jean-Baptiste Loeillet e Giuseppe Riva. Georg Friedrich H\u00e4ndel non fu mai membro dell'accademia anche se i componenti studiarono ed eseguirono le sue opere.\nDirettori dell'accademia furono Johann Christoph Pepusch (dal 1735 in avanti), Benjamin Cooke e Samuel Arnold (dal 1789 in poi).\nIl complesso moderno.\nNel 1973, la Academy of Ancient Music fu rifondata, dal direttore d'orchestra e clavicembalista Christopher Hogwood, con lo scopo di eseguire le musiche del XVIII secolo e dei primi anni del XIX secolo ricostruendo filologicamente le antiche sonorit\u00e0 e lo stile esecutivo dell'epoca. Per le musiche vocali si \u00e8 avvalsa dell\"'Academy of Ancient Music Chorus\" o di un coro di voci bianche di una cattedrale.\nNel 1996 l'Academy of Ancient Music assunse, come direttore aggiunto, Paul Goodwin sotto la supervisione di Christopher Hogwood. Nel settembre 2006, Richard Egarr ha assunto l'incarico di direttore e Hogwood \u00e8 stato nominato direttore emerito.\nLa Academy of Ancient Music \u00e8 stata la prima orchestra a registrare l'intero ciclo delle sinfonie di Mozart su strumenti originali dell'epoca. Essa ha anche registrato tutti i concerti per fortepiano, con il pianista Steven Lubin, e le sinfonie di Beethoven. Altres\u00ec sono in fase di completamento l'integrale delle sinfonie di Haydn e dei concerti per fortepiano di Mozart, con il pianista Robert Levin. Fra le loro registrazioni figurano anche \"Dido and Aeneas\" di Purcell, \"Orlando\" e \"Rinaldo\" di H\u00e4ndel, \"La clemenza di Tito\" di Mozart e \"L'anima del filosofo\" di Haydn, oltre a pi\u00f9 di 200 altre opere per le etichette discografiche Decca (nella collana L'Oiseau-Lyre), Harmonia Mundi ed EMI.\nCon l'avvento di Paul Goodwin si \u00e8 realizzato uno sviluppo nel repertorio del complesso, rivolto alla musica di autori contemporanei. La prima opera ad essere stata presentata fu \"Eternity's Sunrise\" di John Tavener, che venne accolta con grande entusiasmo dal pubblico e dalla critica tanto da venir bissata da \"Total Eclipse\" dello stesso Tavener. Nel 2001 venne presentata \"Like a Strand of Scarlet\" di David Bedford seguita nel 2003 da \"Arcangelo\" di John Woolrich, scritta per celebrare il 350\u00ba anniversario della nascita di Arcangelo Corelli. Per ultimo, nel 2006, nel 250\u00ba anniversario della nascita di Mozart, \u00e8 stato eseguito \"Journey into Light\" della compositrice scozzese-americana Thea Musgrave, scritto sulla falsariga della composizione mozartiana \"Exsultate jubilate\".\nEntrambe le opere di Tavener sono registrare su CD Harmonia Mundi, nella cui etichetta esistono un numero considerevole di registrazioni dell'Academy. Fra queste si ricordano: la \"Zaide\" di Mozart, un album di musiche natalizie di Heinrich Sch\u00fctz e di suoi contemporanei, i concerti per violino, per clavicembalo e i Brandeburghesi di Bach, i concerti grossi di Georg Friedrich H\u00e4ndel e di Francesco Geminiani. Per quanto riguarda le opere vocali si ricordano i lavori di Bach, H\u00e4ndel, Purcell e Vivaldi con la partecipazione del King's College Choir.\nNel 2013 l'orchestra ha annunciato l'apertura di una propria etichetta discografica, la AAM Records, in cui il primo disco uscir\u00e0 nell'ottobre 2013 .\nL'orchestra partecipa regolarmente ai pi\u00f9 prestigiosi festival di musica barocca in tutto il mondo e risiede presso l'Universit\u00e0 di Cambridge."}
{"id": "1541713", "revid": "433605", "url": "https://it.wikipedia.org/wiki?curid=1541713", "title": "Ramesseum", "text": "Il Ramesseum \u00e8 il tempio funerario del faraone Ramses II in Egitto.\nEsso \u00e8 collocato a Tebe, nell'Alto Egitto, nei pressi del fiume Nilo a poca distanza dalla moderna citt\u00e0 di Luxor. Il nome - nella sua forma francese \"Rhamess\u00e9ion\" \u2013 venne coniato da Jean-Fran\u00e7ois Champollion, il quale visit\u00f2 queste rovine nel 1829 identificandovi per primo i geroglifici col nome di Ramses ed i suoi titoli sulle mura. Originariamente il sito venne chiamato \"Casa di milioni di anni di Usermaatra-setepenra che unisce la citt\u00e0 di Tebe coi domini di Amon\"\nRamses II modific\u00f2, usurp\u00f2 o costru\u00ec molte tra le pi\u00f9 belle strutture del Nuovo Regno tra le quali proprio il Ramesseum, un tempio dedicato al faraone, dio in terra, dove la memoria sarebbe stata nota per generazioni a tutto il mondo dopo la sua morte corporale. I lavori per la costruzione del tempio iniziarono secondo i registri all'inizio del suo regno e si conclusero in 20 anni.\nIl disegno del tempio di Ramses aderisce perfettamente ai canoni standard dell'architettura dei templi del Nuovo Regno. Orientato da nord-ovest a sud-est, il tempio stesso comprendeva due piloni di pietra per ingresso che conducevano al cortile del tempio. Oltre il secondo cortile, al centro del complesso, si trovava una sala ipostila sorretta da 48 colonne che circondava il santuario interno. Nel primo cortile inoltre si trovava una gigantesca statua del re di cui ancora oggi si possono ammirare i resti.\nCome da costume, i piloni d'ingresso e le mura esterne vennero decorate con scene commemoranti scene di vittorie militari del faraone oltre a raffigurazioni di dei egizi. Nel caso del Ramesseum si trovano scene della Battaglia di Kadesh (c. 1285 a.C.) che rappresentano un'enorme opera propagandistica portata avanti dal faraone in quanto lo scontro fu in realt\u00e0 funesto per gli egizi che qua vengono rappresentati trionfanti.\nDella gigantesca statua di Ramses II (alta 19 metri e del peso di 1000 tonnellate) oggi rimangono solo dei frammenti ancora visibili sul terreno. Dalle cave in cui venne sbozzata, la statua venne trasportata poi per 170 miglia. I resti oggi rappresentano i pi\u00f9 grandi resti \"in situ\" di statua colossale al mondo assieme ai colossi di Ramesse a Tanis.\nI resti che si trovano nel secondo cortile includono parte della facciata interna dei piloni e una porzione del portico di Osiride sulla destra. Altre scene di guerra con gli ittiti a Kadesh si ripetono sui muri. Nella parte alta si trovano invece feste in onore del dio Min, dio della fertilit\u00e0. Sul lato opposto al cortile di Osiride si trovano altre colonne che forniscono l'idea originaria di splendore del sito perch\u00e9 meglio conservate. Qui si trovano anche parti di due statue del re, una in granito rosa e l'altra in granito nero, affiancate all'entrata del tempio. Una delle teste di queste statue venne rimossa e si trova oggi al British Museum. 31 delle 48 colonne della sala ipostila (misure 41m x 31m) si trovano ancora in piedi. Esse sono decorate con scene che raffigurano il re con diversi dei. Parte del soffitto \u00e8 decorata con stelle dorate su sfondo blu ed \u00e8 ancora conservato in pittura. I figli e le figlie di Ramesse appaiono in processione sulle mura di sinistra. Il santuario \u00e8 composto da tre camere consecutive con otto colonne e una cella tetrastila. Parte della prima stanza, col soffitto decorato con scene astrali, \u00e8 ancora oggi conservata.\nAdiacente alla sala ipostila si trova un tempio pi\u00f9 piccolo dedicato alla madre di Ramses, Tuia ed alla sua amata prima moglie Nefertari. Il complesso \u00e8 circondato da numerose sale di rappresentanza, granai, laboratori, e costruzioni accessorie, alcune costruite in epoca romana.\nNell'area della sala ipostila si trovava precedentemente un tempio fatto costruire da Seti I, ma oggi ne sono emerse le sole fondamenta. Esso consisteva di una corte a peristilio e da due cappelle. Papiri tra l'XI e l'VIII secolo a.C. indicano il tempio come il sito di un'importante scuola di scribi.\nResti.\nA differenza di molti altri templi in pietra che Ramesse ordin\u00f2 di scolpire durante il suo regno, questo \u00e8 quello posto in un angolo del Nilo e legato profondamente al fiume.\nDa questo tempio, per la sua grandezza e bellezza, trassero ispirazione altri faraoni per i loro templi funerari come Ramses III a Medinet Habu.\nScavi e studi.\nLe origini della moderna egittologia possono essere fatte risalire all'arrivo di Napoleone Bonaparte in Egitto nell'estate del 1798.\nIspirati dagli ideali dell'illuminismo, al seguito delle truppe napoleoniche giunsero in Egitto anche uomini di scienza che redassero una monumentale opera in 23 volumi dal titolo \"Description de l'\u00c9gypte\". Due ingegneri francesi, Jean-Baptiste Prosper Jollois e \u00c9douard de Villiers du Terrage, vennero assegnati allo studio del sito del Ramesseum, e fu con grande propaganda che essi lo identificarono come la \"Tomba di Ozymandias\" o \"Palazzo di Memnon\" del quale Diodoro Siculo aveva scritto nel I secolo a.C.\nIl successivo visitatore, ingegnere, studioso ed antiquario, fu l'italiano Giovanni Battista Belzoni. Egli si rec\u00f2 al Cairo per la prima volta nel 1815 dove vendette a Mehemet Ali le sue invenzioni idrauliche per la gestione delle acque del Nilo. Qui egli conobbe il console britannico al Cairo, Henry Salt, che lo prese al proprio servizio per recuperare dal tempio di Tebe il cosiddetto \"Giovane Memnone\", una delle due colossali statue di granito di Ramses II, per trasportarla poi in Inghilterra. Grazie alle abilit\u00e0 ingegneristiche di Belzoni la testa della statua gi\u00e0 da tempo crollata alla base della stessa, del peso di 7 tonnellate, giunse a Londra nel 1818 e venne battezzata \"Giovane Memnone\" e posta anni dopo al British Museum.\nL'arrivo della statua provoc\u00f2 una grande sensazione e concentr\u00f2 l'attenzione dei primi egittologi sul sito del Ramesseum, a tal punto che il poeta Percy Bysshe Shelley scrisse un sonetto dal titolo \"Ozymandias\". In particolare, il \"Giovane Memnone\" \u00e8 il diretto ispiratore della poesia di Shelley in quanto la frase \"User-maat-re Setep-en-re\" posta sul braccio della statua venne tradotta gi\u00e0 dallo storico Diodoro in greco col termine \"Ozymandias\". \nMentre le \"grandi e tronche gambe di pietra\" descritte da Shelley erano pi\u00f9 una licenza poetica che materia di archeologia, il \"mezzo busto... dal volto schiacciato\" si addice pienamente alle forme della statua. Le manie e i piedi si trovano in posizione piatta. Il colosso si elevava per un'altezza di 19 metri, rivaleggiando coi \"Colossi di Memnone\" e con le statue di Abu Simbel.\nUn team franco-egiziano ha esplorato e restaurato il Ramesseum dal 1991 ed ancora oggi \u00e8 in attivit\u00e0. Tra le scoperte, durante gli scavi sono emerse cucine, panetterie e sale esterne al tempio, oltre ad una scuola chiamata \"Casa di Vita\" dove i ragazzi ricevevano l'educazione adatta a divenire degli scribi."}
{"id": "1541715", "revid": "125709000", "url": "https://it.wikipedia.org/wiki?curid=1541715", "title": "FC Dallas", "text": "L' FC Dallas, noto come Dallas Burn fino al 2005, \u00e8 una societ\u00e0 calcistica statunitense con sede nella citt\u00e0 di Dallas (Texas). Dal 1996 milita nella Major League Soccer (MLS) e disputa le proprie partite casalinghe al Toyota Stadium, impianto da 20.500 posti a sedere.\nNella sua storia il club ha vinto due Lamar Hunt U.S. Open Cup (1997 e 2016) ed un MLS Supporters' Shield (2016).\nIl proprietario del FC Dallas \u00e8 il magnate Clark Hunt, possessore anche della squadra di football americano dei Kansas City Chiefs, militanti nella National Football League (NFL).\nStoria.\nLa squadra \u00e8 stata fondata come \"Dallas Burn\", nel 1996 l'anno inaugurale della Major League Soccer. Dal 1996 al 2002 la squadra ha giocato nel Cotton Bowl. Nel tentativo di risparmiare a causa della sfavorevole locazione del Cotton Bowl, il club ha giocato le partite casalinghe del 2003 al Dragon Stadium, uno stadio della scuola superiore di Southlake, un sobborgo di Fort Worth. Nell'agosto 2005, il club si \u00e8 trasferito al Pizza Hut Park, stadio di calcio nella periferia nord di Frisco. Per celebrare questa mossa, il club \u00e8 stato rinominato come \"FC Dallas\".\nLa stagione 2006 ha visto la creazione del \"Hoops Nation\", un fan club ufficiale del Dallas, che permette ai fan di avere due biglietti omaggio ogni anno, una t-shirt, e altri benefici, in cambio di una quota di adesione. Il \"Hoops Nation\" \u00e8 stato ufficialmente rinominata \"FCD Nation\" nel 2009 come parte di un franchise a livello di eliminazione graduale del \"Hoops moniker\".\nNel 2016 vince la seconda U.S. Cup della sua storia, lo stesso anno conclude la stagione in testa alla Western Conference e alla classifica generale con 60 punti, vincendo il primo Supporters' Shield della sua storia, realizzando il suo primo storico double.\nIl 7 luglio 2020 il club si ritira dal campionato 2019-2020 a causa di 11 membri della squadra trovati positivi al Covid-19\nCronistoria.\n\"*Vincono MLS Supporters' Shield\"\nColori e soprannome.\nI colori della squadra sono il rosso, il bianco e il blu. Le divise di casa sono bianche con righe rosse orizzontali, mentre quelle da trasferta sono bianche con righe blu orizzontali. Il club ha usato il soprannome \"Hoops\" (letteralmente \"cerchiati\") per le campagne pubblicitarie e per le interviste con la stampa. Tale soprannome descrive proprio le linee orizzontali dell'uniforme, ed \u00e8 uno pseudonimo usato da altre squadre di calcio con divise simili, come per esempio il e i Queens Park Rangers. I fan e i media usano nomignoli come \"FCD\", \"The Red Stripes\" (\"le strisce rosse\"), \"the Waldos\" e \"the Toros\".\nRivalit\u00e0.\nLa pi\u00f9 vecchia rivale dell'FC Dallas \u00e8 il Chicago Fire Soccer Club. Dal 2001, Dallas e Chicago competono per la Brimstone Cup, trofeo che viene assegnato alla squadra che ottiene il miglior risultato negli scontri diretti della regular season. Nel 2005, la squadra dei San Jose Earthquakes venne sciolta e i suoi giocatori furono trasferiti a Houston, dove venne fondato un nuovo club: la Houston Dynamo. Questo nuovo team scatener\u00e0 con Dallas una rivalit\u00e0 interstatale che prende corpo nel derby texano denominato \"El Capitain\". Altre rivalit\u00e0 minori sono con i Colorado Rapids e i Kansas City Wizards.\nOrganico.\nRosa 2021.\n\"Rosa aggiornata al 15 maggio 2021.\"\nRosa 2020.\n\"Rosa aggiornata al 4 dicembre 2019\"\nRosa 2018.\n\"Rosa aggiornata al 15 aprile 2018\"\nLo stadio.\nDal 1996 al 2002, l'FCD ha giocato le partite di casa allo stadio Cotton Bowl di Dallas. Nel 2003, si sono trasferiti al Dragon Stadium di Southlake (Texas), nei pressi di un campus universitario. Le leggi texane vietano per\u00f2 la vendita di alcolici nelle vicinanze di strutture scolastiche, per cui il club di Dallas non poteva vendere bevande alcoliche ai tifosi accorsi allo stadio. Questo aspetto, con le relative perdite economiche, convinse i dirigenti a tornare a giocare al Cotton Bowl nel 2004. Dal 2005, lo stadio di casa degli \"Hoops\" \u00e8 il Pizza Hut Park di Frisco (Texas)."}
{"id": "1541716", "revid": "1226", "url": "https://it.wikipedia.org/wiki?curid=1541716", "title": "Rettorgole di Caldogno", "text": ""}
{"id": "1541717", "revid": "767487", "url": "https://it.wikipedia.org/wiki?curid=1541717", "title": "What Girls Learn", "text": "What Girls Learn \u00e8 un film del 2001 diretto da Lee Rose."}
{"id": "1541722", "revid": "109681436", "url": "https://it.wikipedia.org/wiki?curid=1541722", "title": "Istituto superiore per le industrie artistiche (Monza)", "text": "L'Istituto superiore per le industrie artistiche, in acronimo ISIA, \u00e8 stato un istituto scolastico superiore di Monza.\nLa storia.\nL'Istituto superiore per le industrie artistiche venne creato a Monza nel 1922.\nFu una scuola del tutto nuova per l'Italia del primo dopoguerra, intesa a svolgere autonomamente un proprio progetto didattico e di arte applicata: fu un'innovativa scuola d'arte in un momento di particolare importanza nella storia artistica italiana.\nL'istituto era stato costituito dal consorzio dei comuni di Monza, di Milano e dalla Societ\u00e0 umanitaria basandosi sul principio che individuava nell'educazione e nell'apprendimento di un mestiere i principali strumenti per l'elevazione sociale dei meno abbienti. Nei fatti quindi una sorta di universit\u00e0 di arti decorative con lo scopo di formarvi, tramite l'artigianato, dei professionisti nell'arte e nel design.\nLa sede dell'ISIA fu posta sin dall'inizio nell'ala meridionale della villa Reale di Monza da poco donata da Casa Savoia al demanio statale. Gli ampi spazi a disposizione ospitavano sia le aule per la didattica che il convitto per gli studenti.\nL'iscrizione era aperta sia agli studenti italiani che a quelli stranieri. Erano inoltre previste borse di studio per i giovani meritevoli.\nIl programma scolastico prevedeva un primo ciclo di tre anni di corso, dopo il quale si poteva accedere al biennio successivo.\nOltre alle normali materie scolastiche, gli studenti potevano seguire corsi di: plastica decorativa, ricamo, teoria tessile e tintoria, tessitura, decorazione, composizione, decorazione murale, ferro battuto, copia dal vero, ceramica, cultura storica e teorica, oreficeria, grafica pubblicitaria. \n&lt;br&gt;Inoltre, la sera, per incrementare il livello culturale degli studenti, si tenevano cicli di conferenze di cultura generale e concerti di musica.\nDopo poco pi\u00f9 di vent'anni di attivit\u00e0 e difficolt\u00e0 di finanziamento l'Istituto fu chiuso nel 1943 e non fu pi\u00f9 riaperto come tale.\nLe biennali e le triennali di Monza.\nDurante la sua vita l'Istituto avvert\u00ec presto la necessit\u00e0 di esporre in un apposito spazio le opere degli allievi. Cos\u00ec, nel 1923, ebbero inizio le \"Biennali delle arti decorative\" presso la Villa Reale a Monza che, nel 1930 divennero triennali, e che costituirono poi la premessa per l'attuale Triennale di Milano."}
{"id": "1541723", "revid": "124643209", "url": "https://it.wikipedia.org/wiki?curid=1541723", "title": "Virgilio Talli", "text": "Biografia.\nFu al contempo attore e direttore di compagnie teatrali, mostrando un particolare impegno nella cura degli allestimenti, del tutto inconsueto e innovativo per l'epoca. Fu tra i primi ad occuparsi del lavoro d'insieme degli attori, cercando di limitare l'eccessivo protagonismo dei mattatori, prolungando notevolmente la durata consueta delle prove, distribuendo i ruoli in base all'aderenza fra attore e personaggio, scavalcando il tradizionale sistema, basato su ruoli fissi.\nFu tra i primi ad analizzare in maniera critica e approfondita i testi da rappresentare, scegliendo anche opere lontane dal repertorio tradizionale. Per questo suo impegno nella messa in scena, viene considerato uno dei precursori della regia teatrale italiana. Verso la fine dell'Ottocento lavor\u00f2 con Enrico Reinach, poi con Ermete Novelli, Flavio And\u00f2 e Tina Di Lorenzo. Nel 1900 divenne direttore della prestigiosa Talli-Gramatica-Calabresi. \nFu marito di Ida Carloni che assunse il nome di Ida Carloni Talli."}
{"id": "1541724", "revid": "767487", "url": "https://it.wikipedia.org/wiki?curid=1541724", "title": "Virus (film 1996)", "text": "Virus \u00e8 un film del 1996, diretto da Allan Goldstein."}
{"id": "1541725", "revid": "767487", "url": "https://it.wikipedia.org/wiki?curid=1541725", "title": "Associazione Calcio Padova 1953-1954", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1953-1954.\nStagione.\nIl Padova nella stagione 1953-1954 partecipa alla Serie B e si classifica al tredicesimo posto con 29 punti, a pari merito con l'Alessandria, il e il Treviso, un punto sopra la zona retrocessione."}
{"id": "1541728", "revid": "217830", "url": "https://it.wikipedia.org/wiki?curid=1541728", "title": "Circuito di Valencia", "text": "Il circuito Ricardo Tormo \u00e8 un circuito motoristico posizionato a Cheste, vicino a Valencia, in Spagna, dedicato al pilota spagnolo deceduto nel 1998.\nFu inaugurato nel 1999 con il Gran Premio della Comunit\u00e0 Valenciana del motomondiale, vinto da R\u00e9gis Laconi nella classe 500, da T\u014dru Ukawa nella classe 250 e da Gianluigi Scalvini nella classe 125; il tracciato ha continuato a ospitare questo evento anche negli anni successivi.\nIl circuito misura 4,005\u00a0km, il rettilineo pi\u00f9 lungo misura 876 metri. Grazie alla sua posizione geografica che consente un mite clima invernale, ospita test di Formula 1, mentre durante la stagione regolare \u00e8 sede di competizioni del motomondiale e del campionato mondiale Superbike per quanto riguarda le due ruote, del turismo e dal 2010 il DTM (Deutsche Tourenwagen Masters) per quanto riguarda l'automobilismo."}
{"id": "1541733", "revid": "767487", "url": "https://it.wikipedia.org/wiki?curid=1541733", "title": "La notte della cometa", "text": "La notte della cometa (\"Night of the Comet\") \u00e8 un film del 1984 di genere fantascientifico/horror diretto da Thom Eberhardt.\nTrama.\nLa Terra viene attraversata dalla coda di una cometa, che stermina ogni forma di vita con l'eccezione di chi si trovava completamente circondato da metallo al momento dell'attraversamento, come accade ai tre protagonisti. Le persone o gli animali esposti si disidratano rapidamente e si trasformano in una polvere rossa. Quelli esposti solo parzialmente degenerano gradualmente, trasformandosi in zombie carnivori per ore o per giorni interi prima di soccombere.\nTra i pochi sopravvissuti ci sono due sorelle, Regina e Samantha Belmont (\"Reggie\" e \"Sam\"), addestrate dal padre, un ufficiale dell'esercito, alle tecniche dell'autodifesa e delle armi da fuoco. Dopo aver compreso quanto fosse accaduto, le due sorelle ascoltano un deejay alla radio e raggiungono la stazione, solo per scoprire che si trattava di una registrazione. L\u00ec per\u00f2 incontrano un altro sopravvissuto, il camionista Hector Gomez.\nQuando Sam parla alla radio, attira l'attenzione di alcuni ricercatori che avevano sospettato gli effetti della cometa e si erano preparati ai suoi effetti chiudendosi in un bunker governativo sotterraneo. Non avevano per\u00f2 completamente isolato il bunker e, rimasti parzialmente esposti alla cometa, per potersi salvare cacciano i sopravvissuti con l'intento di rallentare con il loro sangue la misteriosa malattia, mentre cercano di creare un antidoto.\nHector lascia il gruppo per cercare se ci sono stati sopravvissuti nella sua famiglia. Le ragazze vengono fatte prigioniere da alcuni non morti e \"salvate\" appena in tempo dalle persone del bunker. Raggie viene condotta al loro covo. La scienziata Audrey White, morente e disillusa, mente ai propri colleghi dicendo che Sam \u00e8 stata esposta alla cometa e la addormenta fingendo di ucciderla con una iniezione letale. Quando Hector ritorna, Audrey d\u00e0 loro le informazioni che gli servono per poter elaborare un piano e liberare Reggie insieme ad altri due sopravvissuti, un ragazzo e una ragazza, tenuti prigionieri con lei. Alcuni ricercatori vengono uccisi durante la fuga, mentre i restanti soccombono alla malattia.\nAlla fine la pioggia lava via la polvere rossa, lasciando il mondo in uno stato primigenio. Il gruppo diventa una famiglia, con l'eccezione di Sam che si sente tagliata fuori. Quando ignora gli avvertimenti di Reggie e attraversa la strada, viene quasi investita da un'auto guidata da Danny Mason Kenner, un ragazzo della sua stessa et\u00e0. Dopo averle chiesto scusa, lui la invita a salire per un giro."}
{"id": "1541740", "revid": "921573", "url": "https://it.wikipedia.org/wiki?curid=1541740", "title": "Kyle Schmid", "text": "Biografia.\n\u00c8 apparso in alcuni film: \"4 amiche e un paio di jeans\" e \"A History of Violence \" nel 2005, in \"The Covenant\" e in \"Death Row\" nel 2006. Ha recitato nelle serie televisive canadesi \"The Zack Files\" , \"Black Hole High\" e \"Blood Ties\". Ha partecipato ai film della Disney \"La squadra di bowling Alley Cats\" nel 2000 e \"Una canzone per le Cheetah Girls\" nel 2003. Successivamente \u00e8 entrato a far parte del cast del film \"Radio Killer 2 - Fine della corsa\" (2008), come protagonista.\nDoppiatori italiani.\nNelle versioni in italiano dei suoi film, Kyle Schmid \u00e8 stato doppiato da:"}
{"id": "1541741", "revid": "1372005", "url": "https://it.wikipedia.org/wiki?curid=1541741", "title": "Emil Artin", "text": "Suo padre, che aveva il suo stesso nome, era un commerciante di opere d'arte armeno, mentre sua madre, Emma Laura-Artin, una cantante lirica. Artin crebbe in Boemia, a Reichenberg (attuale Liberec), dove la prima lingua parlata era quella tedesca. Lasci\u00f2 la scuola nel 1916 e, un anno dopo, inizi\u00f2 a frequentare l'universit\u00e0 di Vienna.\nLa carriera di Artin si svolse in Germania (principalmente ad Amburgo) fino al 1937 quando le minacce naziste lo costrinsero ad emigrare negli Stati Uniti d'America. Negli anni seguenti Artin insegn\u00f2 dal 1938 al 1946 all'Universit\u00e0 dell'Indiana e successivamente all'Universit\u00e0 di Princeton. Nel 1958 fece rientro in Germania, riprendendo l'insegnamento all'Universit\u00e0 di Amburgo.\nScoperte matematiche.\nArtin \u00e8 stato uno dei pi\u00f9 importanti algebristi del ventesimo secolo, con un'influenza pi\u00f9 grande di quella che pu\u00f2 essere ipotizzata dal volume dei suoi lavori nella raccolta stilata da Serge Lang e John Tate. Artin ha lavorato in teoria algebrica dei numeri, contribuendo largamente alla teoria dei campi di classi e alla costruzione delle funzioni L. Ha anche contribuito alle teorie degli anelli, dei gruppi e campi. Ha inoltre sviluppato la teoria delle trecce come branca della topologia algebrica.\n\u00c8 stato poi uno dei maggiori esponenti della teoria di Galois e dell'approccio coomologico alla teoria delle classi di anelli (con John Tate). L'importante trattato sull'algebra astratta di van der Waerden sviluppa in parte alcune idee di Artin e di Emmy Noether. Artin ha scritto anche un libro sull'algebra geometrica che ha determinato l'uso moderno di tale termine, riproponendolo dal lavoro di William Kingdon Clifford.\nCongetture.\nRimangono tuttora indimostrate due sue congetture, entrambe note come congetture di Artin. La prima riguarda le funzioni L di Artin per una rappresentazione lineare di un gruppo di Galois; la seconda riguarda la frequenza con la quale un dato intero \"a\" \u00e8 una radice primitiva modulo un primo \"p\", al variare di \"p\" con \"a\" fissato. Malgrado entrambe le congetture siano indimostrate, Hooley ha provato un risultato per la seconda sotto la condizione che valga la prima.\nSupervisione di dottorandi.\nArtin ha avuto tra i suoi studenti di dottorato valenti matematici, tra i quali Bernard Dwork, Serge Lang, Kollagunta Ramanathan, John Tate, Hans Zassenhaus e Max Zorn.\nFamiglia.\nSi \u00e8 sposato nel 1932 con Natascha Jasny, ebrea russa. Fu proprio a causa di questo matrimonio che Artin, nel 1937, fu privato della cattedra universitaria e costretto ad emigrare in applicazione delle Leggi razziali naziste.\nArtin ha avuto tre figli, uno dei quali \u00e8 Michael Artin, un algebrista americano attualmente al MIT."}
{"id": "1541750", "revid": "767487", "url": "https://it.wikipedia.org/wiki?curid=1541750", "title": "Ti va di ballare?", "text": "Ti va di ballare? (\"Take the Lead\") \u00e8 un film del 2006, diretto da Liz Friedlander, con Antonio Banderas. \u00c8 ispirato alla vita di Pierre Dulaine, ballerino da sala ed insegnante noto negli Stati Uniti per l'introduzione del ballo nelle scuole dove ha inventato le \"classi danzanti\" (\"dancing classrooms\" in inglese).\nTrama.\nPierre Dulaine (Antonio Banderas) \u00e8 un ballerino che insegna ballo da sala in una scuola privata. Decide per\u00f2 di fare del doposcuola in una scuola disagiata, occupandosi di ragazzi problematici noti come \"i rifiuti della scuola\". I ragazzi inizialmente non sono molto soddisfatti ma quando lui dice loro che ci sar\u00e0 una gara di ballo dove si vincono 5000 dollari, i ragazzi cambiano idea.\nNel film si vedono anche le vite di alcuni di questi ragazzi come di LaRhette la cui madre \u00e8 una prostituta e per questo lei \u00e8 costretta a badare ai suoi fratellini. E come se non bastasse suo fratello coetaneo \u00e8 morto per colpa di un brutto giro in cui era finito.\nO per esempio di Rock che lavora in un'azienda di rifiuti e il cui padre da quando \u00e8 morto il fratello, per lo stesso motivo di LaRhette, \u00e8 un alcolizzato e la madre non fa assolutamente niente per evitarlo.\nFinch\u00e9 non viene licenziato e per avere dei soldi decide di stare con i vecchi amici del fratello.\nI due alla fine si avvicinano.\nLa gara la vince una ballerina professionista molto sicura di s\u00e9, ma alla fine dar\u00e0 il suo trofeo a Sasha che a causa di un continuo triangolo aveva deciso di ballare il tango con entrambi i ragazzi, in una scena che si pu\u00f2 descrivere come una delle migliori del film."}
{"id": "1541754", "revid": "3115", "url": "https://it.wikipedia.org/wiki?curid=1541754", "title": "\u010cabalovce", "text": "\u010cabalovce (in tedesco \"Tschabalotz\", in ungherese \"Csabah\u00e1za\", in ruteno \"\u010cabalivcy\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1494 (\"Chabaloch\") quando apparteneva al Conte Mikl\u00f3s Bak\u00f3czy. Successivamente pass\u00f2 agli Erd\u0151dy e nel 1557 alla Signoria di Humenn\u00e9. Nel XVIII secolo venne ereditato dai nobili latifondisti Hadik-Bark\u00f3czy.\nDel comune di \u010cabalovce fa parte anche la frazione di \"Sterkovce\" (in tedesco \"Sterkotz\" , in ungherese \"Szterk\u00f3c\", in ruteno \"Sterkivcy\"), citata per la prima volta nel 1494."}
{"id": "1541755", "revid": "767487", "url": "https://it.wikipedia.org/wiki?curid=1541755", "title": "Hotel New York", "text": "Hotel New York \u00e8 il quinto album in studio della cantante olandese Anouk, pubblicato il 3 dicembre 2004 dalla EMI.\nIl 5 dicembre 2005 \u00e8 stato ripubblicato con alcune tracce bonus live."}
{"id": "1541760", "revid": "37401", "url": "https://it.wikipedia.org/wiki?curid=1541760", "title": "Cattedra di Massimiano", "text": ""}
{"id": "1541767", "revid": "599013", "url": "https://it.wikipedia.org/wiki?curid=1541767", "title": "Frode Olsen", "text": ""}
{"id": "1541768", "revid": "767487", "url": "https://it.wikipedia.org/wiki?curid=1541768", "title": "Surfer, Dude", "text": "Surfer, Dude \u00e8 una commedia del 2008 diretta da S.R. Bindler.\nTrama.\nSteve Addington \u00e8 un surfista che si approccia alla vita in modo rilassato e spirituale, cavalcando le onde di tutto il mondo con la sua tavola. Un'estate torna nella sua terra natale, Malib\u00f9, ma la cittadina non \u00e8 pi\u00f9 in grado di trasmettergli le stesse vibrazioni positive che percepiva anni prima, complice soprattutto un'improvvisa bonaccia che ha azzerato le onde del mare. Incapace quindi di surfare, Steve rimane senza un soldo. La proposta di uno sponsor di usare l'immagine di Steve per un videogioco basato appunto sul surf sembrerebbe essere l\u00e0 soluzione ai suoi problemi, ma il giovane si trova immischiato in vari problemi, tra diavolerie tecnologiche e cavillo economici.\nAccoglienza.\nL'aggregatore di recensioni online Rotten Tomatoes ha assegnato al film un punteggio pari allo 0% sulla base di 18 critiche professionali."}
{"id": "1541772", "revid": "599013", "url": "https://it.wikipedia.org/wiki?curid=1541772", "title": "Vegard Heggem", "text": "Caratteristiche tecniche.\nHeggem veniva schierato come terzino destro, ma poteva essere utilizzato anche da ala. Era dotato di un buon passo e tecnicamente abile, sebbene talvolta fosse carente in fase difensiva.\nCarriera.\nClub.\nRosenborg.\nHeggem cominci\u00f2 la carriera con la maglia del Rosenborg ed esord\u00ec nell'Eliteserien con questa maglia in data 21 aprile 1995, subentrando a Harald Martin Brattbakk nei minuti finali del successo casalingo per 6-0 sul Kongsvinger. In questa stagione fu principalmente una riserva, ma il suo spazio in squadra aument\u00f2 progressivamente. Il 30 settembre dello stesso anno, segn\u00f2 la prima rete, nel pareggio per 2-2 sul campo del Viking. Il club si aggiudic\u00f2 il \"double\", con la vittoria nel campionato 1995 e nell'edizione stagionale della Coppa di Norvegia.\nNel corso del 1996, conquist\u00f2 definitivamente un posto da titolare e, anche questa stagione, la sua squadra vinse il titolo nazionale. Il 4 dicembre dello stesso anno, il Rosenborg affront\u00f2 il Milan in un incontro valido per l'ultima giornata del girone eliminatorio della Champions League 1996-1997, allo stadio Giuseppe Meazza. Il club norvegese aveva bisogno di una vittoria per superare il turno ma, sul punteggio di 1-1, il Milan sembrava in controllo del match. A poco meno di 20' dal termine della sfida, per\u00f2, Heggem super\u00f2 Franco Baresi e Paolo Maldini in uno stacco di testa, impattando il pallone crossato da Brattbakk e superando il portiere avversario Sebastiano Rossi, portando in vantaggio il Rosenborg. La sua squadra si aggiudic\u00f2 poi la partita per 1-2 e in patria questo risultato fu visto come un'impresa, poich\u00e9 il Rosenborg era riuscito a superare una delle squadre pi\u00f9 forti al mondo - oltretutto in trasferta - e a diventare la seconda formazione norvegese a raggiungere i quarti di finale della Champions League. Heggem fu visto quindi come un eroe sportivo e, tutt'oggi, \u00e8 ricordato per quella sua rete. Il club fu poi eliminato dalla competizione dalla Juventus.\nL'anno seguente, contribu\u00ec con 23 presenze e 3 reti alla vittoria del campionato 1997. Rimase al Rosenborg fino al luglio 1998.\nLiverpool.\nHeggem fu infatti ingaggiato dagli inglesi del Liverpool. Fu l'unico calciatore messo sotto contratto dai \"Reds\" sotto la guida congiunta dei manager Roy Evans e G\u00e9rard Houllier. Debutt\u00f2 nella Premier League il 16 agosto 1998, quando fu schierato titolare nel successo per 1-2 sul campo del Southampton. Il 26 dicembre dello stesso anno, segn\u00f2 la prima rete, contribuendo alla vittoria per 1-3 in casa del Middlesbrough. Gioc\u00f2 29 partite e mise a referto 2 gol, nel corso della prima stagione, nonostante un infortunio ai tendini del ginocchio che lo tenne lontano dai campi per un mese.\nGioc\u00f2 regolarmente anche nell'annata successiva, ma il ricorrente infortunio ai tendini gli fece saltare diversi incontri. Anche l'annata seguente fu tormentata da questo problema fisico e Heggem pot\u00e9 giocare soltanto 4 incontri, di cui uno nella Coppa UEFA 2000-2001, vinta proprio dal Liverpool. Non scese mai in campo nel campionato 2001-2002, ma al termine della stagione prov\u00f2 a tornare a giocare a calcio disputando una partita con la squadra riserve dei \"Reds\", ma dovette lasciare il campo ancora una volta per un problema ai tendini. La stagione 2002-2003 lo vide ancora lontano dai campi e il contratto che lo legava al club inglese giunse alla scadenza alla fine dell'anno. Heggem si ritrov\u00f2 cos\u00ec svincolato e annunci\u00f2 il ritiro dal calcio giocato a causa dei persistenti infortuni che lo colpirono in carriera.\nNazionale.\nHeggem conta 13 presenze per la . Esord\u00ec il 10 ottobre 1995, nel pareggio per 2-2 contro l'. Fu tra i convocati per partecipare al campionato europeo Under-21 1998, in cui la sua squadra raggiunse il terzo posto finale. Il 9 novembre 1996 segn\u00f2 l'unica rete con questa selezione, nella vittoria per 3-7 contro la , a Bienne.\nIl 25 febbraio 1998 debutt\u00f2 per la nazionale maggiore, subentrando a Lars Bohinen in una sfida amichevole contro la : Heggem segn\u00f2 la rete che port\u00f2 la Norvegia sul momentaneo 2-3, ma la partita si concluse con un 3-3. Il suo problema ai tendini del ginocchio gli imped\u00ec di partecipare al . Fu per\u00f2 un titolare nella vincente campagna di qualificazione per il . Altri problemi fisici gli fecero saltare alcune amichevoli, ma recuper\u00f2 in tempo per partecipare alla rassegna continentale in Belgio e nei Paesi Bassi. Nella sfida contro la del 18 giugno 2000, sub\u00ec ancora un infortunio ai tendini del ginocchio e dovette lasciare il campo. Questa risult\u00f2 essere la sua ultima apparizione in nazionale."}
{"id": "1541774", "revid": "767487", "url": "https://it.wikipedia.org/wiki?curid=1541774", "title": "Who's Your Momma", "text": "Who's Your Momma \u00e8 il sesto album in studio della cantante olandese Anouk, pubblicato il 23 novembre 2007 dalla EMI."}
{"id": "1541775", "revid": "767487", "url": "https://it.wikipedia.org/wiki?curid=1541775", "title": "Lydian Sound Orchestra", "text": "La Lydian Sound Orchestra e una formazione musicale jazz fondata nel 1989 da Riccardo Brazzale.\nBiografia.\nLa formazione \u00e8 ispirata all'organico della storica \"Tuba Band\" di Miles Davis, ma rivitalizzata da un approccio estetico contemporaneo, in cui non mancano riferimenti tanto alla tradizione jazz quanto alla scrittura eurocolta, sempre tuttavia secondo lo spirito live del work-in-progress. \nDall'89 a oggi, la \u201cLydian\u201d si \u00e8 esibita in contesti tra i pi\u00f9 diversi (non solo jazz, ma anche rassegne di musica classica, meeting letterari, stagioni teatrali e di balletto), in Italia e in Europa, \u00e8 stata registrata pi\u00f9 volte da Radio Rai (spesso anche in diretta come dalla Cappella Paolina del Quirinale nel 2017) e trasmessa da varie radio europee.\nFormazione.\nNella formazione stabile della Lydian suonano da anni Robert Bonisolo, Rossano Emili, Mauro Negri (sax e clarinetti), Gianluca Carollo (tromba), Roberto Rossi (trombone), Giovanni Hoffer (corno francese), Glauco Benedetti (tuba), Paolo Birro (pianoforte), Marc Abrams (contrabbasso) e Mauro Beggio (batteria), oltre alla giovane cantante Vivian Grillo; spesso all\u2019organico strumentale si aggiungono un coro o anche attori come voci recitanti; nel 2014 la Lydian si \u00e8 esibita con la Compagnia di Balletto Abbondanza/Bertoni per la prima assoluta di \u201cThe Black Saint and The Sinner Lady\u201d di Charles Mingus al Mart di Rovereto. Con la Lydian Sound Orchestra hanno comunque lavorato i maggiori musicisti italiani di jazz (Rava, D'Andrea, Trovesi, Fresu, Fasoli, Tonolo, Intra), ma anche importanti ospiti stranieri: Palle Danielsson, Manfred Schoff, Kenny Wheeler, Ralph Towner, Paul Motian, Terrell Stafford, Charles McPherson, Julian Arg\u00fcelles, Don Moye, la Mingus Dynasty, David Murray, Jeremy Pelt, Ambrose Akinmusire.\nRiconoscimenti.\nDal 2006, i critici della rivista \"Musica Jazz\u201d hanno sempre collocato la Lydian Sound Orchestra nella Top Ten del referendum annuale, fra i migliori gruppi italiani (nel 2016, al primo posto assoluto).\nTopJazz 2018 Miglior gruppo italiano\nTopJazz 2019 Miglior gruppo italiano"}
{"id": "1541778", "revid": "767487", "url": "https://it.wikipedia.org/wiki?curid=1541778", "title": "Wieners - Un viaggio da sballo", "text": "Wieners - Un viaggio da sballo (\"Wieners\") \u00e8 un film del 2008 diretto da Mark Steilen, distribuito in Italia direttamente per il mercato home video dalla Sony Pictures.\nTrama.\nDopo essere stato umiliato in una trasmissione televisiva, Joel passa le giornate sul divano nutrendosi solo di patatine fritte. Ma per fortuna intervengono i suoi amici: lo porteranno a Los Angeles dove potr\u00e0 finalmente vendicarsi dello scellerato conduttore. Il mezzo di trasporto? Un furgoncino a forma di hot dog... perch\u00e9 la vita \u00e8 come un panino che aspetta solo di essere addentato!"}
{"id": "1541786", "revid": "1632387", "url": "https://it.wikipedia.org/wiki?curid=1541786", "title": "Daveigh Chase", "text": "\u00c8 nota principalmente per aver interpretato Samara Morgan nel film cult \"The Ring\" e Samantha Darko in \"Donnie Darko\" e \"S. Darko\".\nBiografia.\nNata a Las Vegas, \u00e8 figlia di John Schwallier e Cathy Chase, e i suoi genitori hanno divorziato quando era piccola; si trasferisce quasi subito ad Albany (Oregon), prima di stabilirsi a Los Angeles dove intraprender\u00e0 la sua carriera d'attrice.\nHa una sorella minore, che si chiama Rose. Tra i suoi interessi vi sono il bodyboarding, l'equitazione, la danza, la lettura e la scrittura di musiche per canzoni.\nCarriera.\nNel 2001 inizi\u00f2 come doppiatrice prestando la voce al personaggio di Chihiro Ogino, nell'anime giapponese \"La citt\u00e0 incantata\". Nello stesso anno esord\u00ec come attrice nel film \"Donnie Darko\", nel ruolo della sorella minore, Samantha; ma \u00e8 nel 2002 che ottenne il ruolo che pi\u00f9 la rese famosa: quello di Samara Morgan nel film \"The Ring\" di Gore Verbinski, che le frutt\u00f2 un premio come miglior \"cattivo\" fra gli MTV Movie Awards nell'edizione del 2003. Sempre nel 2002 doppia il personaggio Lilo Pelekai nel film d'animazione Disney \"Lilo &amp; Stitch\", interpretazione che le valse nel 2003 un Annie Award. In questo periodo ha avuto vari ruoli minori in film e numerose apparizioni in svariate serie TV americane. In \"The Ring 2\", con la regia di Hideo Nakata (regista dei \"Ringu\" e \"Ringu 2\" originali nipponici) ed in \"Rings\" \u00e8 sostituita da Kelly Stables, ma appare in brevi camei tratti dal primo capitolo, come accade anche in \"The Ring 3\".\nDoppiatrici italiane.\nDa doppiatrice \u00e8 sostituita da:"}
{"id": "1541788", "revid": "1543377", "url": "https://it.wikipedia.org/wiki?curid=1541788", "title": "DeathSpank", "text": "DeathSpank \u00e8 un videogioco di Ron Gilbert, la cui creazione ha avuto inizio nel 2004. Nel 9 gennaio 2008 \u00e8 stato annunciato che il gioco sar\u00e0 prodotto dalla Hothead Games. Il gioco \u00e8 stato descritto come un ibrido tra \"Monkey Island\" e \"Diablo\", e sar\u00e0 messo in commercio ad episodi, il primo dei quali sar\u00e0 intitolato \"Orphans of Justice (\"Orfani della Giustizia\"). Non \u00e8 ancora stata stabilita una data d'uscita, ma su uno \"screenshot\" pubblicato \u00e8 stato scritto \"Coming Soonish\" (\"Prossimamente\").\"\nIl 30 marzo 2009 \u00e8 data notizia ufficiale di un cambio di rotta, infatti il gioco non sar\u00e0 pi\u00f9 nella forma episodica, ma verr\u00e0 adattata la storia ad un racconto unico, che permetter\u00e0 di visitare tutto il mondo senza caricamenti di sorta.\nTrama.\nLa storia narra delle peripezie di un \"celebre\" eroe chiamato DeathSpank, il quale parte alla ricerca di un poderoso artefatto chiamato per l'appunto \"L'Artefatto\".\nModalit\u00e0 di gioco.\nIl giocatore controlla il protagonista DeathSpank, che d\u00e0 il nome al titolo, e nei suoi panni potr\u00e0 muoversi con una buona libert\u00e0 su un'ampia mappa e dovr\u00e0 combattere contro i mostri che incontrer\u00e0 lungo il cammino. Sconfiggendo quest'ultimi si guadagneranno dei punti esperienza che permetteranno di far salire di livello l'eroe ed ottenere armi e l'equipaggiamento aggiuntivo. Nel corso dell'avventura bisogner\u00e0 fare fronte anche ad alcuni enigmi da risolvere, i quali si riveleranno provvidenziali al proseguimento del gioco.\n\u00c8 inoltre presente una modalit\u00e0 cooperativa dove il secondo giocatore potr\u00e0 controllare un altro personaggio chiamato Sparkles, il quale funger\u00e0 da aiutante di DeathSpank nella sua crociata, e che potr\u00e0 supportarlo utilizzando la propria magia per curare il suo alleato e per sferrare incantesimi di vario tipo contro le proprie nemesi. Il multigiocatore per\u00f2 \u00e8 limitato al locale e non \u00e8 disponibile online.\nSviluppo.\nCreato da Ron Gilbert e Clayton Kauzlaric, il personaggio principale di DeathSpank \u00e8 nato nei fumetti in Flash del blog di Gilbert come parodia dei protagonisti dei classici sparatutto. All'inizio Gilbert prov\u00f2 a contattare diverse case di produzione, ma senza successo. Durante lo sviluppo del videogioco di \"Penny Arcade\", Gilbert contatt\u00f2 la Hothead Games, stipulando con loro un accordo per il videogioco di DeathSpank.\nGli sviluppatori, Hothead Games, hanno messo in commercio il gioco oltre che per Microsoft Windows e Mac anche su PlayStation 3 e Xbox 360 tramite i rispettivi digital delivery.\n\"The Baconing\".\n\"DeathSpank: The Baconing\" \u00e8 il terzo capitolo della saga, gi\u00e0 disponibile su Steam e sul Mac Apple Store.\nInoltre \u00e8 possibile scaricarlo per Xbox 360 a 1200 Microsoft points.\nAccoglienza.\nLa rivista \"Play Generation\" lo classific\u00f2 come il settimo migliore titolo PSN del 2010."}
{"id": "1541789", "revid": "767487", "url": "https://it.wikipedia.org/wiki?curid=1541789", "title": "X's &amp; O's", "text": "X's &amp; O's \u00e8 un film del 2007 diretto da Kedar Korde.\nNegli USA (Hollywood Film Festival) \u00e8 uscito il 19 ottobre 2007."}
{"id": "1541799", "revid": "1781667", "url": "https://it.wikipedia.org/wiki?curid=1541799", "title": "\u010cabiny", "text": "\u010cabiny (in tedesco \"Tschebin\", in ungherese \"Cseb\u00e9ny\", in ruteno \"\u010cabyny\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nIl comune di \u010cabiny venne istituito nel 1964 tramite l'unione dei due preesistenti comuni di \"Vy\u0161n\u00e9 \u010cabiny\" e \"Ni\u017en\u00e9 \u010cabiny\". \nI due villaggi sono citati per la prima volta nel 1478 con il nome di \"Chebinye\" quale possedimento della Signoria di Humenn\u00e9. Successivamente passarono ai conti Bark\u00f3czy, agli Andr\u00e1ssy, ai Szyrmay, e, nel XX secolo, ai Radziwi\u0142\u0142, nobili di origine polacca."}
{"id": "1541800", "revid": "76963", "url": "https://it.wikipedia.org/wiki?curid=1541800", "title": "David Dorfman", "text": "\u00c8 noto per aver interpretato Aidan nel film \"The Ring\" e in \"The Ring 2\".\nTra i film a cui ha preso parte vi sono \"Bounce\" (2000), con il giovane attore Alex D. Linz, e l'horror \"Non aprite quella porta\" (2003), con Jessica Biel.\nNel 2005 Dorfman ha ricevuto una nomination agli Young Artist Awards.\nSuo padre \u00e8 un dentista a Los Angeles."}
{"id": "1541802", "revid": "2207437", "url": "https://it.wikipedia.org/wiki?curid=1541802", "title": "Dollhouse (serie televisiva)", "text": "Dollhouse \u00e8 una serie televisiva statunitense ideata da Joss Whedon, gi\u00e0 autore di \"Buffy l'ammazzavampiri\", \"Angel\" e \"Firefly\". La serie ha debuttato negli USA il 13 febbraio 2009 sul canale Fox.\nL'8 maggio 2009 \u00e8 andato in onda l'episodio finale della prima stagione, \"Omega\". Un tredicesimo episodio della prima stagione, \"Epitaph One\", \u00e8 stato realizzato ma non trasmesso dalla Fox. La serie \u00e8 stata rinnovata per una seconda stagione di tredici episodi, trasmessa dal 25 settembre 2009 al 29 gennaio 2010.\nIn Italia, la serie ha debuttato in prima visione assoluta il 3 settembre 2009 sul canale satellitare Fox. Il 16 marzo 2010 ha debuttato sul canale digitale terrestre in chiaro Cielo con il titolo di \"Dollhouse - La casa dei desideri\". In Italia \u00e8 stato trasmesso anche l'episodio \"Epitaph One\", mai trasmesso negli Stati Uniti e compreso solo nelle versioni DVD/Blu-ray Disc e nei broadcast internazionali. La seconda stagione \u00e8 andata in onda su Fox a partire dal 15 aprile 2010.\nL'11 novembre 2009 la serie \u00e8 stata cancellata dalla FOX.\nTrama.\nEcho \u00e8 un'appartenente a un gruppo di persone chiamate \"attivi\" o \"doll\", totalmente controllate dalla misteriosa e segreta organizzazione \"Dollhouse\". Le doll sono in realt\u00e0 giovani di ambo i sessi, fisicamente attraenti e atletici, che si sono sottoposti (si suppone volontariamente) ad un procedimento di totale cancellazione dei ricordi delle loro pregresse esperienze di vita. In conseguenza di tale processo, la loro personalit\u00e0 diviene neutra, infantile, ingenua e quasi del tutto assente. La macchina produce l'annullamento e permette inoltre alla societ\u00e0 Dollhouse di imprimere a ciascun attivo sempre nuove e distinte personalit\u00e0, in base alle necessit\u00e0 contingenti dell'organizzazione.\nIl nuovo individuo che risulta al termine del processo \u00e8 infatti pronto ad entrare in azione per svolgere le mansioni pi\u00f9 disparate, spesso pericolose o compromettenti, e sempre comunque per soddisfare le specifiche richieste dei ricchi clienti della Dollhouse. Si va dall'appagamento di fantasie erotiche a compiti di guerriglia dove sono richieste esperienza ed elevate doti di combattimento, senza escludere attivit\u00e0 criminose. Ogni volta che entrano in azione, gli attivi operano sempre sotto la stretta sorveglianza del loro personale \"guardiano\", ovvero un agente speciale incaricato dalla Dollhouse di offrire loro tutto il necessario supporto logistico e, in caso di necessit\u00e0, di presidiare sulla loro incolumit\u00e0, senza perdere di vista il non meno essenziale compito di preservare la segretezza dell'organizzazione. Ogni attivo \u00e8 individuato con una lettera dell'alfabeto fonetico NATO. La storia di Echo si mescola, quindi, a quella di altri giovani attivi che sono al servizio inconsapevole, come lei, della Dollhouse. Tra questi, in particolare, Victor e Sierra.\nLa Dollhouse \u00e8 governata e diretta dall'austera signora De Witt, mentre il presidio scientifico dell'apparecchiatura di riprogrammazione delle personalit\u00e0 \u00e8 affidato a Topher, presuntuoso giovane genio che non sembra farsi troppi scrupoli nel manipolare le coscienze delle \"doll\".\nIn parallelo all'illecita attivit\u00e0 della Dollhouse si sviluppano le indagini di Paul Ballard, agente dell'FBI che ha personali ragioni di rancore verso questa leggendaria ma inafferrabile associazione e sembra conoscere qualcosa del passato \"rimosso\" di Echo, la giovane protagonista, dalla cui cattura Ballard sembra ossessionato, al punto da non esitare nel compromettere la propria carriera di agente federale.\nNel corso delle sue avventure, Echo pare progressivamente recuperare frammenti sempre pi\u00f9 importanti del suo passato, che il processo di cancellazione non riesce mai a rimuovere del tutto. Inoltre la direzione della Dollhouse rivela di essere reduce dalla violenta e sanguinaria ribellione di un attivo chiamato Alpha, che \u00e8 riuscito a sfuggire al controllo dell'associazione dopo aver mietuto molte vittime tra i suoi compagni. Solo Echo \u00e8 stata risparmiata deliberatamente dalla furia omicida di Alpha, la cui presenza minacciosa emerge a tratti, in modo ineffabile, ad intralciare le attivit\u00e0 del gruppo.\nEpisodi.\nL'emittente FOX ha trasmesso soltanto dodici episodi della prima stagione. Il produttore Tim Minear ha chiarito che il tredicesimo episodio (\"Epitaph One\") era stato girato, ma non \u00e8 stato mandato in onda dalla FOX per motivi contrattuali. L'emittente aveva ordinato tredici episodi, ma poich\u00e9 l'episodio pilota originale \u00e8 stato rigirato quasi completamente da Whedon (e parzialmente riutilizzato per altri episodi) \u00e8 stato considerato come un episodio in pi\u00f9. Cos\u00ec \"Epitaph One\" esulava dal contratto siglato per la trasmissione televisiva. Tuttavia altre clausole contrattuali, come quelle riguardanti la vendita dei DVD, prevedevano comunque la realizzazione di tredici episodi effettivi, motivo per cui \"Epitaph One\", che ha una trama autonoma da quelle portanti della stagione, \u00e8 stato girato comunque e reso disponibile solo in DVD.\nNonostante gli ascolti poco soddisfacenti, Dollhouse \u00e8 stato rinnovato per una seconda stagione con un ordine di 13 episodi. Il seguito dei fan non \u00e8 stato l'unico fattore della decisione, ma \u00e8 stato considerato comunque sufficiente per proseguire con la serie; il presidente della sezione entertainement della FOX ha dichiarato: \u00abSe avessimo cancellato lo show di Joss probabilmente avrei ricevuto 110 milioni di e-mail di protesta dai fan\u00bb. Nella stipulazione dell'accordo per il rinnovo \u00e8 stata stabilita una riduzione del budget. Le riprese della seconda stagione di Dollhouse sono iniziate il 22 luglio 2009, e l'inizio della trasmissione \u00e8 stato fissato al 25 settembre 2009 per consentire allo staff di produrre un numero sufficiente di episodi prima della messa in onda. Tuttavia l'11 novembre 2009 la FOX ha deciso di cancellare definitivamente la serie. Gli episodi rimanenti sono stati cos\u00ec trasmessi: due a sera il 4, l'11 e il 18 dicembre 2009, gli ultimi 3 nel gennaio 2010, l'ultimo episodio \u00e8 andato in onda il 29 gennaio 2010.\nGli episodi della prima stagione di \"Dollhouse\" hanno una durata di 16 minuti in pi\u00f9 rispetto a quella delle altre serie di un'ora. Si \u00e8 trattato di un esperimento: la serie era trasmessa con la met\u00e0 delle consuete interruzioni pubblicitarie per diminuire l'emorragia di ascolti causata dallo zapping provocato dagli spot troppo lunghi. L'esperimento non \u00e8 riuscito e quindi gli episodi della seconda stagione sono tornati ad avere la durata standard di 45 minuti.\nPersonaggi e interpreti.\nEcho.\n\u00c8 la protagonista della serie. Durante i suoi incarichi, dimostra abilit\u00e0 che vanno oltre le limitazioni imposte dall'impianto della personalit\u00e0 a cui \u00e8 stata sottoposta. Prima di diventare una doll, il suo nome era Caroline Farrell. Echo \u00e8 interpretato da Eliza Dushku. Echo \u00e8 un \"attivo\" o \"doll\", uno di un gruppo di uomini e donne che possono essere programmati con i ricordi e le competenze di altre persone; nel loro stato di default, gli attivi sono innocui, infantili e suggestionabili. Prima di aver cancellato i suoi ricordi, il nome di Echo era Caroline Farrell. Caroline Farrell era una studentessa presso una universit\u00e0 di Los Angeles, la quale possedeva un laboratorio di ricerca per la \"Rossum Corporation\". Venendo a conoscenza degli abusi di animali svolti in laboratorio al segreto, lei e il suo fidanzato Leo irrompono nel laboratorio con le telecamere attraverso tubazioni sotterranee, dove scoprono che non solo vi sono animali in gabbia, ma anche esperimenti di manomissione su neonati e sul cervello umano. Lei e Leo sono stati colti in flagrante, e Leo viene apparentemente ferito a morte. Sapendo che Caroline sapeva troppo degli esperimenti della Rossum Corporation (la cui ricerca ha creato la Dollhouse), e sapendo che lei era affranta per la morte di Leo, i funzionari della Rossum decidono di farle stipulare un contratto con la stessa. Ma Caroline non ha del tutto perso la speranza e diventa determinata a colpire la Rossum dal basso, arrivando a rubare file riservati su s\u00e9 stessa e una tale Bennett Halverson. Ha poi cercato di contattare Bennett, trovandola in Arizona, e le due divennero amiche. Bennett poi, scoperto lo stratagemma di Caroline, ha offerto la sua assistenza nella distruzione della struttura della Rossum. Caroline e Bennett, nascoste in laboratorio, si nascondono armate di esplosivi nell'edificio ma Caroline scopre che ci sono soggetti umani per i test in una stanza segreta e cerca di interrompere il piano per salvare le loro vite. Era troppo tardi per\u00f2 per fermare gli esplosivi quindi scappa accorgendosi che Adelle, Dominic, e diverse guardie erano entrate nel palazzo e che non c'era tempo per Bennett, che nel frattempo era rimasta ferita nell'esplosione, e per se stessa di uscire in modo sicuro. Caroline dice quindi a Bennett di mentire sulla sua complicit\u00e0 nel bombardamento per evitare di essere punita dalla Rossum e fugge con l'obbiettivo di far ricadere la colpa solo su se stessa ma Bennet, come si vedr\u00e0 nell'evolversi della storia, non capir\u00e0 e penser\u00e0 alla fuga di Caroline come un tradimento della loro amicizia e svilupper\u00e0 odio per Caroline/Echo. Adelle e Dominic raggiungono Caroline, facendole incontrare il capo della Rossum, che si scoprir\u00e0 essere nient'altro che Boyd Langton che le dir\u00e0 che lei \u00e8 speciale e che si sono accorti del suo potenziale analizzando illegalmente i campioni di sangue che lei aveva depositato per vedere se era una donatrice compatibile di midollo osseo per una parente. All'interno della Dollhouse, Echo \u00e8 stata privata di tutte le tracce della sua vita precedente. Pur non essendo in servizio attivo, lei (come tutte le Dolls) conduce una vita semplice, senza domande, volutamente spogliata (apparentemente) di pensiero originale o libero arbitrio. Quando le viene impressa una personalit\u00e0, \u00e8 nota per la sua esposizione di fiducia, iniziativa e capacit\u00e0 di risolvere problemi che trascendono i parametri della sua impronta. Nel corso della storia Echo si scoprir\u00e0 avere la capacit\u00e0 unica (a cui la Rossum \u00e8 interessata) di resistere al cancellamento della memoria e all'azzeramento dell'impronta cerebrale, diventando una persona \"vera\" e cosciente indipendentemente dall'impronta cerebrale memorizzata di volta in volta nella sua testa dalla dollhouse. Nell'episodio Epitaph One, mai andato in onda negli Stati Uniti d'America, ambientato dieci anni dopo i fatti narrati dalla serie, la personalit\u00e0 di Caroline viene imprintata nel corpo di una bambina, Iris, che, insieme ad altre persone, inizia il suo viaggio per rintracciare il suo s\u00e9 originale e la posizione del rifugio sicuro."}
{"id": "1541804", "revid": "75435", "url": "https://it.wikipedia.org/wiki?curid=1541804", "title": "Quirinio", "text": ""}
{"id": "1541806", "revid": "767487", "url": "https://it.wikipedia.org/wiki?curid=1541806", "title": "Disashi Lumumba-Kasongo", "text": "Biografia.\nDisashi Lumumba-Kasongo \u00e8 il chitarrista del gruppo di Alternative hip hop Gym class heroes.\nDopo aver farto parte di una punk band chiamata Earl's Garage, raggiunse i Gym Class Heroes nel 2004. Tra i suoi artisti preferiti ci sono Green Day, Red Hot Chili Peppers e Jimi Hendrix."}
{"id": "1541810", "revid": "124129010", "url": "https://it.wikipedia.org/wiki?curid=1541810", "title": "Campo da calcio a 5", "text": "Il campo da calcio a 5, definito anche come rettangolo di gioco, \u00e8 la struttura destinata ad ospitare partite di calcio a 5.\nIl terreno di gioco \u00e8 delimitato con linee che segnano i limiti del campo stesso, delle due aree di porta, del centrocampo, e dei calci d'angolo. Al centro di ciascun lato minore del terreno di gioco sono situate le porte. Le linee devono essere spesse 8 centimetri ed il campo \u00e8 diviso in due parti uguali dalla cosiddetta \"linea mediana\".\nIl regolamento del calcio a 5 prevede che le misure del campo possano andare da un minimo di 25 metri di lunghezza per 15 di larghezza ad un massimo di 42 di lunghezza per 25 di larghezza. Tuttavia per le gare internazionali tale spettro di misure \u00e8 ridotto a un minimo di 38 metri per 18, fino ad un massimo di 42 metri per 22. L'area di porta o area di rigore, \u00e8 segnata da due \"archi di circonferenza\" di raggio di 6 metri, uniti da una linea parallela alla mediana; a distanza di 6 metri da ciascuna linea di porta \u00e8 segnato il punto del calcio di rigore, mentre a distanza di 10 metri vi \u00e8 quello del tiro libero. A livello amatoriale, e comunque anche a livello giovanile per gli atleti pi\u00f9 piccoli, essendo ammesse anche le misure inferiori rispetto a quelle internazionali, nel caso in cui la larghezza del campo sia la minima di 15 metri, l'area di rigore avr\u00e0 un raggio di soli 4 metri,ed il dischetto del rigore sar\u00e0 posizionato al di fuori dell'area stessa, sempre alla distanza di 6 metri. \u00c8 possibile notare questa curiosa situazione soprattutto nei campetti di calcio a 5 che spesso vengono ricavati nelle aree alle spalle delle porte nei campi di calcio a 11 circondati dalla pista di atletica.\nLa porta, fissata a terra, ha dimensioni di 3 metri di larghezza per due di altezza, con misurazione interna ai pali che devono avere spessore di 8\u00a0cm.\nLe dimensioni del campo di calcio a 5 risentono fortemente di quelle precedentemente fissate all'inizio del '900 da Carl Schelenz e poi da Karl Diem, sia per la lunghezza e per la larghezza massima, sia per le aree di porta e la linea del tiro di punizione che nella versione FIFUSA/AMF ancora attualmente \u00e8 a 9 metri dalla porta, mentre per la FIFA, che utilizza palloni con un maggiore rimbalzo, la linea \u00e8 stata allontanata a 10 metri.\nConsiderando ancora l'ambito amatoriale, le massime misure internazionali 42x22 risultano davvero eccessive per chi gioca al solo fine ludico; capita perci\u00f2 che nei vari centri sportivi privati (dove si possono trovare anche campi di m 42x25), campi con tali dimensioni siano indicati per partite 6vs6, con una conseguente modifica alle dimensioni delle porte (da 3x2 a 4x2) e della forma dell'area di rigore, rettangolare, che mantiene per\u00f2 invariate le sue dimensioni sui 6 metri. Non esiste alcuna indicazione ufficiale in merito. La scelta di diminuire la dimensione massima in larghezza da 25 metri a 22 metri a livello internazionale, deriva essenzialmente da due motivi: il primo riguarda un aspetto logistico sulle dimensioni interne degli impianti sportivi; il fustal \u00e8 uno sport relativamente giovane, e tanti impianti non erano stati pensati per contenere dei campi da calcio a 5. Il secondo motivo riguarda invece motivi strettamente tecnici: 25 metri in larghezza, per giocare 5vs5 sono estremamente eccessivi da coprire per solo 4 giocatori di movimento. Questa misura calcolata sui 25 metri, nasce per\u00f2 con una logica: l'area di rigore ha una larghezza, lungo la linea di fondo campo, di 15 metri (12 metri totali per i raggi dei due archi che compongono l'area a cui sommare i 3 metri di larghezza della porta); la distanza a calcetto viene posta a 5 metri: aggiungendo perci\u00f2 tale misura sui due lati dell'area di rigore, per trovare il punto di battuta del calcio d'angolo, si arriva al totale di 25 metri.\nSolitamente il fondo degli impianti che ospitano il calcio a 5 di livello nazionale \u00e8 in PVC, gomma o parquet, quest'ultimo \u00e8 il fondo preferito degli impianti brasiliani mentre per le gare internazionali della UEFA e della FIFA di predilige il materiale sintetico solitamente colorato di azzurro per aumentare il contrasto sia con le linee del campo che con la sfera, in un gioco diventato sempre pi\u00f9 veloce e frenetico.\nDecisioni dell'IFAB.\nAnnoverato tra gli sport gestiti dall'IFAB per quanto riguarda il regolamento, il calcio a 5 della FIFA prevede che i due semicerchi che formano parte dell'area misurino solo 4 metri nel caso la larghezza del campo sia sotto i 16 metri. L'uso di manti erbosi anche sintetici \u00e8 vietato per le gare internazionali."}
{"id": "1541813", "revid": "599013", "url": "https://it.wikipedia.org/wiki?curid=1541813", "title": "Gianluigi Scalvini", "text": "Carriera.\nI suoi primi passi importanti nel motociclismo risalgono al 1989 dove ha partecipato al campionato nazionale sport production per poi passare alle gare del campionato Europeo Velocit\u00e0 dove giunge al secondo posto nel 1993. Nello stesso anno gli viene offerta la possibilit\u00e0 di esordire nella classe 125 del motomondiale grazie ad una wild card per il Gran Premio motociclistico d'Italia che per\u00f2 non porta a termine.\nDal motomondiale 1994 iniziano invece le sue partecipazioni continuative che si sono svolte sempre in classe 125 con l'unica eccezione della stagione 1996 dove ha disputato la classe 250.\nDopo aver utilizzato motociclette Aprilia, dal 1996 al 1998 passa alla guida di una Honda.\nIl suo ritorno, nel 1999, alla casa di Noale corrisponde anche alla sua miglior stagione iridata: conquista i suoi unici successi della carriera nel GP di Valencia e nel GP del Sudafrica e giunge al 6\u00ba posto nella classifica generale dell'anno.\nLe ultime presenze con risultati a punti sono state nel motomondiale 2001 su una Italjet.\nNel 2002, dopo essere partito dalla pole position, ottiene un podio nel campionato italiano velocit\u00e0 categoria Supersport in sella ad una Yamaha, classificandosi tredicesimo con 16 punti nel campionato piloti. Nello stesso anno prende parte a due Gran Premi rientrando nella classe 125 del motomondiale, i risultati nelle gare non gli consentono di guadagnare punti.\nNel 2003 si sposta nel campionato mondiale Supersport con la Honda CBR 600RR del team Klaffi Honda, ma dopo sole due gare, dove racimola solo ritiri, viene sostituito da S\u00e9bastien Charpentier.\nRientra nel campionato italiano velocit\u00e0 categoria Supersport nel 2004, chiudendolo al nono posto con 36 punti alla guida di una Yamaha."}
{"id": "1541815", "revid": "767487", "url": "https://it.wikipedia.org/wiki?curid=1541815", "title": "Eric Roberts (musicista)", "text": "Biografia.\nEric Roberts \u00e8 il bassista del gruppo Alternative hip hop Gym class heroes.\nViene chiamato dal batterista Matt McGinley nel 2005, in sostituzione di Ryan Geise.\n\u00c8 un appassionato di musica metal, \u00e8 infatti cofondatore, cantante e bassista della band metal \"Willing Swords\". insieme al tastierista dei Gym Class Heroes, Tyler Pursel.\nRisiede a Portland, in Oregon.\nDiscografia.\nCon i Gym Class Heroes "}
{"id": "1541816", "revid": "213258", "url": "https://it.wikipedia.org/wiki?curid=1541816", "title": "Prologo di Giovanni", "text": ""}
{"id": "1541817", "revid": "767487", "url": "https://it.wikipedia.org/wiki?curid=1541817", "title": "17 Again - Ritorno al liceo", "text": "17 Again - Ritorno al liceo (\"17 Again\") \u00e8 un film commedia del 2009 diretto da Burr Steers con protagonisti Matthew Perry e Zac Efron.\nIl film \u00e8 uscito nelle sale cinematografiche statunitensi il 17 aprile 2009, mentre in Italia il 15 maggio 2009. Nel 2020 la pellicola ha avuto un rifacimento in forma di drama coreano, intitolato \"18 Again\".\nTrama.\n1989: Mike O'Donnell ha 17 anni e una grande prospettiva per il suo futuro, essendo un ottimo giocatore di pallacanestro. La sera della partita pi\u00f9 importante della sua vita, la sua ragazza Scarlet gli rivela di essere incinta e gli dice che lei terr\u00e0 il bambino, mentre lui far\u00e0 la sua vita: allora Mike rinuncia a tutto e sposa Scarlet a soli 18 anni.\n2009: alla soglia dei 35 anni, Mike O'Donnell capisce che la sua vita non \u00e8 come se l'aspettava: si sta per separare dalla moglie e vive momentaneamente con l'amico Ned Gold, la sua carriera in un'industria farmaceutica \u00e8 bloccata e non ha relazioni con i figli adolescenti Maggie e Alex. Torna cos\u00ec al suo vecchio liceo, ricordando i successi nella pallacanestro e la vita che avrebbe potuto avere; in quel momento si avvicina un bidello e parlano di come le cose fossero migliori molti anni prima, quando Mike aveva 17 anni. Mentre sta tornando a casa in auto, gli sembra di vedere il bidello intento a buttarsi gi\u00f9 da un ponte. Mike blocca la macchina per salvarlo ma il bidello \u00e8 sparito; sporgendosi cade nel vortice del fiume e ritorna ragazzo.\nMike torna a casa e viene sfidato in una lotta da Ned che lo crede un ladro per\u00f2 Mike riesce a convincerlo che \u00e8 davvero lui. Ned allora si finge il padre di Mike e va ad iscriverlo al liceo dei suoi figli per dargli la vita che non ha avuto la possibilit\u00e0 di vivere, facendolo passare per suo figlio e iscrivendolo come Mark. Il liceo presenta varie sfide per Mark/Mike: vestirsi alla moda e farsi accettare dai ragazzi. Ma niente \u00e8 comparabile all'essere nel liceo dei propri figli. Scopre, infatti, che sua figlia Maggie sta con il bullo e capitano della squadra di basket della scuola Stan e Alex ne \u00e8 la vittima. Mike si accorge di non essere un buon padre n\u00e9 un buon marito. Successivamente fa amicizia con Alex e cerca di rassicurarlo e aiutarlo a entrare a far parte della squadra di basket.\nDopo svariate vicissitudini di Mark (presa di posizione anti-rapporti sessuali pre-matrimoniali, discussioni non proprio pacifiche con il capitano della squadra di basket e allenamenti duramente preparatori per entrare nella squadra del liceo per il figlio) e di Ned (tentativi maldestri di conquistare la preside e troppo da milionario) la storia si sviluppa in modo altamente negativo per il primo e positivo per il secondo.\nDurante tutta la storia, Mike \u00e8 sempre stato molto vicino alla moglie, facendole credere di essere figlio di Ned e amico di Alex. Scarlet rivede, giustamente, in Mike suo marito da giovane e se ne sente attratta; se Mark incoraggia questa vicinanza, Scarlet cerca in tutti i modi di respingerlo. Nel frattempo, Maggie viene lasciata da Stan e comincia a fare delle avance a Mark, senza sapere che sia suo padre. Durante una festa, Mark bacia Scarlet, che lo lascia, e viene schiaffeggiato da quest'ultima e da altre ragazze che avevano messo gli occhi su di lui, compresa sua figlia e l'amico.\nAll'udienza per chiedere il divorzio, Mark fa finta di stare leggendo una lettera di Mike, \"fuori citt\u00e0\". Dopo un'infinita serie di interruzioni dell'udienza, Mark se ne va senza essere riuscito a convincere la moglie a non lasciarlo. Scarlet, per\u00f2, nota che la \"lettera\" era in realt\u00e0 la convocazione all'udienza e Mark ha improvvisato tutto: comincia a credere che il ragazzo sia in realt\u00e0 Mike. Alla fine della storia, si ripropone una partita identica a quella di vent'anni prima; Mike, dopo essersi fatto definitivamente riconoscere da Scarlet, abbandoner\u00e0 nuovamente la partita per inseguire la moglie, ritornando adulto, salvando il proprio matrimonio e dando al figlio la possibilit\u00e0 che lui aveva perso anni prima. Mike riesce a comprendere davvero cos'era importante e di non aver sprecato la sua vita.\nColonna sonora.\n\"17 Again: Original Motion Picture Soundtrack\" venne pubblicata il 21 aprile 2009.\nAccoglienza.\nCon un budget di 20 milioni di dollari, \"17 Again\" \u00e8 stato un successo commerciale con un incasso mondiale di oltre 136 milioni di dollari. Il film ha fatto fruttare $9.465.000 nel suo primo giorno di pubblicazione in America, e si \u00e8 piazzato al primo posto dei film guardati nello stesso week-end del pubblicazione, con un totale di 23,7 milioni di dollari. Su 125 critici cinematografici, il film ha ricevuto il 54% di apprezzamento."}
{"id": "1541830", "revid": "124277703", "url": "https://it.wikipedia.org/wiki?curid=1541830", "title": "Palomino (cavallo)", "text": "Il palomino \u00e8 un mantello equino color ocra dorato, con criniera e coda tendenti al bianco argenteo, caratteristico di alcune razze americane.\nIl mantello dorato con la criniera e la coda bianche \u00e8 un'eredit\u00e0 del cavallo Lusitano ed \u00e8 un tratto presente anche nel Quarter Horse e nel Saddlebred. Il nome palomino deriva con ogni probabilit\u00e0 dallo spagnolo Don Juan de Palomino o, meno verosimilmente, da un tipo di uva di colore dorato comune in Spagna.\nGenetica.\nIl gene \"(Cr)\" che codifica questo mantello \u00e8 quello della diluizione \"Crema\" dominante incompleto, che in singola dose (eterozigosi) causa l'abbattimento di circa il 50% del pigmento rosso (feomelanina) del mantello sauro.\nLa \"formula genetica\" del palomino sar\u00e0 \"eeCr\".\nUn cavallo palomino incrociato con un altro palomino pu\u00f2 generare un palomino soltanto il 50% delle volte, ma pu\u00f2 anche produrre un sauro (25% di probabilit\u00e0) o un cremello (25% di probabilit\u00e0). Questo perch\u00e9 il palomino \u00e8 semplicemente una variet\u00e0 di colore e non un insieme di caratteristiche che compongono una \"razza\".\nAllevamento.\nSebbene non sia considerato collegato a una razza in senso stretto, in America questo tipo di manto \u00e8 diventato cos\u00ec popolare da avere un'associazione dedicata, la \"American Palomino Horse Association\", che registra i soggetti che presentano degli aspetti morfologici ben precisi. Inoltre, perch\u00e9 un soggetto possa essere registrato, almeno uno dei genitori deve essere gi\u00e0 presente nel registro e l'altro pu\u00f2 essere un Quarter Horse, un Arabo oppure un Purosangue inglese. &lt;br&gt;\nGli allevatori americani hanno notato che l'unico modo garantito per ottenere puledri color palomino, \u00e8 quello di accoppiare cavalli sauri con cavalli cremello."}
{"id": "1541832", "revid": "126257", "url": "https://it.wikipedia.org/wiki?curid=1541832", "title": "Groana", "text": ""}
{"id": "1541833", "revid": "37401", "url": "https://it.wikipedia.org/wiki?curid=1541833", "title": "Gregorio I Magno", "text": ""}
{"id": "1541838", "revid": "92723", "url": "https://it.wikipedia.org/wiki?curid=1541838", "title": "Ecclesia semper reformanda", "text": "La locuzione latina Ecclesia semper reformanda est \u00e8 considerata una delle affermazioni fondamentali della Riforma Protestante, in particolare nell'idea del teologo tedesco Martin Lutero. Fa riferimento alla convinzione di gran parte dei teologi protestanti che la chiesa deve continuamente riesaminare s\u00e9 stessa, per mantenersi sempre fedele, nell'azione e nella dottrina, al messaggio evangelico.\nQuesta locuzione, per\u00f2, risale come tale al movimento olandese del XVII secolo della Nadere Reformatie (Seconda Riforma). Nell'ambito della Chiesa riformata olandese, il termine appare per la prima volta pubblicato da Jodocus van Lodenstein, in Beschouwinge van Zion (Contemplazione di Sion), Amsterdam, 1674. Il Van Lodenstein \u00e8 una figura importante nel Pietismo riformato olandese. Secondo gli esponenti di questo movimento, la Riforma aveva riformato la dottrina della Chiesa, ma la vita e la pratica del popolo di Dio ha sempre bisogno di un'ulteriore riforma. Van Lodenstein e i suoi colleghi fedelmente sostenevano l'insegnamento delle Confessioni di fede e catechismi riformati, e desideravano semplicemente che l'insegnamento della Riforma non solo fosse compreso, ma anche applicato fino in fondo alla vita intera del credente.\nQuesta locuzione \u00e8 stata pure usata da riformatori ecclesiastici della Chiesa cattolica, ispirati dal rinnovamento del Concilio Vaticano II degli anni 1960. Quest'ultimo uso appare nel 2009 in una lettera pastorale del vescovo Ralph Walker Nickless, che incoraggia un'ermeneutica di continuit\u00e0 nell'insegnamento e pratica del Cattolicesimo, ma anche da papa Francesco, che l'ha utilizzata in pi\u00f9 occasioni, la pi\u00f9 solenne delle quali \u00e8 stata il V Convegno ecclesiale nazionale di Firenze nel 2015.\nQuesta frase (senza \u201cest\u201d, il che \u00e8 comune in latino) \u00e8 pure posta nella bocca della figura del papa Gelasio III (figura di fantasia) nel racconto di Mary Doria Russell \u201cThe Children of God\u201d del 1998."}
{"id": "1541843", "revid": "123020370", "url": "https://it.wikipedia.org/wiki?curid=1541843", "title": "Les Ferdinand", "text": "Biografia.\nDi origini santaluciane, \u00e8 il cugino dei fratelli Rio e Anton Ferdinand, entrambi ex calciatori professionisti; anche suo figlio Aaron \u00e8 un calciatore.\nCarriera.\nCalciatore.\nNegli anni '90 \u00e8 stato uno degli attaccanti pi\u00f9 prolifici del calcio inglese, in particolar modo con le divise del Queens Park Rangers, del Newcastle United e del Tottenham Hotspur, ma anche del e del Leicester City, per finire la carriera nelle serie minori nel Reading e nel Watford. Ha giocato anche in Turchia nel Be\u015fikta\u015f.\nHa avuto modo di partecipare agli Europei del 1996 e ai Mondiali del 1998 con la Nazionale inglese.\nAllenatore.\nIl 5 novembre 2008 entra nello staff di Harry Redknapp al Tottenham Hotspur, come preparatore dei attaccanti. Il 23 dicembre 2013 con l\u2019esonero di Andr\u00e9 Villas-Boas e la conferma della nomina di Tim Sherwood alla guida degli \"Spurs\" viene nominato vice. Il 19 giugno 2014 lascia il ruolo in concomitanza a Chris Ramsey.\nIl 7 ottobre viene nominato responsabile delle operazioni di mercato del Queens Park Rangers. Il 4 febbraio 2015 il presidente Tony Fernandes lo nomina direttore sportivo del club."}
{"id": "1541845", "revid": "591237", "url": "https://it.wikipedia.org/wiki?curid=1541845", "title": "Carlo Angela", "text": "Il 29 agosto 2001 gli fu conferita da Yad Vashem l'onorificenza di Giusto tra le nazioni per aver aiutato, a rischio della propria vita, molti ebrei durante la Shoah. Era padre del giornalista televisivo e scrittore Piero Angela e nonno del divulgatore Alberto Angela.\nBiografia.\nOrfano di madre dalla nascita, la quale mor\u00ec dandolo alla luce, a seguito di un'infezione da parto, a soli 20 anni, Carlo Angela si laure\u00f2 in medicina nel 1899 all'Universit\u00e0 di Torino. A Parigi frequent\u00f2 i corsi di neuropsichiatria di Babinski. Fu ufficiale medico della Croce Rossa Italiana (raggiungendo il grado di Tenente Colonnello nel 1937). Tale prest\u00f2 servizio nella Guerra Italo Turca come direttore dell\u2019Ambulanza da Montagna CRI n. 2 e durante la Grande Guerra presso l'Ospedale Territoriale \"Vittorio Emanuele III\" di Torino e presso il Comitato Regionale della Croce Rossa Italiana di Torino, ottenendo due Croci al Merito di Guerra.\nEntr\u00f2 in politica dopo la prima guerra mondiale, aderendo al movimento Democrazia Sociale, un movimento politico nato dalle ceneri del Partito Radicale Italiano. All'interno del partito vi erano molte contraddizioni: insieme con parlamentari di sinistra ve n'erano altri che divennero ministri nel primo governo Mussolini, formato dopo la marcia su Roma.\nAngela abbandon\u00f2 allora il partito e si alle\u00f2 con i socialisti riformisti di Ivanoe Bonomi, con i quali si present\u00f2 alle elezioni del 6 aprile 1924, senza essere eletto.\nDopo l'assassinio di Giacomo Matteotti, nel giugno del 1924, Carlo Angela accus\u00f2 esplicitamente i fascisti sul settimanale \"Tempi Nuovi\" \u00ab\"per il nefando delitto che ha macchiato indelebilmente l'onore nazionale\"\u00bb.\nDopo alcuni anni passati come medico condotto del piccolo paese di Bognanco, nell'Ossolano, durante il periodo della dittatura fascista Angela rinunci\u00f2 ad incarichi politici e si trasfer\u00ec a San Maurizio Canavese, con l'incarico di direttore sanitario della casa di cura per malattie mentali \"Villa Turina Amione\". Fu qui che durante l'occupazione tedesca e la Repubblica Sociale Italiana Angela offr\u00ec rifugio a numerosi antifascisti ed ebrei, falsificando le cartelle cliniche per giustificarne il ricovero. Nella sua opera di soccorso agli ebrei Angela fu aiutato dal suo vice Brun, dalla madre Tecla e dagli infermieri Fiore De Stefanis, Carlo e Sante Simionato. Sospettato dalla polizia fascista, Angela fu convocato e interrogato a Torino e rischi\u00f2 anche la fucilazione durante una rappresaglia.\nDurante la Liberazione, Carlo Angela fu nominato sindaco di San Maurizio Canavese. In seguito si present\u00f2 alle prime elezioni democratiche dopo oltre vent'anni, nella stessa lista di Norberto Bobbio, Massimo Mila e Ada Gobetti Marchesini, quella del Partito d'Azione, in cui milit\u00f2 dopo aver fatto parte di Giustizia e libert\u00e0.\nDivenne anche presidente dell'ospedale Molinette di Torino.\nMuore nel 1949 e riceve sepoltura nel cimitero di San Maurizio Canavese.\nL'impegno in Massoneria.\nVenne iniziato in Massoneria nel 1905, e raggiunse il 33\u00ba grado del rito scozzese antico ed accettato.\nDopo la fine della Seconda guerra mondiale divenne Maestro Venerabile della Loggia Propaganda all'Oriente di Torino (di cui fu poi Maestro Venerabile Onorario fino alla morte) e Presidente del Collegio dei Maestri Venerabili della stessa citt\u00e0. L'8 giugno 1949, cinque giorni dopo la sua morte, si svolse il rito massonico funebre presso il tempio della Loggia Propaganda.\nL'onorificenza di \"Giusto tra le nazioni\" e \"Memoria\".\nLe condizioni indispensabili per riconoscere un \u00abgiusto\u00bb sono tre: aver salvato ebrei, averli salvati sotto la minaccia di un grave pericolo per la propria vita, non aver mai percepito alcun compenso.\nLe azioni compiute da Angela rimasero sconosciute per oltre mezzo secolo, a causa della discrezione della sua famiglia, e vennero alla luce soltanto nel 1995, quando Anna Segre decise di pubblicare il diario del padre Renzo, scritto durante il periodo in cui era scampato ai campi di sterminio, con la moglie Nella, nella clinica \"Villa Turina Amione\".\nSulla base delle prove e delle testimonianze raccolte e che gli sono state presentate, il 29 agosto 2001 una commissione israeliana ha conferito al professor Angela l'onorificenza di Giusti tra le nazioni inserendo il suo nome nel Giardino dei giusti di Yad Vashem di Gerusalemme: la cerimonia \u00e8 avvenuta a San Maurizio Canavese il 25 aprile 2002. Il consigliere dell'ambasciata d'Israele a Roma Tibor Schlosser, a nome di tutta la comunit\u00e0 ebraica mondiale, ha consegnato il riconoscimento a Sandra e Piero, i figli di Carlo Angela.\nDal 3 giugno 2000, una strada porta il nome di Carlo Angela a San Maurizio Canavese e una targa \u00e8 stata apposta all'ingresso della clinica di fronte al Palazzo Comunale. Dal maggio 2017 gli \u00e8 stata inoltre dedicata la scuola elementare di Ceretta, una frazione di San Maurizio.\nA Carlo Angela \u00e8 dedicata una stele nel Giardino dei Giusti del Mondo a Padova, nel rione Terranegra. La stele, in acciaio corten, \u00e8 posta tra il monumento simbolo del parco e il Lungargine Terranegra.\nTelevisione.\nNel 2017 la Rai ha prodotto il documentario intitolato \"Carlo Angela: un medico stratega\"."}
{"id": "1541850", "revid": "767487", "url": "https://it.wikipedia.org/wiki?curid=1541850", "title": "Genova - Un luogo per ricominciare", "text": "Genova - Un luogo per ricominciare (\"Genova\") \u00e8 un film del 2008 diretto da Michael Winterbottom.\nLa pellicola \u00e8 ambientata a Genova; alcune scene sono state anche girate a Moneglia, in via Balbi e all'interno dell'Universit\u00e0 di Genova.\nTrama.\nKelly e Mary sono in macchina insieme alla loro madre, Marianne, che sta guidando. Mary ha le mani davanti agli occhi, e prova ad indovinare il colore delle macchine che passano dal rumore che fanno, ma non ci riesce. Sua sorella Kelly, invece, riesce sempre, e Mary le mette le mani sugli occhi per controllare che non sbirci. La situazione degenera quando la madre, scherzando, dice alla bambina che ha le mani invisibili. Per controllare, Mary mette le mani sugli occhi di sua madre. Questo gesto porta ad un tragico scontro con un altro veicolo. La madre muore sul colpo.\nKelly e Mary non raccontano come sono andate veramente le cose, l'unica cosa nota \u00e8 che c'\u00e8 stato un incidente stradale.\nDopo la morte della moglie, Joe decide di accettare la proposta di una vecchia compagna di college, Barbara, di diventare professore all'Universit\u00e0 di Genova per lasciarsi alle spalle il lutto che ha colpito la sua famiglia. A Genova, per\u00f2, la crisi della famiglia peggiora; Kelly non sopporta la presenza della sorella, che, per i sensi di colpa, inizia a vedere il fantasma della madre. Joe, invece, inizia una relazione con Rosa, una sua alunna, che incontra anche in spiaggia.\nDurante una gita a San Fruttuoso, Mary, che era andata a visitare l'abbazia con Barbara, le racconta delle visioni di sua madre, chiedendole di promettere di non dirlo a nessuno. Poi accende una candela per sua madre, ma discute con Barbara e scappa. Joe prova a cercarla, seguendo il sentiero per Santa Margherita Ligure. La trova qui in stazione; la bambina aveva sempre seguito il fantasma della madre.\nJoe si accorge che Mary vede il fantasma di Marianne solo quando vede alcuni disegni di sua figlia. In tutti c'\u00e8 una signora dai tratti confusi, ma che si capisce bene essere la madre.\nUn giorno per\u00f2, Joe ha un appuntamento a pranzo con Rosa, e non pu\u00f2 badare alle figlie. Le lascia quindi dal loro maestro di piano, Mauro, dove possono rimanere solo fino alle quattro. La famiglia di Mauro deve infatti partire per andare a trovare dei parenti a Milano. Kelly e Mary dovrebbero a quel punto andare a casa. Solo che Kelly va al mare, pensando di tornare in tempo, facendosi portare dal suo ragazzo. Lorenzo per\u00f2 si rifiuta di abbandonare la spiaggia cos\u00ec presto. Kelly si avvia in stazione, ma sulla strada trova un passaggio. Non riesce ad arrivare in tempo, e la famiglia parte, anche perch\u00e9 Mary assicura di essere capace di arrivare a casa da sola. Solo che durante il tragitto le appare la madre, che la porta in giro per la citt\u00e0, andando sempre pi\u00f9 veloce e lasciandola indietro. Mary la segue, fino a quando non la vede attraversare Via Gramsci nel bel mezzo del traffico.\nNel frattempo Kelly \u00e8 arrivata a Genova, e si \u00e8 messa alla ricerca della sorella. Anche Joe \u00e8 ritornato dal pranzo, perch\u00e9 \u00e8 stato avvertito che Mary era in giro da sola. Arrivano in tempo per vedere la bambina che attraversa la strada trafficata, riuscendo a non farsi del male, ma causando un bel po' di incidenti.\nIn quel momento, la famiglia ritorna ad essere unita. Kelly riesce a perdonare Mary perch\u00e9 si sente in colpa per averla lasciata da sola, e Mary non vede pi\u00f9 il fantasma della madre.\nOrmai \u00e8 settembre, le ragazze iniziano la scuola e sono tutti pronti per una nuova vita.\nDistribuzione.\nPur essendo ambientato in Italia, il film ha avuto ritardi nella distribuzione in questo paese. L'anteprima italiana del film si \u00e8 tenuta il 5 dicembre 2008 al \"Cineplexx\" (ora \"The Space Cinema\") ai Magazzini del Cotone a Genova. La distribuzione al cinema del film \u00e8 stata bloccata per parecchi mesi, anche se ha avuto successo nel festival in cui \u00e8 stato presentato, perch\u00e9 non si trovava una casa di distribuzione che se ne volesse occupare. Tale problema si \u00e8 poi risolto e il film \u00e8 uscito nelle sale il 16 ottobre 2009."}
{"id": "1541854", "revid": "762947", "url": "https://it.wikipedia.org/wiki?curid=1541854", "title": "Christopher Hogwood", "text": "Biografia.\nHogwood ha studiato musica e letteratura classica al Pembroke College (Cambridge) (Universit\u00e0 di Cambridge). \nHa studiato quindi direzione d'orchestra e clavicembalo con Raymond Leppard e Thurston Dart e successivamente con Rafael Puyana e Gustav Leonhardt. \nUna borsa di studio del British Council gli consent\u00ec di frequentare uno stage di un anno a Praga. \nNel 1967 Hogwood fu il fondatore dell'Early Music Consort of London con David Munrow e nel 1973 ha rifondato l'Academy of Ancient Music, una orchestra specializzata nell'esecuzione di musica del periodo barocco e classico con strumenti d'epoca.\nIn seguito allo scioglimento dell'Early Music Consort avvenuta nel 1976 con la morte di Munrow, da quel momento Hogwood ha proseguito la sua attivit\u00e0 con l'Academy of Ancient Music. Dal 1981 Hogwood ha diretto negli Stati Uniti come direttore artistico dell'Orchestra Filarmonica di Boston e presso la Handel and Haydn Society dal 1986 al 2001. \nHogwood \u00e8 stato direttore artistico del Mostly Mozart Festival presso il Barbican Centre di Londra (dal 1983 al 1985) e della Saint Paul Chamber Orchestra in Minnesota, con l'incarico di direttore principale ospite (dal 1987 al 1992).\nHogwood nel corso della sua carriera ha diretto numerose opere liriche: debutt\u00f2 in questo repertorio nel 1983 dirigendo il \"Don Giovanni\" di Mozart a St. Louis. \nNel settembre dello stesso anno diresse anche la prima rappresentazione nel Teatro Malibran di Venezia di \"Agrippina\" di H\u00e4ndel per il Teatro La Fenice. Ha diretto presso il Berliner Staatsoper, il Teatro alla Scala, il Royal Opera Stockholm, il Royal Opera House al Covent Garden, il Chor\u00e9gies d'Orange e lo Houston Grand Opera.\nNel 1987 diresse la ripresa nella nuova Salle Favart del Th\u00e9\u00e2tre national de l'Op\u00e9ra-Comique di Parigi di \"Idomeneo\" di Wolfgang Amadeus Mozart. Nel 1989 diresse a Saint Paul le prime esecuzioni assolute di \"Oh Lois!\" di Michael Daugherty nella Recital Hall del Walker Art Center e di \"Iscariot\" di Christopher Rouse nell'I.A. O'Shaughnessy Auditorium al College of St. Catherine. Con l'Opera di Australia diresse \"Idomeneo\" nel 1994 e \"La clemenza di Tito\" nel 1997. Al Royal Opera House di Londra diresse \"L'anima del filosofo\" con Cecilia Bartoli nel 2001, \"Dido and Aeneas\" ed \"Acis and Galatea\" di Georg Friedrich H\u00e4ndel nel 2009. \nNel 2005 diresse l'Orchestra del Teatro La Fenice in un concerto nel Collegio Marconi di Portogruaro e nel Teatro Malibran. \nNel giugno 2006 diresse \"Dido and Aeneas\" nel Teatro alla Scala di Milano.\nNel settembre 2006 lasci\u00f2 l'incarico di direttore dell'Academy of Ancient Music al clavicembalista Richard Egarr e fu nominato direttore emerito. \nNel 2008 \u00e8 stato premiato con l\"Handel Music Prize\" di Halle (Saale).\nHa continuato per\u00f2 a dirigere la sua Academy nelle opere di H\u00e4ndel e nel 2009, in occasione della commemorazione dell'anniversario del compositore sassone, diresse la sua opera \"Amadigi\". Anche se Hogwood \u00e8 conosciuto soprattutto come esecutore di musica del barocco e classico, con esecuzioni che spaziano da John Dowland a Felix Mendelssohn, egli ha affrontato anche musica contemporanea ed in particolar modo composizioni scritte nello stile neobarocco e neoclassico, compresi alcuni lavori di Igor' F\u00ebdorovi\u010d Stravinskij, Bohuslav Martin\u016f e Paul Hindemith. \u00c8 stato interprete, in qualit\u00e0 di solista, di una vasta mole di musiche per clavicembalo dei compositori Louis Couperin, J. S. Bach, Thomas Arne e William Byrd. \nNel 1992 Hogwood divenne professore di esecuzione di musica antica alla Royal Academy of Music.\nDal 2010 ha insegnato musica al Gresham College di Londra.\nDal 2012 ha insegnato musica alla Cornell University di Ithaca (New York).\nAll'Opernhaus Z\u00fcrich nel 2012 ha diretto \"Le nozze di Figaro\".\nNel 2013 ha diretto \"Don Giovanni\" con Carlos \u00c1lvarez, Eva Mei, Carmela Remigio, Tomislav Mu\u017eek, Carlo Lepore e Federico Longhi al Teatro Regio di Torino ed \"Imeneo\" di George Frideric Handel al Th\u00e9\u00e2tre des Champs-\u00c9lys\u00e9es.\nFu professore onorario di musica all'Universit\u00e0 di Cambridge e professore associato al King's College London. Come musicologo ha pubblicato edizioni critiche e saggi di musiche che vanno dal sedicesimo al ventesimo secolo. \n\u00c8 stato inoltre il direttore della nuova edizione critica dell\"opera omnia\" di Carl Philipp Emanuel Bach (\"Carl Philipp Emanuel Bach: The Complete Works\") la cui pubblicazione \u00e8 prevista in uscita nel 2014. Tra le sue ultime incisioni discografiche troviamo le opere \"Ode on St Cecilia's Day\" di Henry Purcell con la Handel and Haydn Society (2008) e le \"Enigma Variations\" di Edward Elgar.\nHogwood mor\u00ec a Cambridge il 24 settembre 2014, quattordici giorni dopo il suo 73\u00ba compleanno, in seguito a un tumore cerebrale. Poco prima di morire, Hogwood si era separato dal suo partner civile, il regista Anthony Fabian.\nDiscografia.\nLa discografia qui presentata fa riferimento alle pi\u00f9 recenti edizioni in CD disponibili sul mercato (tra parentesi \u00e8 indicata la data della prima edizione)."}
{"id": "1541859", "revid": "37401", "url": "https://it.wikipedia.org/wiki?curid=1541859", "title": "Patto (gruppo musicale britannico)", "text": "I Patto sono stati un gruppo musicale nato a Londra nel 1970. Fondato dal cantante Michael Patrick McGrath (in arte Mike Patto), comprendeva il batterista John Halsey, il chitarrista Ollie Halsall e il bassista Clive Griffiths. Lo stile del gruppo, aspro e sofferto, fondeva rock e blues, adottando le armonizzazioni del jazz.\nStoria.\nI Patto avevano le loro origini nei Bo Street Runners, band fondata durante la met\u00e0 degli anni sessanta in cui militavano Mike Patto e Ollie Hallsall. In seguito all'entrata di John Halsey, Clive Griffiths e Chris Holmes, il gruppo venne rinominato Timebox e incise alcuni 45 giri. In seguito alla dipartita di Holmes, la band venne rinominata Patto, che incise i due album \"Patto\" (1970) e \"Hold Your Fire\" (1971) per la Vertigo. Entrambi i dischi, cos\u00ec come il seguente \"Roll 'em, Smoke 'em, Put Another Line Out\" (1972), uscito per la Island, furono accolti molto positivamente dalla critica e dagli appassionati, ma ricevettero scarsi riscontri commerciali. Il gruppo si sciolse nel 1973 dopo aver inciso un quarto album intitolato \"Monkey's Bum\" (che rimase inedito fino al 1995). Halsey entr\u00f2 a far parte dei Decameron, Hallsall collabor\u00f2 con gli Scaffold, mentre Patto si un\u00ec per qualche tempo agli Spooky Tooth, ai Centipede ed entr\u00f2 a far parte dei Boxer dei quali faceva anche parte Halsall. Patto mor\u00ec poco tempo dopo, nel 1979, per un tumore alla gola."}
{"id": "1541865", "revid": "22475", "url": "https://it.wikipedia.org/wiki?curid=1541865", "title": "Lucio Giulio Cesare (console 90 a.C.)", "text": "Biografia.\nFiglio di Lucio Giulio Cesare Strabone e Popillia e nipote di Sesto Giulio Cesare, edile curule nel 165 a.C. e console nel 157 a.C., era il fratello maggiore di Gaio Giulio Cesare Strabone Vopisco. Ebbe due figli, Lucio Giulio Cesare e Giulia Antonia.\nFu coinvolto nella caduta del tribuno Lucio Appuleio Saturnino, nel 100 a.C.; nel 94 a.C. divenne pretore senza prima essere stato n\u00e9 questore n\u00e9 edile. Fu governatore della Macedonia e poi console, nel 90 a.C., quando scoppi\u00f2 la Guerra Sociale.\nIn questo anno, dopo aver combattuto vittoriosamente contro i Sanniti, propose la \"lex Iulia de civitate\", che concedeva la cittadinanza romana a tutti gli alleati rimasti fedeli e alle comunit\u00e0 che avessero deposto o deponessero rapidamente le armi. Divenuto censore con Publio Licinio Crasso nell'89 a.C., si occup\u00f2 di assegnare i nuovi cittadini creati dalla sua legge nelle trib\u00f9 elettorali.\nLucio e suo fratello Gaio Giulio Cesare Strabone furono uccisi insieme nell'87 a.C., all'inizio della guerra civile, da partigiani di Gaio Mario: morirono mentre combattevano per le strade di Roma e, secondo Tito Livio, le loro teste furono esposte dalla tribuna dell'oratore nel Foro Romano."}
{"id": "1541867", "revid": "599013", "url": "https://it.wikipedia.org/wiki?curid=1541867", "title": "Ailton Gon\u00e7alves da Silva", "text": ""}
{"id": "1541868", "revid": "767487", "url": "https://it.wikipedia.org/wiki?curid=1541868", "title": "Bangkok, senza ritorno", "text": "Bangkok, senza ritorno (\"Brokedown Palace\") \u00e8 un film del 1999 diretto da Jonathan Kaplan.\nTrama.\nAlice e Darlene sono due amiche appena diplomate che fingono di partire in vacanza per le Hawaii e si dirigono invece a Bangkok. Durante il loro soggiorno fanno amicizia con Nick, un misterioso ragazzo australiano che, per\u00f2, le raggira nascondendo dell'eroina nei loro zaini nella speranza che le due giovani americane facciano da corrieri involontari partendo verso Hong Kong per raggiungere il nuovo amico. All'aeroporto la droga viene scoperta e le due ragazze vengono arrestate. Finite in carcere e condannate a 33 anni di reclusione, inizier\u00e0 per loro un lungo incubo tra le sbarre del \"Brokedown Palace\". Si interesser\u00e0 di loro un avvocato statunitense che lavora in Thailandia, ma sar\u00e0 quasi impossibile farle liberare.\nAlla fine, Alice per salvare l'altra, sentendosi in colpa per aver stretto amicizia con Nick, confessa e si assume tutta la colpa, accettando di raddoppiare la detenzione scontando anche la pena dell'amica che cos\u00ec pu\u00f2 godere della grazia e uscire di prigione. Il film termina con Alice serena e fiduciosa che l'avvocato far\u00e0 di tutto per ottenere la sua liberazione."}
{"id": "1541870", "revid": "125339216", "url": "https://it.wikipedia.org/wiki?curid=1541870", "title": "Stura di Demonte", "text": "La (o lo) Stura di Demonte (\"Stura 'd Demont\" in piemontese; \"Estura\" in occitano, nei comuni dove \u00e8 registrato il fenomeno linguistico ossia Argentera, Pietraporzio, Vinadio, Aisone e Demonte) pronunciato [es'ty:r\u0254]) \u00e8 un fiume del Piemonte lungo con un bacino di e portata media di , interamente compreso nella provincia di Cuneo, principale affluente di sinistra del Tanaro e 2\u00ba in assoluto dopo la Bormida.\nIl corso del fiume.\nNasce nella zona di confine italo-francese presso il Colle della Maddalena ( metri di quota), dal lago omonimo nel comune di Argentera.\nHa carattere torrentizio fino a Vinadio, dove incomincia invece a presentarsi come fiume di fondovalle (portata media di circa ). A Roccasparvera \u00e8 posta una diga. Nei pressi di Cuneo, viene scavalcato dall'imponente e bellissimo Viadotto Soleri dopodich\u00e9 confluisce con il suo principale tributario, il torrente Gesso (portata media circa ) raddoppiando cos\u00ec il proprio volume d'acque; prosegue verso Fossano scorrendo incassato di parecchi metri rispetto alla pianura cuneese in un ampio greto ciottoloso.\nGiunto presso Cherasco confluisce poi da sinistra nel Tanaro.\nPrincipali affluenti.\nTra i suoi affluenti si possono ricordare:\nRegime idrologico.\nLa Stura di Demonte \u00e8 un fiume particolarmente ricco di acque, tanto da avere una portata media non molto diversa da quella del Tanaro nel punto di confluenza ( contro i 41 del Tanaro).\nIn ogni caso il regime del fiume \u00e8 prevalentemente torrentizio con piene particolarmente rabbiose e imponenti, a causa anche del carattere estremamente capriccioso del suo affluente Gesso.\nStoria.\nLo (o la Stura) di Demonte risulta documentato fin dal X secolo come \"Sturia\", in alternanza a \"Sturea\", oppure anche \"Stuira\". Probabilmente il nome risale all'epoca preromana.\nNel 1992 \u00e8 stato incluso dalla CIPRA (Commissione Internazionale per la Protezione delle Alpi) tra i soli cinque corsi d'acqua dell'intero arco alpino con caratteristiche di integrit\u00e0 dal punto di vista naturalistico: ad esempio, \u00e8 stato uno degli ultimi corsi d'acqua della pianura padana ad ospitare la lontra, qui estintasi all'inizio degli anni ottanta.\nNegli ultimi anni per\u00f2 la situazione \u00e8 peggiorata; le attivit\u00e0 umane ed i sempre pi\u00f9 frequenti eventi meteorologici eccezionali (in particolare le alluvioni del 1994 e del 2000) hanno infatti pesantemente intaccato gli equilibri naturali del fiume, che resta tuttavia un'importante risorsa naturale per le cittadine che si affacciano su di esso.\nPrincipali aree amministrate.\nAi sensi della Legge Regionale 70/96 tre estese aree sono state affidate in concessione ad altrettante aziende agrituristico-venatorie, un'area \u00e8 gestita dalla Provincia e dall'ATC Cuneo 1 come zona di ripopolamento e cattura ed una \u00e8 oasi di protezione. Nel territorio del comune di Cuneo si trova un'area boschiva istituita a parco comunale extraurbano.\nTra le zone umide rinaturalizzate con progetti di recupero, la pi\u00f9 importante si trova nel comune di Sant'Albano Stura."}
{"id": "1541874", "revid": "547034", "url": "https://it.wikipedia.org/wiki?curid=1541874", "title": "Roberto VII d'Alvernia", "text": "Origine.\nSecondo la \"Histoire g\u00e9n\u00e9alogique de la maison d'Auvergne\" Roberto era l'unico figlio del conte d'Alvernia e conte di Boulogne, Roberto VI di Clermont e di Beatrice di Montgascon, signora di Montgascon e di Pontgibaut, figlia di Falcone, signore di Montgascon e di Isabella di Ventadour.&lt;br&gt;Secondo la \"Histoire g\u00e9n\u00e9alogique de la maison d'Auvergne\" Roberto VI di Clermont era il figlio maschio secondogenito del conte d'Alvernia e conte di Boulogne, Roberto V di Clermont e di Eleonora di Baffie, che era figlia di Guglielmo detto il Vecchio, signore di Baffie (in Alvernia), e della moglie, di cui non si conosce il nome, figlia del conte di Forez, Guido III e della moglie di nome Asiurane\nBiografia.\nDal 1297, fu col padre, Roberto VI, al fianco del re di Francia, Filippo IV il Bello, nella guerra che conduceva contro il conte di Fiandra, Guido di Dampierre e partecip\u00f2 allo scontro decisivo che avvenne sotto le mura di Courtrai, l'11 luglio 1302; lo storico, chierico, canonista e bibliotecario francese, \u00c9tienne Baluze riporta che secondo le cronache dell'epoca, Roberto, assieme ad altri feudatari fugg\u00ec dalla battaglia, mentre secondo altri cronisti combatt\u00e9 valorosamente. Dopo essere stato sconfitto, Filippo IV il Bello riusc\u00ec ad imporsi, nel 1304, nella battaglia di Mons-en-P\u00e9v\u00e8le, alla quale Roberto prese parte.\nNel 1314, suo padre, Roberto VI, fece testamento designando come erede la moglie, madre di Roberto, Beatrice (\"Beatrici carissima uxori me\u00e6\"), seguito poi da un altro testamento di Beatrice che dichiarava erede Roberto, il loro figlio (dominum Rotbertum de Bolonia militem filium meum procreatum de domino meo Domino comite Arverniae et Boloniae pr\u00e6dicto in erede universalem).\nSuo padre, Roberto VI, mor\u00ec presumibilmente nel 1317, anno in cui non compare pi\u00f9 in nessun documento, mentre nel 1316, suo padre, RobertoVI, aveva fatto parte del consiglio di reggenza di Filippo, detto il Lungo, dopo la morte del fratello, il re di Francia, Luigi X di Francia; Roberto succedette al padre.\nLa morte di Roberto viene datata al 13 ottobre 1325; il Baluze ci dice che nel 1326, il re di Francia, Carlo IV il Bello, in un documento lo cita come gi\u00e0 morto; gli succedette il figlio primogenito, Guglielmo.\nMatrimoni e figli.\nIn prime nozze Roberto aveva sposato a Parigi il 23 giugno 1303 Bianca di Borbone (morta nel 1304), figlia di Roberto di Francia, conte di Clermont, e di Beatrice di Borgogna, dama di Borbone. Il matrimonio viene confermato da un documento della \"Histoire g\u00e9n\u00e9alogique de la maison d'Auvergne\", datato 1379 in cui Luigi II di Borbone, riporta che il suo avo, Roberto di Francia, figlio di Luigi IX il Santo, dal suo matrimonio ebbe due figli: Luigi e Bianca che spos\u00f2 Roberto, futuro conte d'Alvernia e di Boulogne.&lt;br&gt;Roberto da Bianca ebbe un solo figlio:\nDopo essere rimasto vedovo, nel 1304, in seconde nozze, Roberto, nel 1312, spos\u00f2 Maria di Dampierre o di Fiandra, figlia del secondogenito del conte di Fiandra, Guido di Dampierre, Guglielmo, signore di Termonde, Richebourg e Cr\u00e8vec\u0153ur, e di Alice di Clermont e di Nesle, viscontessa di Ch\u00e2teaudun. Il re di Francia, Filippo IV il Bello, approv\u00f2 personalmente il matrimonio, come ci viene confermato dal documento della \"Histoire g\u00e9n\u00e9alogique de la maison d'Auvergne\", datato 1312.&lt;br&gt;Roberto da Maria ebbe quattro figli:"}
{"id": "1541876", "revid": "984922", "url": "https://it.wikipedia.org/wiki?curid=1541876", "title": "Journey (film 1995)", "text": "Journey \u00e8 un film per la televisione del 1995 diretto da Tom McLoughlin."}
{"id": "1541879", "revid": "767487", "url": "https://it.wikipedia.org/wiki?curid=1541879", "title": "Cato Maior de senectute", "text": "Cato Maior de senectute (Catone il Vecchio, sulla vecchiaia) \u00e8 un'opera filosofica scritta da Cicerone nel 44 a.C., ovvero poco prima della morte, e dedicata all'amico Attico. Composta di 23 capitoli, ha la forma di un dialogo che s'immagina sia accaduto nell'anno 151, quando il personaggio che d\u00e0 il titolo all'opera (famoso anche come Catone il Censore) aveva gi\u00e0 83 anni. Egli conversa con l'amico Gaio Lelio Minore (190 a.C. - 129 a.C.) e con Publio Cornelio Scipione Emiliano (184-185 a.C. - 129 a.C.), nipote adottivo del pi\u00f9 famoso Africano, entrambi molto pi\u00f9 giovani di Catone.\nIl dialogo \u00e8 introdotto - dopo la dedica ad Attico - dalle parole di Scipione che esprimono la meraviglia sua e di Lelio per la serenit\u00e0 con la quale Catone vive la vecchiaia. Catone inizia cos\u00ec la sua pacata argomentazione: prende in esame le critiche comunemente rivolte alla vecchiaia e le confuta, con esempi tratti dalla storia greca e romana. Le accuse esaminate sono: la debolezza e decadenza fisica; l'attenuarsi delle capacit\u00e0 intellettive; l'impossibilit\u00e0 di godere dei piaceri dei sensi; la bizzarria del carattere e l'avarizia.\nLa conversazione approda con naturalezza al tema della morte e della paura che essa suscita. Catone osserva che la morte o \u00e8 il nulla (e in tal caso nulla vi \u00e8 da temere, secondo la concezione epicurea), o significa una vita migliore per chi ha vissuto con rettitudine. Infine, riflette, \u00e8 contraria all'esperienza la consuetudine di accostare il pensiero della morte solo alla vecchiaia: tanti giovani vedono la loro et\u00e0 fiorente stroncata da una morte prematura.\nInfine, Catone passa al tema dell'immortalit\u00e0 dell'anima. Richiama per sommi capi le dottrine pitagoriche e platoniche sull'anima; quindi espone altri argomenti a favore di tale dottrina. Conclude che \u00e8 proprio degli spiriti nobili e saggi attendere la morte con animo sereno, costituendo cos\u00ec un esempio per la maggioranza degli uomini; augura infine agli amici di poter raggiungere l'et\u00e0 avanzata e quindi di provare per esperienza ci\u00f2 che hanno appena appreso dalle sue parole.\nCapitolo I.\nCicerone, nonostante sappia gi\u00e0 di rivolgersi ad una persona che sapr\u00e0 affrontarla con saggezza, spiega ad Attico, unico degno destinatario dell'opera, l'impostazione dell'opera con la quale, ricorrendo alla filosofia, si propone di alleviargli il peso della vecchiaia e, cos\u00ec facendo, di trarne egli stesso giovamento.\nCapitolo II.\nIl capitolo si apre con l'elogio di Scipione e Lelio rivolto a Catone che sopport\u00f2 la vecchiaia con saggezza, poich\u00e9, come egli crede, solo gli stolti non conducono una buona vecchiaia mentre i saggi accettano l'atto finale della vita consolandosi per il bene che hanno operato. Del resto, osserva Catone, opporsi alla natura \u00e8 come combattere gli dei come fecero i Titani.\nCapitolo III.\nCatone ritiene che le lamentele sulla vecchiaia devono riportarsi non tanto all'et\u00e0 quanto ai modi di vivere per cui le persone equilibrate non avvertono il peso dell'et\u00e0. Lelio, osserva che Catone possa affermare questa sua convinzione poich\u00e9 essendo saggio ma anche ricco conduce una vecchiaia agiata. Catone riconosce che anche il saggio avvertirebbe il peso della vecchiaia nella povert\u00e0, ma anche lo stolto nella ricchezza non \u00e8 esente dai mali dell'et\u00e0 avanzata che possono essere alleviati con l'esercizio della virt\u00f9, che matura frutti anche nella vecchiaia.\nCapitolo IV.\nCatone elogia il suo maestro Quinto Fabio Massimo rievocando le sue conquiste militari, l'abilit\u00e0 politica e oratoria dimostrata nell'opposizione al tribuno Gaio Flaminio che aveva proposto la divisione dell'agro Piceno e Gallico. Celebra l'umanit\u00e0 e la compostezza del \"Temporeggiatore\", la sua sopportazione del dolore per la morte del figlio. Infine ricorda la vasta cultura del console la quale Catone afferma di non aver mai trovato in alcun altro.\nCapitolo V.\nCatone spiega che non solo chi ha avuto vittorie militari ha una buona vecchiaia, ma anche coloro che vivono tranquillamente. Cita, quindi, esempi come quelli di Platone, Isocrate e Gorgia, ma soprattutto quello di Ennio che sopport\u00f2 la vecchiaia e la miseria. ; Catone afferma che solo gli uomini stolti attribuiscono alla vecchiaia i propri vizi e le proprie mancanze attribuendo a quella l'allontanamento dalle attivit\u00e0, la debolezza fisica, la rinuncia ai piaceri e la prossimit\u00e0 della morte.\nCapitolo VI.\nNon \u00e8 vero che durante la vecchiaia non sia possibile praticare attivit\u00e0, poich\u00e9 in realt\u00e0 molte funzioni possono essere svolte con il semplice ausilio della mente. Infatti cita se medesimo, Appio Claudio e Scipione Emiliano che molto collaborarono politicamente con il Senato.\nCapitolo VII.\nPer quanto riguarda la perdita di memoria, tipica dell'et\u00e0 avanzata, Catone sostiene che questa appare maggiore in chi non si dedica a una qualche operosa attivit\u00e0. Da vecchio Temistocle conosceva tutti i nomi degli abitanti della sua citt\u00e0 e anche Sofocle scrisse e recit\u00f2 un'intera tragedia ad una veneranda et\u00e0.\nCapitolo VIII.\nCatone contesta l'enunciato di Cecilio Stazio, secondo cui gli anziani sarebbero un peso. Gli anziani invece possono insegnare ai giovani ci\u00f2 che sanno e a loro volta essi stessi possono apprendere qualcosa di nuovo.\nCapitolo IX.\nContrariamente a quanto afferma Milone riguardo alla perdita del vigore fisico per la vecchiaia, Catone osserva che non \u00e8 un male cos\u00ec grande poich\u00e9 questo pu\u00f2 esser vero solo gli oratori che hanno bisogno di vigore polmonare e vocale. Conclude parlando di Ciro, che non si accorse di perdere le forze e di Lucio Metello che non le perse mai.\nCapitolo X.\nPer Catone il vigore corporeo \u00e8 passeggero e non assicura una superiorit\u00e0. L'ingegno \u00e8 l'unico strumento a cui bisogna affidarsi davvero. Infine gli uomini devono accettare l'inesorabile scorrere del tempo.\nCapitolo XI.\nDalla vecchiaia non bisogna pretendere energia e vitalit\u00e0 le quali a volte anche in giovent\u00f9 scarseggiano per i malanni e gli strapazzi della vita. Dunque, come vi possono essere giovani indeboliti fisicamente cos\u00ec pu\u00f2 accadere che si trovi un po' di quell'ardore adolescenziale negli anziani come accadde per Appio che amministrava la sua casa con autorit\u00e0 e disciplina. Giova al recupero dell'energia fisica non solo l'esercizio fisico ma anche quello mentale che egli stesso opera studiando i classici greci e allenando la memoria secondo i precetti pitagorici.\nCapitolo XII.\nLa vecchiezza distoglie dai piaceri sensuali.\nCapitolo XIII.\nNon disdicono ai vecchi gli onesti godimenti della mensa.\nCapitolo XIV.\nGozzoviglie di Catone.\nCapitolo XV.\nL'agricoltura nobile passatempo de' vecchi.\nCapitolo XVI.\nGenerali romani coltivatori della terra.\nCapitolo XVII.\nRe agricoltori dell'antico evo.\nCapitolo XVIII.\nCatone nelle sue lodi ai vecchi intende di quelli preclari per le loro azioni.\nCapitolo XIX.\nNoncuranza della morte. - Teorie dei materialisti. Ragionamenti sull'immortalit\u00e0 dell'anima.\nCapitolo XX.\nDispregio della morte per forza di ragionamento.\nCapitolo XXI.\nOpinione di alcuni sommi pagani sull'immortalit\u00e0 dell'anima.\nCapitolo XXII.\nArgomenti degli antichi intorno all'immortalit\u00e0 dell'anima.\nCapitolo XXIII.\nProfondo convincimento di Catone nell'aspettare una vita migliore."}
{"id": "1541887", "revid": "486946", "url": "https://it.wikipedia.org/wiki?curid=1541887", "title": "Compagnia Inglese delle Indie orientali", "text": ""}
{"id": "1541893", "revid": "167080", "url": "https://it.wikipedia.org/wiki?curid=1541893", "title": "Compagnia delle Indie orientali", "text": ""}
{"id": "1541897", "revid": "486946", "url": "https://it.wikipedia.org/wiki?curid=1541897", "title": "Compagnia inglese delle Indie orientali", "text": ""}
{"id": "1541898", "revid": "666668", "url": "https://it.wikipedia.org/wiki?curid=1541898", "title": "Difensore (calcio a 5)", "text": "Il Difensore - chiamato anche Centrale o Ultimo - \u00e8 quel giocatore del calcio a 5 che ha compiti prevalentemente di copertura e fase difensiva.\nI corrispettivi nelle altre lingue neolatine suggeriscono efficacemente le caratteristiche di questi atleti: Nella lingua spagnola il difensore viene detto \"Cierre\" (\"chiusura\") perch\u00e9 ultimo uomo di chiusura della difesa, mentre in portoghese \u00e8 chiamato \"Fixo\" (\"fisso\") per la scarsa propensione ad abbandonare la posizione pi\u00f9 arretrata dello schieramento. Tuttavia, ci\u00f2 non esclude che il difensore concluda a rete da posizione arretrata sfruttando suolate, rimpalli o azioni di gioco studiate per liberarlo appositamente alla conclusione.\nCaratteristiche.\nIl ruolo necessita di un giocatore dalle spiccate capacit\u00e0 difensive, di marcatura e di senso della posizione. Riguardo alle caratteristiche fisiche occorre necessariamente una buona struttura ma anche una certa velocit\u00e0 sul breve per mantenere efficacia nell'uno contro uno. A questo va unita una discreta tecnica ma soprattutto una certa visione di gioco perch\u00e9 quasi sempre \u00e8 dal difensore centrale che parte l'azione della squadra. Per questo motivo, soprattutto in passato, il difensore era definito anche \"Play\" (abbreviazione di \"playmaker\", ovvero costruttore di gioco). A differenza del pivot, nel calcio a 5 il difensore gioca quasi sempre di fronte alla porta avversaria, il che lo predispone agli inserimenti centrali: In questo ruolo un buon tiro dalla lunga distanza \u00e8 pi\u00f9 utile della capacit\u00e0 di piazzare colpi rapidi e sottomisura.\nDifensori famosi.\nLa nazionale che ha dominato per 30 anni il gioco del calcio a 5, ovvero quella brasiliana ha sempre celebrato in maggior misura i giocatori che segnavano, piuttosto che quelli portati alla difesa. In un paese che non ha mai dovuto faticare troppo per vincere titoli internazionali, le prestazioni di giocatori come Walmir \u00e8 rimasto oscuro pur avendo contribuito ad entrambi i titoli del 1982 e 1985. Da segnalare anche i due ultimi dell'ultimo Brasile mondiale: Danilo e M\u00e1rcio Brancher. Con l'avvento della Spagna, il ruolo del difensore dinamico \u00e8 stato trainato dapprima dall'eterno Julio Garc\u00eda Mera che con l'Inter e con la nazionale si \u00e8 caricato di uno straordinario palmar\u00e8s, per poi passare a giocatori come Kike ed Javier Orol che hanno rinnovato la grande tradizione spagnola dei difensori attivi."}
{"id": "1541899", "revid": "729019", "url": "https://it.wikipedia.org/wiki?curid=1541899", "title": "Ercole Malatesta", "text": "Milit\u00f2 per Ferdinando I in Ungheria contro i turchi.\nNel 1565 serv\u00ec Genova contro i C\u00f2rsi, quindi serv\u00ec Carlo IX di Francia contro gli Ugonotti.\nAl soldo dei veneziani, si segnal\u00f2 per valore nella difesa di Famagosta, e durante il secondo assalto dei turchi alla citt\u00e0, respinto il nemico dopo cinque ore di accanito combattimento, fu ferito e fatto prigioniero. Condotto a Costantinopoli, riusc\u00ec a fuggire, ma, ripreso, fu incatenato e crudelmente malmenato. Non pot\u00e9 riscattarsi per mancanza di denaro, n\u00e9 il papa Sisto V volle pagare per lui. I veneti allora, in ricompensa del suo valore, lo riscattarono.\nBench\u00e9 malconcio, seguit\u00f2 a servire la repubblica, che nel 1582 lo nomin\u00f2 governatore di Retino, in Candia.\nNel 1585 fu eletto governatore della fortezza di Legnano ove mor\u00ec nel 1591."}
{"id": "1541904", "revid": "1284772", "url": "https://it.wikipedia.org/wiki?curid=1541904", "title": "Soundtrack '96-'06 Live", "text": "Soundtrack '96-'06 Live \u00e8 il secondo album dal vivo di Elisa.\nRegistrato durante la sua tourn\u00e9e di successo del 2007, il \"Soundtrack Live Tour\", il disco contiene quindici brani tratti dal tour con le canzoni pi\u00f9 rappresentative dell'album \"Soundtrack '96-'06\" in versione live. \u00c8 accompagnato da un DVD che contiene le immagini delle due tappe tenutesi al Mediolanum Forum di Milano e del documentario \"Soundtrack Tour/Road Notes\".\nIl CD+DVD \u00e8 uscito in Italia il 16 novembre 2007. Nel 2009 la raccolta \u00e8 stata pubblicata in edicola dal \"Corriere della Sera\" il 15 e il 24 giugno (rispettivamente il CD e il DVD).\nDurante la scene finali del concerto \u00e8 possibile ascoltare \"Reggae Then Comes the Sun\", un brano che Elisa non ha ancora pubblicato in nessun album o singolo. Parlando dell'album, Elisa ha detto:\nRaggiunge la posizione 11 della classifica italiana."}
{"id": "1541905", "revid": "135224", "url": "https://it.wikipedia.org/wiki?curid=1541905", "title": "Riccardo Brazzale", "text": "Biografia.\nDopo gli studi classici e jazz (Vicenza, Parma, Milano) e la laurea a Bologna (con una tesi su Lennie Tristano), dal 1986 inizia a collaborare professionalmente con Claudio Fasoli e tre anni dopo fonda la Lydian Sound Orchestra (LSO), con la quale svolge l'attivit\u00e0 di direttore e musicista e con cui vanta una importante attivit\u00e0 discografica e concertistica in Italia e all'estero. \u00c8 inoltre pianista nei gruppi pi\u00f9 piccoli derivati dall'orchestra, chiamati Lydian Workshop.\n\u00c8 dal 1999 direttore ospite della Civica Jazz Band di Milano del direttore Enrico Intra, con la quale si \u00e8 esibito fra l'altro al Piccolo Teatro di Milano e al Teatro degli Arcimboldi.\nOltre che musicista, \u00e8 autore di numerosi saggi su periodici di settore e cronache musicali su quotidiani; fra i giornali specialistici per cui scrive: lo storico mensile Musica Jazz e sul web All About Jazz.\nHa curato le edizioni italiane del volume di racconti \"Natura morta con custodia di sax. Storie di jazz\" di Geoff Dyer e di \"Jazz\" di John Fordham.\nCon Franco Fayenz ha firmato un volume su Lennie Tristano, per la collana New Jazz People edita da Nuovi Equilibri di Roma. \n\u00c8 inoltre autore di un diario americano autobiografico dal titolo anglo-veneto \"X\u00e8 pi isy draivare'l caro\" (\"\u00c8 pi\u00f9 facile andare in macchina\", Ed. Agor\u00e0).\n\u00c8 coautore con Luigi Onori e Maurizio Franco, del volume \"La Storia del Jazz\" pubblicato da Hoepli nel 2020.\n\u00c8 direttore dell'Istituto Musicale Veneto \"Citt\u00e0 di Thiene\" dal 1995, dove insegna teoria, armonia e storia della musica, e tiene i corsi di Storia del Jazz al Conservatorio di Vicenza e al Conservatorio di Castelfranco. \u00c8 tra i fondatori dell\u2019associazione di festival italiani \u201cI-Jazz\u201d. Al Comune di Vicenza \u00e8 responsabile della programmazione artistica e dei progetti speciali al Teatro Olimpico di Vicenza (dirige la collana editoriale I Quaderni del Teatro Olimpico) ed \u00e8 direttore artistico del festival \"Vicenza Jazz - New Conversations\u201d sin dalla fondazione (1996).\nRiconoscimenti.\nNel gennaio 2009 sessanta critici lo hanno votato per la rivista \"Musica Jazz\" compositore-arrangiatore dell'anno 2008.\nNel gennaio 2017 i critici italiani hanno votato per la rivista Musica Jazz la Lydian Sound Orchestra quale formazione italiana dell'anno 2016"}
{"id": "1541907", "revid": "339392", "url": "https://it.wikipedia.org/wiki?curid=1541907", "title": "AS Reggina", "text": ""}
{"id": "1541914", "revid": "1909146", "url": "https://it.wikipedia.org/wiki?curid=1541914", "title": "Preliminare di Leoben", "text": ""}
{"id": "1541922", "revid": "486946", "url": "https://it.wikipedia.org/wiki?curid=1541922", "title": "Pace di Leoben", "text": ""}
{"id": "1541926", "revid": "729019", "url": "https://it.wikipedia.org/wiki?curid=1541926", "title": "Plesso pampiniforme", "text": "Il plesso pampiniforme nel maschio consiste di tre gruppi di vene contenute nel funicolo spermatico che si anastomizzano liberamente:\nNella donna la vena ovarica origina principalmente dal plesso venoso dell'ilo dell'ovaia (o bulbo dell'ovaia) e secondariamente dai plessi utero-vaginale, tubarico e del legamento rotondo, che convergono insieme in un plesso, detto pure plesso pampiniforme femminile; questo circonda l'arteria ovarica in seno al legamento sospensore delI'ovaia e si continua poi a poco a poco nella vena ovarica, corrispondente femminile della vena testicolare maschile."}
{"id": "1541928", "revid": "1005847", "url": "https://it.wikipedia.org/wiki?curid=1541928", "title": "Dan Eggen", "text": "Carriera.\nGiocatore.\nClub.\nGli inizi in patria.\nEggen ha cominciato la carriera con la maglia del Lyn Oslo, compagine all'epoca militante in 2. divisjon. Successivamente, ha militato nelle file dell'\u00c5rvoll e del Ready, in 4. divisjon.\nIl trasferimento in Danimarca.\nEggen \u00e8 stato poi ingaggiato dal Frem, squadra danese facente parte della Superligaen, massimo livello del campionato locale. Ha esordito in Superligaen in data 7 aprile 1991, quando \u00e8 stato schierato titolare nel pareggio per 1-1 sul campo del Lyngby.\nNazionale.\nA livello giovanile, Eggen ha rappresentato la Norvegia Under-18 e Norvegia Under-21. Per quanto concerne quest'ultima selezione, ha esordito in data 7 agosto, schierato titolare nella sconfitta per 2-0 contro la \nSvezia."}
{"id": "1541929", "revid": "1666804", "url": "https://it.wikipedia.org/wiki?curid=1541929", "title": "Lucio Licinio Murena", "text": "Biografia.\nEra figlio di Lucio Licinio Murena. Al termine della prima guerra mitridatica gli fu affidato da Silla il comando delle due legioni controllate formalmente da Gaio Flavio Fimbria. Silla lasci\u00f2 a Mitridate VI il controllo del suo regno, il Ponto, ma Murena, col pretesto di un presunto riarmo di Mitridate, attacc\u00f2 ed invase autonomamente il Ponto, provocando lo scoppio della seconda guerra mitridatica. Dopo la sconfitta patita da parte di Mitridate nell'81 a.C., ritenne pi\u00f9 saggio obbedire all'ordine di Silla di cessare le offensive contro Mitridate.\nNella seguente terza guerra mitridatica fu per qualche anno il \"legatus\" di Lucio Licinio Lucullo. Nel 72 a.C. ebbe infatti l'incarico di portare a termine l'assedio di Amiso, mentre il proconsole si dirigeva verso Cabira.\nNel 65 a.C. inizi\u00f2 il suo \"cursus honorum\" con la carica di pretore; durante la sua pretura si rese celebre per via della magnificenza dei \"ludi\" pubblici da lui organizzati. Da governatore della Gallia Transalpina si guadagn\u00f2 la fiducia e il sostegno sia dei provinciali e dei romani per via della sua imparzialit\u00e0.\nNel 62 fu eletto console assieme a Decimo Giunio Silano, ma poco prima di entrare in carica fu accusato di corruzione da Servio Sulpicio, uno degli sfortunati concorrenti al consolato, supportato da Catone Uticense e Servio Sulpicio Rufo, noto giurista e figlio dell'accusatore. La sua difesa fu assunta da Marco Licinio Crasso (in seguito triumviro), Quinto Ortensio Ortalo e Marco Tullio Cicerone (che per lui compose l'orazione \"Pro Murena\"); Murena fu assolto, anche se molto probabilmente fu colpevole.\nI due neoconsoli proposero la \"lex Licinia Iunia\", che stabiliva che una \"rogatio\" (un incontro tra pi\u00f9 persone per discutere sulla promulgazione di leggi) dovesse essere promulgata tre \"nundinae\" (giorni di mercato) prima che la legge discussa fosse proposta ai \"comitia\" e fosse votata dagli elettori; tale decreto confermava la \"lex Caecilia Didia\"; essi stabilirono inoltre che, per prevenire il reato di falso in atto pubblico, una copia di ciascun documento dovesse esser depositata all'\"aerarium\" di fronte ad almeno un testimone (\"testis\")."}
{"id": "1541932", "revid": "1543377", "url": "https://it.wikipedia.org/wiki?curid=1541932", "title": "Smooth Criminal", "text": "Smooth Criminal \u00e8 una canzone scritta, composta ed interpretata dal cantante statunitense Michael Jackson, pubblicata il 24 ottobre 1988 ed estratta come settimo singolo dall'album \"Bad\" (1987).\n\u00c8 diventata una delle canzoni pi\u00f9 conosciute e di maggiore successo dell'artista e ha raggiunto, tra le altre, la posizione numero 2 della classifica Hot R&amp;B/Hip-Hop Songs di \"Billboard\" e la 7 nella classifica generale di \"Billboard\", la numero 1 in Belgio, in Spagna e nei Paesi Bassi, la numero 6 in Italia e la numero 8 nel Regno Unito.\nIl singolo ha venduto oltre 7,5 milioni di copie di cui 2 milioni nei soli Stati Uniti, aggiudicandosi 2 Dischi di platino dalla RIAA nel 2018.\nLa canzone \u00e8 stata inclusa, insieme al rispettivo video, nel lungometraggio con protagonista Michael Jackson, \"Moonwalker\", del 1988. Nel 2003 venne inserita nelle raccolte \"Number Ones\" e \"The Essential: Michael Jackson\", nel 2004 nel box set '. Nel 2006 \u00e8 stata ripubblicata in DualDisc nella videoraccolta ', nel 2009 in \"\", mentre nel 2011 una nuova versione remixata di \"Smooth Criminal\" \u00e8 stata inserita nell'album \"Immortal\".\nGenesi e composizione.\n\"Smooth Criminal\" \u00e8 un brano scritto da Michael Jackson e prodotto da Quincy Jones che combina elementi di film noir, horror e mistero. Due prime versioni della canzone sono state scritte tra il 1985 e il 1986. Una prima demo della canzone si chiamava \"Chicago 1945\", trasformata poi in \"Al Capone\" (che venne infine inserita nel 2012 nell'album \"Bad 25\"). Quest'ultima versione venne poi rielaborata e riscritta come \"Smooth Criminal\". Come raccontato anche nel documentario diretto da Spike Lee, \"Bad 25\", per il famoso ritornello della canzone \"Annie are you OK?\" (\"Annie, stai bene?\") Jackson venne ispirato dal nome del manichino utilizzato nell'allenamento del CPR chiamato \"Resusci Anne\" o \"CPR Annie\" e dalla frase che viene pronunciata all'inizio della rianimazione per iniziare la valutazione dello stato di coscienza dove per prima cosa si chiede appunto alla persona soccorsa se \u00e8 tutto OK.\nPer il suono del battito cardiaco che \u00e8 possibile sentire all'inizio del pezzo, venne chiamato in studio l'allora dottore personale di Michael Jackson, il Dott. Eric Chevlan, che tramite uno stetofonendoscopio registr\u00f2 il suono del cuore del cantante che venne poi processato digitalmente tramite un Synclavier.\nIl video.\nGenesi e informazioni.\nPer accompagnare la canzone, inizialmente Jackson voleva realizzare un videoclip di genere western, come rivelato nel suo documentario del 2003, \"Private Home Movies\", ma poi cambi\u00f2 idea decidendo di ambientarlo in un night club stile anni Trenta. Il videoclip venne diretto dal regista inglese Colin Chilvers e venne girato tra la met\u00e0 di febbraio e aprile del 1987. Il video occupava la parte centrale del lungometraggio \"Moonwalker\", creato apposta per dare uno sfondo al brano.\nLa versione della canzone usata nel film, di 9 minuti e 35 secondi, \u00e8 differente da quella che troviamo nell'album; lo sfondo ritmico \u00e8 diverso, la canzone \u00e8 sostanzialmente molto pi\u00f9 lunga (lo sfondo ritmico sembra infatti molto simile a quello del singolo 12\", nella versione \"Extended Dance Mix\") e ci sono parti del testo in pi\u00f9, che servivano a lasciar intendere che Jackson non \u00e8 il gangster nella canzone (e nel video) ma piuttosto l'investigatore privato che lo sta cercando, i versi extra della canzone: \"\"Every time I try to find him, he's leaving no clues, left behind him, And they had no way of knowing, of the suspect, or what to expect\" (\"Ogni volta che provo a cercarlo, lui non si lascia indizi, alle spalle, e loro non avevano modo di sapere, del sospettato, o di cosa aspettarsi\"\"), furono infatti solo inclusi nella versione video contenuta in \"Moonwalker\" ma non nell'edizione dell'album e in nessun'altra riedizione successiva.\nLa versione del videoclip pi\u00f9 diffusa in TV all'epoca, per questioni di tempi televisivi, fu per\u00f2 quella che dura solo 4 minuti e 12 secondi, chiamata \"Speed Up version\", in quanto gran parte delle scene utilizzate sono accelerate, e contiene anche immagini inedite da \"Moonwalker\", nei cui titoli di coda venne utilizzata.\nLe coreografie del video vennero realizzate con l'aiuto del coreografo Vincent Paterson che aveva gi\u00e0 lavorato come coreografo con Jackson nel videoclip di \"Beat It\" nel 1983, dove interpretava anche la parte di uno dei capi delle due gang che si fronteggiavano, e come uno degli zombi nel video di \"Thriller\" dello stesso anno. Riguardo ai consigli che il cantante gli diede per il video di \"Smooth Criminal\", il coreografo ha dichiarato che Jackson gli disse:\nColin Chilvers, regista del video, in un'intervista rilasciata a Rolling Stone, disse riguardo al video e alle sue ispirazioni:\nTrama.\nNel film \"Moonwalker\" (che \u00e8 da considerarsi pertanto la versione lunga del videoclip/cortometraggio) il personaggio interpretato da Jackson, chiamato nel film solo \"Michael\", sta giocando all'aperto con tre suoi giovani amici, Zeke (interpretato da Brandon Quintin Adams), Sean (Sean Lennon) e Katie (Kellie Parker). Quando il loro cane, Skipper, ruba loro il pallone e scappa, Michael e Katie si mettono alla sua ricerca imbattendosi in una caverna che conduce ad un nascondiglio segreto nel quale un criminale di nome \"Mr. Big\" (Joe Pesci) si nasconde coi suoi scagnozzi per organizzarsi per vendere droga ai giovani e dove progetta di far diventare tutti dei tossicodipendenti. Jackson e la sua giovane amica vengono per\u00f2 scoperti e da allora vengono inseguiti dal criminale e dai suoi tirapiedi. Inseguito da Mr. Big sulle strade di una citt\u00e0 deserta, Michael, grazie ai suoi poteri derivanti delle stelle cadenti, si trasforma in una super-auto per sfuggirgli e raggiunge i suoi giovani amici in un vecchio night club anni Trenta abbandonato che, al suo arrivo, riprende subito vita con tanto di gangster, musicisti e ballerini. Michael lancia allora una monetina verso il juke box e partono cos\u00ec le prime note della canzone, durante la quale Jackson d\u00e0 vita ad una imponente coreografia. Quando per\u00f2 gli scagnozzi di Mr. Big circondano il club anni Trenta e rapiscono Katie, Michael segue le tracce coi suoi amici e, raggiunto il luogo dove si nascondono, si trasforma in un gigantesco robot e poi in un'astronave per sconfiggere i nemici e salvare la vita alla bambina e ai suoi amici.\nIl 45\u00b0 Degree Lean.\nNel videoclip di \"Smooth Criminal\" Michael Jackson esegue un passo di danza che appare violare le leggi di gravit\u00e0, il cosiddetto \"45\u00ba Degree Lean\" (ossia l'inclinazione anti-gravitazionale a 45 gradi). Per il video furono utilizzati dei cavi per effetti speciali in seguito cancellati in post-produzione: poich\u00e8 Jackson si inclinava in avanti di circa 60\u00ba gradi, il suo baricentro si ritrovava al di fuori dei propri piedi e quindi, se non fosse stato trattenuto, avrebbe perso l'equilibrio. Tuttavia, la stessa mossa fu riproposta anche in concerti ed esibizioni dal vivo, a partire dal \"Dangerous World Tour\" nel 1992, dove questo passo era infatti realmente eseguito sia da Jackson che dai suoi ballerini grazie ad un brevetto detenuto dal cantante che permetteva ai tacchi delle suole di speciali mocassini modificati di incastrarsi a dei perni che spuntavano da sotto il palco al momento prestabilito e che permettevano al cantante di agganciarsi e spostare il suo corpo oltre il baricentro. Le scarpe usate furono brevettate dallo stesso Jackson con i suoi costumisti Michael Bush e Dennis Tompkins e il titolo del brevetto recita: \"Metodo e strumenti per creare l'illusione dell'antigravit\u00e0\".\nPer il passo, Jackson si era ispirato ad una mossa simile che era presente in alcuni film classici e che era stata interpretata da Charlie Chaplin in \"Una giornata di vacanza\" (1919), da Buster Keaton in \"Tuo per sempre\" (1927) e dall'Uomo di latta nel film \"Il mago di Oz\" (1939).\nEsibizioni dal vivo.\nJackson si \u00e8 esibito nella canzone per la prima volta nel \"Bad World Tour\", ma solo nel periodo 1988-1989; nel sopracitato \"Dangerous World Tour\"; durante il \"Royal Concert\" in Brunei nel luglio 1996; nell\"'HIStory World Tour\" del 1996-1997.\nJackson ha inoltre inserito uno snippet di \"Smooth Criminal\" all'interno dell'esecuzione live della canzone \"Dangerou\"s a partire dal 1995 durante una sua esibizione live agli \"MTV Video Music Awards 1995\"; questa versione live di \"Dangerous\", contenente lo snippet di \"Smooth Criminal\", venne interpretata da Jackson in innumerevoli altre occasioni, come per esempio al \"Michael Jackson &amp; Friends\" del 1999 o al cinquantesimo anniversario dell\"'American Bandstand\" nel 2002.\nIl cantante ha provato la canzone anche per il suo residency show \"This Is It\" previsto a Londra tra il 2009 e il 2010, che per\u00f2 venne cancellato a causa della sua improvvisa morte, dove la canzone sarebbe stata anticipata da un nuovo video 3D in cui Jackson riprendeva il personaggio interpretato nel video di \"Smooth Criminal\" e interagiva con star hollywoodiane del passato come Rita Hayworth o Humphrey Bogart."}
{"id": "1541936", "revid": "767487", "url": "https://it.wikipedia.org/wiki?curid=1541936", "title": "Nils Johan Semb", "text": "Ha frequentato la Norwegian School of Sport Sciences.\nDopo il ritiro \u00e8 diventato commentatore sportivo per la televisione norvegese TV 2 ed ha incarichi dirigenziali nella federazione norvegese.\nCarriera.\nClub.\nHa giocato tra il 1976 ed il 1985 nel FK \u00d8rn Horten.\nNazionale.\nDopo aver allenato dal 1988 al 1991 l'Eik T\u00f8nsberg e dal 1990 al 1998 le Nazionali minori norvegesi, ha guidato la Nazionale di calcio della Norvegia dal 1998 al 2003, per 68 partite, portando la Nazionale al debutto nel campionato europeo di calcio 2000. Fu rimpiazzato da \u00c5ge Hareide nel 2003.\nL'8 settembre 2003, alla fine dell'allenamento della Norvegia a Oslo, cacci\u00f2 dal ritiro della nazionale l'allora romanista John Carew per aver dato un pugno in faccia all'allora centrocampista del Liverpool John Arne Riise."}
{"id": "1541938", "revid": "104265", "url": "https://it.wikipedia.org/wiki?curid=1541938", "title": "Take off (economia)", "text": "Il take off \u00e8 una fase del decollo economico nella teoria degli stadi lineari di Walt Whitman Rostow. Durante tale fase sorgono nuove \u00e9lite politico - economiche, il nazionalismo \u00e8 reattivo, sono implementate politiche pubbliche per la trasformazione dell'agricoltura, il tasso di investimento e il tasso di risparmio salgono al 10% del reddito nazionale, i profitti vengono reinvestiti nella produzione. Tale fase \u00e8 quella centrale del processo di sviluppo considerato universale in tutti i Paesi."}
{"id": "1541940", "revid": "1305772", "url": "https://it.wikipedia.org/wiki?curid=1541940", "title": "Pietro Orseolo", "text": ""}
{"id": "1541942", "revid": "121930472", "url": "https://it.wikipedia.org/wiki?curid=1541942", "title": "Torta d'erbi", "text": "La torta d'erbi, piatto povero tipico lunigianese ed in particolare di Pontremoli, \u00e8 una torta salata ripiena di verdure, solitamente servita calda appena estratta dai testi, metodo di cottura di pane, focacce e torte, classico della zona in questione.\nPreparazione.\nLa torta si cucina preparando una normale sfoglia con acqua, farina, sale e un filo d'olio d'oliva; stesa bene la sfoglia nella teglia dei testi, si riempie con un composto di cipollotti, porri, coste o bietole ed eventualmente spinaci, con l'aggiunta di parmigiano e/o pecorino sale e olio. Si ricopre il tutto con un'altra sottile sfoglia e si inforna per circa 30-35 minuti.\nLa ricetta tradizionale prevede l'uso quasi integrale di erbe selvatiche, come la borragine, anche se \u00e8 ormai \u00e8 usuale l'impiego di cipollotti, porri e bietole.\nLa verdura viene infornata a crudo, ma dopo averla fatta macerare con un poco di sale per farle perdere l'acidit\u00e0, e quindi risciacquata."}
{"id": "1541943", "revid": "57342", "url": "https://it.wikipedia.org/wiki?curid=1541943", "title": "Teatro Stabile di Torino", "text": "Il Teatro Stabile di Torino - Teatro Nazionale \u00e8 tra i principali enti di produzione e ospitalit\u00e0 per il teatro di prosa a livello italiano ed europeo.\nLe funzioni.\nErede ideale della ottocentesca Compagnia Reale Sarda, che proprio al Teatro Carignano aveva la sua sede, il Teatro Stabile di Torino \u00e8 nato nel 1955 e si \u00e8 trasformato in Fondazione nel 2003, i cui Aderenti sono la Citt\u00e0 di Torino, la Regione Piemonte, La Fondazione Compagnia di San Paolo e la Fondazione CRT. Nessun teatro stabile pubblico italiano pu\u00f2 vantare nella propria storia una galleria cos\u00ec ricca di illustri direttori artistici: da De Bosio a Enriquez, da Trionfo a Missiroli, da Ronconi a Lavia, da Castri a Martone, fino a Valerio Binasco. In 66 anni di attivit\u00e0 ininterrotta, il TST ha prodotto oltre 670 titoli, alcuni dei quali entrati a buon diritto nella storia del teatro italiano.\nOggi lo Stabile ha 50 dipendenti a tempo indeterminato, scrittura ogni anno una media di 250 artisti e maestranze, gestisce in esclusiva, conserva e valorizza 5 sale teatrali diverse per stile e dimensione, dalla sala di impianto settecentesco all\u2019archeologia industriale: Teatro Carignano, Fonderie Limone Sala Grande e Sala Piccola, Teatro Gobetti e Sala Pasolini, per un totale di 1.500 posti. In particolare le Fonderie Limone sono oggi una vera e propria fabbrica di spettacolo, che riunisce, oltre agli spazi teatrali, laboratori di scenografia, falegnameria, carpenteria e sartoria, i locali della Scuola per Attori, i magazzini, un\u2019area verde aperta ai cittadini e le foresterie, che possono ospitare fino a 36 persone per lunghe residenze creative.\nNel 2015 il Teatro Stabile di Torino \u00e8 stato riconosciuto Teatro Nazionale grazie allo svolgimento di molteplici funzioni tra loro integrate. Le principali sono la produzione e programmazione di spettacoli, la formazione e la ricerca. In merito all\u2019attivit\u00e0 strettamente teatrale, lo Stabile produce e ospita spettacoli di prosa e organizza il festival internazionale Torinodanza per oltre 700 alzate di sipario all'anno tra sede e tourn\u00e9e; per quanto riguarda la formazione, il TST gestisce la Scuola per Attori, fondata da Luca Ronconi nel 1991, mentre le attivit\u00e0 di ricerca sono svolte dal Centro Studi, riconosciuto Istituto di ricerca con apposito DPCM. Dal 2015 il Teatro Stabile di Torino \u00e8 diretto da Filippo Fonsatti, il cui mandato scadr\u00e0 nel 2023, dal 2018 Valerio Binasco \u00e8 il direttore artistico.\nLa storia.\nIl Piccolo Teatro della Citt\u00e0 di Torino nasce il 28 maggio 1955 nell\u2019edificio del Teatro Gobetti in via Rossini. Le prime due stagioni sono dirette da Nico Pepe, al quale succede il regista Gianfranco De Bosio, che guida il teatro per il successivo decennio e impone gli spettacoli dello Stabile torinese nel panorama nazionale. In occasione delle celebrazioni del centenario dell\u2019Unit\u00e0 d\u2019Italia nel 1961 De Bosio dirige \"La resistibile ascesa di Arturo Ui\" di Bertolt Brecht al Teatro Carignano: a partire da questo debutto la storica sala del Carignano di propriet\u00e0 comunale ospiter\u00e0 regolarmente i maggiori spettacoli dello Stabile. Nel 1977 il settecentesco teatro, prototipo del \u201cteatro all\u2019italiana\u201d, diventa sede ufficiale del Teatro Stabile.\nDopo i fermenti del Sessantotto subentra una direzione collegiale composta da Giuseppe Bartolucci, Daniele Chiarella, Federico Doglio, Nuccio Messina e Gian Renzo Morteo. Lo Stabile, primo in Italia, promuove un nuovo rapporto con il mondo della scuola e delle periferie urbane, attestandosi come promotore di importanti fenomeni quali l\u2019animazione teatrale ed il decentramento. Negli anni successivi la direzione passa a Franco Enriquez, Aldo Trionfo, Mario Missiroli insieme a Giorgio Guazzotti, Ugo Gregoretti. Gli anni Novanta si aprono con la direzione di Luca Ronconi, che a Torino realizza allestimenti memorabili, tra i quali \"Gli ultimi giorni dell\u2019umanit\u00e0\" di Karl Kraus nella Sala Presse dello stabilimento dismesso di Fiat Lingotto. Ronconi fonda nel 1991 fonda la scuola per attori del TST, tra le realt\u00e0 formative pi\u00f9 importanti del nostro Paese.\nAlla direzione di Guido Davico Bonino, docente universitario, segue quella di Gabriele Lavia. Sono anni nodali per l\u2019attivazione di scambi internazionali: ricordiamo \"La serra\" di Harold Pinter, con la regia dello stesso Pinter. Dopo il biennio affidato a Massimo Castri, il Teatro viene diretto da Walter Le Moli, che opera nella promozione di progetti di compagnie giovani e realt\u00e0 locali. Nel 2006 il Teatro Stabile di Torino \u00e8 protagonista degli eventi che accompagnano i festeggiamenti per i XX Giochi Olimpici Invernali Torino 2006 con un ciclo di sei spettacoli affidati a Luca Ronconi. Dal 2007 al 2017 la direzione artistica del Teatro Stabile di Torino \u00e8 stata affidata a Mario Martone, che per il Teatro Stabile di Torino ha messo in scena \"Operette morali\" di Giacomo Leopardi, \"La Serata a Colono\" di Elsa Morante, \"Carmen\" di Enzo Moscato, \"Morte di Danton\" di Georg B\u00fcchner e \"Il Sindaco del Rione Sanit\u00e0\" di Eduardo De Filippo.\nDal 2018 Direttore artistico dello Stabile \u00e8 Valerio Binasco, che ha finora diretto, tra le altre, le nuove produzioni di \"Don Giovanni\" di Moli\u00e8re, \"Arlecchino servitore di due padroni\" di Carlo Goldoni, \"Amleto\" di William Shakespeare, \"Rumori fuori scena\" di Michael Frayn, \"Il piacere dell\u2019onest\u00e0\" di Pirandello.\nLe sale.\nTeatro Carignano.\nIl Teatro Carignano \u00e8 uno dei pi\u00f9 begli esempi di teatro all\u2019italiana e allo stesso tempo uno dei luoghi simbolo della Citt\u00e0. Nel 1710 il principe Vittorio Amedeo di Carignano fa adattare a teatro il salone secentesco chiamato Trincotto Rosso, un edificio utilizzato per il gioco della pallacorda, facendo costruire 56 palchetti e destinandolo a sala di spettacolo: solo dopo il passaggio alla Societ\u00e0 dei Cavalieri nel 1727 lo spazio si apre a prosa, canto e balletti. Nella stagione 1752-53 su richiesta del Principe Luigi Vittorio di Carignano l\u2019architetto regio Alfieri ricostruisce il teatro dalle fondamenta, riproponendo una versione ridotta della pianta del Teatro Regio. Il teatro viene inaugurato per la Pasqua del 1753 con la Calamita dei cuori di Carlo Goldoni, musicata da Baldassarre Galluppi. L\u2019incendio del 16 febbraio 1786 impone una nuova ricostruzione su progetto di Gian Battista Feroggio con quattro ordini di palchi. Divenuto propriet\u00e0 del Comune di Torino nel 1870, nel 1885 viene rivisto dall\u2019architetto Carrera, che chiude il porticato con un ammezzato per la realizzazione di uffici, la trasformazione del quarto ordine di palchi in galleria, e la creazione di una sala sotterranea prima destinata a birreria e poi (1903) a sala cinematografica, una delle prime della citt\u00e0. Risale al 1977 la cessione definitiva alla Citt\u00e0, che lo affida al Teatro Stabile di Torino. Nella primavera del 2007 sono stai avviati gli ultimi e pi\u00f9 importanti lavori di ristrutturazione, completati nel 2009, con i quali sono stati ripristinati gli originari ingressi del teatro, l\u2019antica birreria sotterranea che diventa il foyer della struttura, la risistemazione generale degli arredi e degli impianti di sala e di palco: il Teatro Carignano si \u00e8 trasformato in una delle sale storiche pi\u00f9 modernamente attrezzate per lo spettacolo dal vivo del nostro Paese.\nTeatro Gobetti.\nL\u2019edificio che ospita il Teatro Gobetti viene costruito tra il 1840 e il 1842 ad opera dell\u2019Accademia Filodrammatica, ed \u00e8 inaugurato il 21 gennaio 1842, alla presenza del principe Vittorio Emanuele II. Della struttura originale resta una descrizione di Pietro Visetti, che racconta di come il piano terreno, riservato all\u2019accoglienza, si aprisse con una \u00abgraziosa saletta ottagona appositamente costruita per servire da camera d\u2019aspetto\u00bb. Si passava poi ad un grande vestibolo di forma ellittica, da cui partiva una sontuosa scala che raggiungeva il piano superiore: qui si trovavano la sala per gli spettacoli e gli spazi di servizio. Utilizzato successivamente come sala per concerti, \u00e8 la prima sede del Conservatorio torinese. Al Gobetti viene eseguito in prima assoluta l\u2019Inno di Mameli. Culla del Piccolo Teatro della Citt\u00e0 di Torino, istituto il 27 maggio 1955, e che due anni pi\u00f9 tardi si trasforma in Teatro Stabile Torino, nel 1956 viene finalmente restaurato, per renderlo accessibile al pubblico. Il secondo intervento si rende necessario nel 1984 allo scopo di revisionare tutti i sistemi di sicurezza: la sala teatrale viene inaugurata il 18 aprile 2001 .\nFonderie Limone Moncalieri.\nLe ex Fonderie Limone Moncalieri hanno segnato profondamente l\u2019assetto urbanistico ed il sistema sociale di Moncalieri: attivit\u00e0 principali dell\u2019impresa della famiglia Limone per cinquant\u2019anni sono state la fusione del bronzo, dell\u2019alluminio e della ghisa. La fonderia ha chiuso l\u2019attivit\u00e0 alla fine degli anni Settanta e solo nei primi anni Novanta \u00e8 stato predisposto un progetto di recupero funzionale ed urbanistico di ampio respiro: un progetto significativo che si \u00e8 sommato ad un progetto culturale ed artistico. L\u2019ex fonderia \u00e8 diventata, grazie al Teatro Stabile di Torino, una \u201cfabbrica delle arti\u201d e luogo di produzione di spettacoli teatrali. Polo unico nel suo genere in Italia, \u00e8 la sede dei laboratori scenografici e della Scuola per attori del Teatro Stabile di Torino.\nLa Scuola di formazione per Attori.\nLa scuola di alta formazione professionale \u2013 gestita dall\u2019Agenzia Formativa del Teatro Stabile di Torino, accreditata dalla Regione Piemonte e dalla Citt\u00e0 Metropolitana di Torino e finanziata dal Fondo Sociale Europeo \u2013 \u00e8 stata fondata nel 1991 da Luca Ronconi. Il progetto didattico affianca al lavoro sulle tecniche di base un percorso molto articolato, che permette agli allievi di incontrare diverse estetiche teatrali, affrontare seminari specifici e seguire laboratori orientati sia all\u2019interpretazione che a mirati approfondimenti teorici. Questo corso di studi, suddiviso in due anni di formazione di base ed un anno di specializzazione, coinvolge da sempre artisti, intellettuali e drammaturghi. La direzione della Scuola \u00e8 stata affidata a Valerio Binasco, coadiuvato da Leonardo Lidi alla vicedirezione. L\u2019Agenzia formativa della Fondazione del Teatro Stabile di Torino, convenzionata con L\u2019Universit\u00e0 degli Studi di Torino, \u00e8 accreditata presso la Regione Piemonte come organismo e sede per lo svolgimento di attivit\u00e0 di formazione professionale finanziata con fondi pubblici (codice anagrafico B054); applica un sistema di gestione in accordo alle norme ISO 9001:2015 per il campo di applicazione, progettazione ed erogazione di interventi formativi (certificato n. 44 100 071015). Nell\u2019ottobre 2021 prender\u00e0 il via l\u2019undicesimo corso.\nIl Centro Studi.\nDal 1974 il Centro Studi del Teatro Stabile di Torino si dedica alla raccolta e alla conservazione di locandine, manifesti, recensioni, foto, schede e quaderni di sala, copioni, bozzetti e figurini, videoregistrazioni, note di regia. La sua azione non si limita a salvare, accumulare e riordinare fungendo da museo e da archivio istituzionale, ma realizza un capillare e continuo lavoro di aggiornamento e implementazione dei documenti, attraverso i supporti tradizionali e quelli tecnologicamente avanzati. Scopo principale di questa attivit\u00e0 \u00e8 lo sviluppo e il mantenimento di un efficace servizio al pubblico: ogni giorno feriale il Centro Studi mette a disposizione di studenti, docenti, teatranti, abbonati e ogni cittadino interessato al teatro un imponente patrimonio di documentazione storica e di testi, con una biblioteca di oltre 30.000 volumi e un ricchissimo archivio degli spettacoli del Novecento. Tale archivio \u00e8 unico in Italia perch\u00e9 si fonda su quello della storica rivista \"Il Dramma\" (1925-1973) fondata e diretta a Torino da Lucio Ridenti. Su questa solida base, alla morte di Ridenti nel 1973, si \u00e8 costituito il Centro Studi che ha aggiornato l'archivio di anno in anno fino ad oggi. Il Centro Studi del Teatro Stabile di Torino \u00e8 riconosciuto Istituto di ricerca con Decreto del Presidente del Consiglio dei Ministri del 25 febbraio 2009.\nArchivio online.\nIn occasione dei 60 anni del Teatro Stabile di Torino, nel 2015, \u00e8 stata digitalizzata e pubblicata in rete tutta la documentazione relativa alla storia del Teatro Stabile di Torino, dalla sua fondazione (1955) ad oggi per un totale di 663 spettacoli per 200.000 pagine di materiali d\u2019archivio tra ritagli e comunicati stampa, fotografie, quaderni di sala, copioni, locandine e manifesti, bozzetti di scena. Alle pagine dell\u2019archivio storico dello Stabile vanno aggiunte le 70.000 della collezione completa della rivista \"Il Dramma\", anch\u2019esse disponibili nell\u2019archivio on line. Da quest\u2019anno inoltre, \u00e8 possibile consultare sulla pagina dell\u2019Archivio online anche il catalogo della Biblioteca, permettendo la ricerca integrata delle risorse.\nIl palmar\u00e8s.\n2020\n47\u00ba Premio Internazionale Flaiano a Valerio Binasco per la regia teatrale di \"Rumori fuori scena,\" produzione Teatro Stabile di Torino \u2013 Teatro Nazionale.\n2019\n2018\n2017\n2016\n2015\n2014\n2013\n2012\n2011\n2009"}
{"id": "1541945", "revid": "984922", "url": "https://it.wikipedia.org/wiki?curid=1541945", "title": "Blood Ties", "text": "Blood Ties \u00e8 una serie televisiva canadese di genere horror, basata sui racconti dei Blood Books di Tanya Huff, editi in Italia dalla casa editrice Delos Books. Ha debuttato negli Stati Uniti l'11 marzo 2007 sul canale Lifetime, e durante l'autunno in Canada sui canali Citytv e Space. Nel maggio del 2008 la Lifetime ha cancellato la serie dopo la seconda stagione.\nTrama.\nLa serie tratta le vicende di Vicky Nelson (interpretata da Christina Cox), una ex poliziotta della Metropolitan Toronto Police in prepensionamento a causa di un problema alla vista, e ora detective privata che, testimone di eventi paranormali nelle strade cupe di Toronto, indaga su una serie di omicidi.\nTra gli altri personaggi, Henry Fitzroy (Kyle Schmid), un fumettista e in realt\u00e0 un vampiro di circa 500 anni, figlio illegittimo del Re Enrico VIII d'Inghilterra, e Mike Celluci (Dylan Neal), ex collega di Vicky."}
{"id": "1541946", "revid": "297745", "url": "https://it.wikipedia.org/wiki?curid=1541946", "title": "Fiume Mincio", "text": ""}
{"id": "1541947", "revid": "150809", "url": "https://it.wikipedia.org/wiki?curid=1541947", "title": "Play (calcio a 5)", "text": ""}
{"id": "1541949", "revid": "367445", "url": "https://it.wikipedia.org/wiki?curid=1541949", "title": "Refettorio", "text": "Refettorio \u00e8 il termine utilizzato nel lessico della chiesa cattolica soprattutto in riferimento ad antiche strutture ecclesiastiche (come ad esempio un'abbazia, un monastero,un convento o un seminario), che indica la sala in cui vengono consumati i pasti (ma pu\u00f2 essere adibito anche ad altri scopi, come sala riunioni o di gioco)."}
{"id": "1541950", "revid": "92723", "url": "https://it.wikipedia.org/wiki?curid=1541950", "title": "Calciatore dell'anno (Ucraina)", "text": "Il premio al calciatore ucraino dell'anno (\u0424\u0443\u0442\u0431\u043e\u043b\u0456\u0441\u0442 \u0440\u043e\u043a\u0443) \u00e8 un riconoscimento nato nel 1969 per iniziativa del quotidiano sovietico di Kiev \"Molod Ukrainu\" (\"Giovent\u00f9 ucraina\"). Esso aveva lo scopo di premiare, tramite un sondaggio, il miglior calciatore sovietico proveniente dall'Ucraina, all'epoca una delle 15 repubbliche dell'URSS. Gi\u00e0 nel 1966, in epoca precedente al premio, un ucraino, Andrej Biba, era stato votato come calciatore sovietico dell\u2019anno.\nFino al 1991, ultimo anno dell'Ucraina da repubblica sovietica, in 9 occasioni il calciatore ucraino dell'anno coincise con quello sovietico. I vincitori del doppio riconoscimento furono Evgenij Rudakov (nel 1971), Oleh Blochin (tre anni consecutivi dal 1973 al 1975), Vitalij Staruchin (nel 1979), Hennadij Lytov\u010denko (nel 1984), Anatolij Demjanenko (nel 1985), Oleksandr Zavarov (nel 1986) e Oleksij Michajli\u010denko (nel 1988), mentre Vladimir Muntjan nel 1969 e Oleh Protasov nel 1987, vinsero invece il premio come migliori calciatori sovietici dell'anno, ma non quello di calciatori ucraini. Particolare ancora pi\u00f9 notevole, l'allora sovietico Ihor Belanov vinse il Pallone d\u2019oro nel 1986 ma non vinse mai il premio di miglior calciatore ucraino.\nDal 1990 il premio fu organizzato dal quotidiano sportivo \"Ukrains'kij Futbol\" (\"Calcio ucraino\"), appartenente oggi allo stesso editore di \"Molod Ukrainu\".\nI calciatori con il maggior numero di riconoscimenti sono l'ex sovietico Oleh Blochin (9) e Andrij \u0160ev\u010denko (6). In particolare Blochin riusc\u00ec nel 1975 a vincere il premio come miglior calciatore ucraino, sovietico e il Pallone d'oro."}
{"id": "1541951", "revid": "1784425", "url": "https://it.wikipedia.org/wiki?curid=1541951", "title": "Andr\u00e1s Heged\u00fcs", "text": "Fu primo ministro nel 1955-56. Fugg\u00ec in Unione Sovietica il 28 ottobre 1956, nel bel mezzo della rivoluzione ungherese del 1956. Fece ritorno in patria nel 1958 e decise di insegnare sociologia. Fece parte della cosiddetta scuola di Budapest, formata da allievi e studiosi che si riconoscevano nel lavoro di Luk\u00e1cs. Venne allontanato dall'Accademia delle Scienze ed espulso dal partito a seguito di un'inchiesta aperta sulle attivit\u00e0 del gruppo che venne condannata come filoborghese, revisionista e impregnata di sinistrismo di marca occidentale. Mor\u00ec nel 1999."}
{"id": "1541955", "revid": "339392", "url": "https://it.wikipedia.org/wiki?curid=1541955", "title": "Giocatore ucraino dell'anno", "text": ""}
{"id": "1541964", "revid": "167080", "url": "https://it.wikipedia.org/wiki?curid=1541964", "title": "Minareti", "text": ""}
{"id": "1541974", "revid": "1614919", "url": "https://it.wikipedia.org/wiki?curid=1541974", "title": "Brunetta", "text": ""}
{"id": "1541979", "revid": "677779", "url": "https://it.wikipedia.org/wiki?curid=1541979", "title": "Iveco Eurotech", "text": "Eurotech \u00e8 un autocarro destinato al trasporto pesante prodotto dall'Iveco di Torino.\nNel 1992 esordisce la gamma Eurotech, destinataria di notevoli apprezzamenti sia in Italia sia in Europa in generale. Presentato come sostituto del Turbotech (1990-1992), port\u00f2 in casa Iveco il premio \"International Truck of the Year\" nel 1993, per la seconda volta consecutiva, dopo il grandissimo successo riscontrato dal medio-leggero Eurocargo.\nFu inizialmente presentato con sei motorizzazioni differenti, tre diverse configurazioni, una vasta scelta di cambi e tre differenti cabine.\nScelta della cabina.\nSi noti che a qualsiasi cabina si potevano abbinare parafanghi sottili o pesanti a scelta, anche se di serie erano previsti sottili per i modelli da 230, 270 e 300 cavalli, pesanti per tutti gli altri.\nInoltre per alcune versioni per utilizzi pi\u00f9 gravosi, per esempio cave o sterrati, c'era come optional il paraurti rialzato coi fari dell'EuroTrakker.\nL'intera gamma risultava essere composta dalle seguenti versioni:\nMotori Cursor"}
{"id": "1541997", "revid": "28592", "url": "https://it.wikipedia.org/wiki?curid=1541997", "title": "Ivan Shuvalov", "text": ""}
{"id": "1542000", "revid": "28592", "url": "https://it.wikipedia.org/wiki?curid=1542000", "title": "Shuvalov", "text": ""}
{"id": "1542004", "revid": "889336", "url": "https://it.wikipedia.org/wiki?curid=1542004", "title": "Calciatore dell'anno (Russia)", "text": "Il Calciatore russo dell'anno (\u0424\u0443\u0442\u0431\u043e\u043b\u0438\u0441\u0442 \u0433\u043e\u0434\u0430 \u0432 \u0420\u043e\u0441\u0441\u0438\u0438) \u00e8 un premio calcistico assegnato dal quotidiano russo \"Sport-Express\" al miglior giocatore militante nella Premjer Liga, la massima serie del campionato russo di calcio. Nel 2005, nel 2009, nel 2010 e nel 2011 il premio fu vinto da dei calciatori non russi, il brasiliano Daniel Carvalho, l'argentino Alejandro Dom\u00ednguez,il portoghese Danny e l'ivoriano Seydou Doumbia."}
{"id": "1542005", "revid": "1428919", "url": "https://it.wikipedia.org/wiki?curid=1542005", "title": "Frank Hsieh", "text": "Biografia.\nMembro del Partito Democratico Progressista, era sindaco della citt\u00e0 di Kaohsiung fino alla sua designazione a Premier della Repubblica di Cina da parte del Presidente Chen Shui-bian il 1\u00ba febbraio 2005, incarico da cui si dimise il 17 gennaio 2006. Hsieh \u00e8 il candidato del DPP per le presidenziali del 2008.\nCandidatosi alle comunali di Taipei nel 2006, Hsieh perde contro il candidato del KMT Hau Lung-pin con uno scarto di 166216 voti. Comunque, il risultato ottenuto \u00e8 migliore delle aspettative.\nNel Febbraio 2007, guida la delegazione di Taiwan alla 55\u00aa edizione del United States National Prayer Breakfast, a Washington, ospitato dal US Congressional Committee.\nIl 16 febbraio 2007 annuncia il suo interesse per la sua candidatura per le Presidenziali del 2008, vince le primarie con il 45%.\nA luglio visita gli Stati Uniti, il viaggio \u00e8 soprannominato \"Amore e fiducia\".\nA proposito dell'idea di Ma Ying-jeou di un \"cross-strait common market\" Hsieh sostiene che se Taiwan focalizza la propria attenzione solo sull'economia, finir\u00e0 per diventare come Hong Kong e Macao, in cui l'unico scopo nella vita \u00e8 fare soldi. Il fine della politica, afferma, deve essere anche perseguire la felicit\u00e0 della gente."}
{"id": "1542008", "revid": "439868", "url": "https://it.wikipedia.org/wiki?curid=1542008", "title": "\u0160uvalov", "text": ""}
{"id": "1542009", "revid": "37401", "url": "https://it.wikipedia.org/wiki?curid=1542009", "title": "Shahrest\u0101n", "text": "Gli shahrest\u0101n (in lingua persiana \u0634\u0647\u0631\u0633\u062a\u0627\u0646) sono la divisione amministrativa di secondo livello dell'Iran, dopo le province. Sono a volte indicati, seguendo la traduzione inglese, anche come \"contee\" (\"counties\").\nAd aprile 2013, gli shahrest\u0101n sono in totale 417 (erano 314 a settembre 2002). La provincia di Fars \u00e8 tra tutte quella con il maggior numero di shahrest\u0101n (ne ha infatti 29), mentre la provincia di Qom ne ha solo 1.\nGli shahrest\u0101n sono ulteriormente suddivisi in uno o pi\u00f9 circoscrizioni (\"bakhsh\", \u0628\u062e\u0634), comprendenti ognuno una o pi\u00f9 citt\u00e0 o gruppi di villaggi.\nElenco degli shahrest\u0101n.\nSegue l'elenco degli shahrest\u0101n iraniani, provincia per provincia."}
{"id": "1542013", "revid": "767487", "url": "https://it.wikipedia.org/wiki?curid=1542013", "title": "Live in London (Deep Purple)", "text": "Live in London, pubblicato nel 1982, \u00e8 un album live del gruppo rock britannico Deep Purple.\nIl disco.\nPubblicato due anni prima della riunione di \"Perfect Strangers\" cattura i Deep Purple nella formazione Mark III subito dopo l'uscita dell'album \"Burn\" (1974).\nI brani provengono quasi tutti da \"Burn.\""}
{"id": "1542015", "revid": "268129", "url": "https://it.wikipedia.org/wiki?curid=1542015", "title": "Posta aerea", "text": "La posta aerea \u00e8 la corrispondenza che per poter essere recapitata in tempi pi\u00f9 brevi rispetto alla posta ordinaria viene trasportata attraverso vettori aerei. Tale trasporto consente il recapito con notevole anticipo rispetto ai normali tempi di consegna.\nPer usufruire di questo servizio aggiuntivo le poste dei vari Stati emettono dei francobolli appositi che hanno un valore nominale superiore a quelli della posta ordinaria. Inoltre le buste riservate a questo tipo di inoltro vengono corredate di una etichetta aggiuntiva, solitamente azzurra, con la scritta \"posta aerea, air mail, par avion\". Tali etichette permettono un facile riconoscimento della corrispondenza e minimizzano i tempi di smistamento della posta favorendo cos\u00ec un rapido inoltro verso i mezzi adibiti al trasporto.\nIl servizio di posta aerea, dato l'evolversi dei trasporti mondiali che prediligono normalmente il trasporto aereo anche per la posta ordinaria nazionale \u00e8 andato sempre pi\u00f9 perdendo importanza ed ormai numerosi paesi, tra cui l'Italia che ha emesso l'ultimo valore nel 1973, non stampano pi\u00f9 francobolli specifici.\nPosta aerea in Italia.\nNel maggio del 1917 le regie poste italiane emisero il primo francobollo ufficiale di posta aerea della storia, in occasione del \"primo esperimento di posta aerea Torino-Roma Roma-Torino\". Il \"N\u00b01\" di posta aerea fu un francobollo ordinario per l'espresso da 25 centesimi, soprastampato in nero, con lo scopo di sottolineare l'evento, valido esclusivamente per il volo. Furono approntati per l'emissione speciali timbri, a Roma e a Torino.\nGi\u00e0 in precedenza per\u00f2 sono noti alcuni timbri speciali ed etichette erinnofile riguardanti esperimenti di volo in tutta la penisola (il pi\u00f9 noto \u00e8 l'esperimento dell'aeroporto di Campo di Marte di Firenze, per il quale furono approntati anche speciali erinnofili ed un timbro).\nUn altro esperimento fu effettuato sempre nel 1917, il giorno 27 giugno, con l'idrovolante Napoli-Palermo-Napoli, con un apposito francobollo \"Espresso urgente\" soprastampato con nuovo valore (25 centesimi su 40 centesimi). Anche questo speciale francobollo fu valido solo per il volo. Nel quadro dell'emissione furono realizzate anche due cartoline a beneficio della Croce Rossa Italiana.\nNel 1922 fu previsto il collegamento postale aereo tra Roma e Costantinopoli ed allo scopo fu sovrastampato il francobollo espresso da 25 centesimi rosa con la dicitura \"Servizio Aereo Speciale Piastre 15\" e la riproduzione di un aereo. L'iniziativa fu annullata per cause non chiare ed i francobolli subito ritirati e distrutti ad eccezione di 5/6 esemplari gi\u00e0 posti in vendita. Questo \u00e8 oggi uno dei pi\u00f9 rari francobolli della collezione degli \"Uffici Postali Italiani all'Estero\".\nNel 1926 le poste emisero la prima serie ordinaria di posta aerea, che fu utilizzata ampiamente per i primi voli (tra cui Trieste-Torino-Trieste) e sovente si trovano documenti antichi di posta aerea con questi francobolli. Riemessa con maggiorazione e altri valori nel 1928, nel 1930 vide la luce per la posta aerea la serie ordinaria gemella della \"Imperiale\" di posta ordinaria, detta \"Pegaso\" (25 centesimi, 50 centesimi, 75 centesimi, 80 centesimi, 1 lira, 1,25 lire, 2 lire, 5 lire e 10 lire).\nNel 1930 fu emesso il primo francobollo commemorativo della posta aerea italiana, il 7,70 lire dedicato alla crociera aerea transatlantica Roma - Rio de Janeiro, piuttosto raro (sono noti circa 20.000 esemplari), di cui esistono buste viaggiate regolarmente su velivoli comandati dal generale Italo Balbo. Di questo francobollo \u00e8 nota una celebre variet\u00e0 che si trova nel foglio nella posizione n\u00ba22 della I Tavola, in cui sono rappresentate nel centro del disegno, sopra gli aeromobili, sette stelle anzich\u00e9 sei come nel francobollo normale.\nGli anni successivi hanno visto l'emissione di molti francobolli commemorativi, facenti parte delle grandi serie celebrative. Nel 1933 la nuova crociera del dirigibile LZ 127 \"Graf Zeppelin\", fu occasione per l'emissione di una serie pittorica: questi francobolli speciali vennero utilizzati esclusivamente per i voli Zeppelin, con apposito timbro speciale in gomma figurato o timbro in acciaio tipo Guller speciale (Roma Posta Aerea - Zeppelin).\nSempre nel 1933 fu emessa anche una serie dedicata alla crociera aerea del decennale, con francobolli a tre elementi, detti quindi \"trittici (vedi trittico della crociera nord-atlantica), noti in ambito filatelico come \"i trittici di Balbo\". La serie ufficiale \u00e8 composta da due trittici, di 5,25 lire + 19,75 lire e di 5,25 lire + 44,75 lire. L'emissione \u00e8 nota ai collezionisti per l'uso speciale che fu effettuato di questi francobolli (ogni pilota infatti aveva la posta personalizzata con le proprie sigle apposte in soprastampa sui francobolli) e per il cosiddetto \"volo di ritorno\", francobollo soprastampato. Si tratta di una rarit\u00e0 filatelica italiana, in quanto il francobollo non venne mai utilizzato: non fu infatti autorizzato dalle poste statunitensi, in quanto la direzione generale delle regie poste italiane aveva inviato la richiesta troppo tardi.\nAlcuni esemplari del francobollo da 5,25 lire + 44,75 lire (tiratura 5.000 esemplari) furono soprastampati per il \"servizio speciale\" aereo, una specie di emissione esclusiva, valida solo per il volo, per la corrispondenza inviata alle autorit\u00e0. Furono in tutto affrancate solo 210 lettere ufficiali. Due di queste furono recuperate dal relitto dell'aereo Savoia-Marchetti S.55 matricola I-DINI, precipitato il 1\u00ba luglio del 1933 per un incidente. L'uso di questi francobolli era specifico per un determinato volo dedicati al trasporto postale, compreso quello del generale Balbo. Sono note inoltre alcune interessanti variet\u00e0.\nNel 1934 fu emessa la serie del \"primo volo diretto Roma-Buenos Aires\", con 4 valori soprastampati esclusivi per il volo. Gli aviatori Lombardi e Mazzotti, a causa di un errore di rotta e del conseguente scarso carburante, furono costretti ad atterrare a Fortaleza in Brasile. La posta poi venne trasportata dalla Pan American Airways a Buenos Aires, contrassegnando la corrispondenza con un suo timbro rettangolare color violetto (\"trasportado por cortesia Pan American\").\nIl 5 novembre dello stesso anno fu emessa la serie per il volo Roma-Mogadiscio, serie riproposta anche nel giro di tutte le colonie italiane, con sei valori (1, 2, 3, 4, 5, 8 e 10 lire), usati solo per il volo speciale.\nAnche di questa speciale emissione fu realizzato un francobollo \"servizio speciale\", detto dai collezionisti \"Coroncina\" (il 10 lire color ardesia, con soprastampa oro). Il timbro su questo francobollo reca la scritta \"Roma - Posta Aerea Speciale\".\nDopo varie emissioni commemorative di posta aerea e di posta aeroespressa (servizio veloce), quest'ultimo con francobolli da 2,25 lire e da 2 lire anche ordinari aerei della serie \"Pegaso\", alcuni francobolli di posta aerea \"Propaganda di guerra\" rimasero per molti anni negli archivi del Poligrafico perch\u00e9 non emessi: si tratt\u00f2 di una serie di tre valori (50 centesimi, 1 lira e 2 lire).\nPer l'uso specifico, vennero soprastampati nel 1943 alcuni esemplari della posta ordinaria aerea con la soprastampa \"P.M.\" (\"posta militare\"), in servizio per usi militari ma anche utilizzata dalla popolazione. Gli stessi francobolli furono soprastampati nella Repubblica Sociale Italiana con soprastampa \"G.N.R.\" quasi esclusivamente, almeno per gli alti valori, per scopi filatelici. Le soprastampe vennero realizzate a Brescia e a Verona, presso delle tipografie private autorizzate.\nCon l'avvento della Repubblica Italiana, la posta aerea ritorn\u00f2 ad avere il suo corso regolare. I trasporti videro grandi innovazioni, grazie ai velivoli sperimentati nella guerra. Il 100 lire della serie ordinaria di posta aerea detta \"Democratica\" ad esempio venne realizzato per coprire il porto di una lettera raccomandata per l'Argentina, paese che ospitava numerosi emigranti italiani. Per questo uso speciale vennero realizzati anche dei falsi da alcuni privati per frodare la posta e i propri connazionali. Il falso venne presto scoperto (sono note alcuni singoli sciolti e buste).\nIn seguito furono emessi numerosi francobolli ordinari e commemorativi: le due serie ordinarie aeree \"Democratica\" e \"Aereo sul Campidoglio\", la serie commemorativa dedicata a santa Caterina da Siena (valori da 100 lire e 200 lire) e la serie commemorativa dedicata alla radio. Altri francobolli furono riemessi in vari tipi di filigrana sia ordinari, sia commemorativi per varie ricorrenze. L'ultimo francobollo con la dicitura posta aerea \u00e8 del 1973, il 150 lire con \"veduta stilizzata dell'Accademia di Pozzuoli\", della serie dedicata al cinquantennale dell'Aeronautica Militare italiana.\nAgli inizi del XXI secolo la posta aerea \u00e8 caduta in disuso, sostituita in tutto il mondo dalla posta prioritaria, che comunque oltre i confini italiani si avvale sempre di mezzi aerei.\nAviatori italiani e missioni.\nElenco di aviatori italiani e delle loro principali missioni, in cui sono state trasportate buste con affrancatura:\nMario De Bernardi (1893-1959)\nArturo Ferrarin (1895-1941)\nFrancesco De Pinedo (1890-1933)\nUmberto Nobile (1885-1978)\nItalo Balbo (1896-1940)\nFrancis Lombardi (1897-1983)\nLe trasvolate di Italo Balbo.\nDal 17 dicembre 1930 al 16 gennaio 1931 fu compiuta dal generale Italo Balbo la prima crociera aerea transatlantica Roma - Rio de Janeiro e per l'occasione fu emesso, con tiratura di 200.000 esemplari, un particolare francobollo di posta aerea che aveva validit\u00e0 limitata alla crociera stessa (successivamente ben 180.000 esemplari vennero inceneriti). La squadriglia era composta da 12 Idrovolanti S55. La vignetta raffigurava gli idrovolanti in volo e sullo sfondo la costellazione della Croce del Sud composta di sei stelle. Su alcuni di questi valori, solo 1 su 200, un errore della stampa fece apparire una settima stella, andando cos\u00ec a costituire una pregiata variet\u00e0 tra i 20.000 esemplari ancora esistenti. Fu nuovamente il generale Balbo a guidare la squadriglia che nel 1933 comp\u00ec la pi\u00f9 imponente delle trasvolate oceaniche di tutti i tempi, con ben 25 idrovolanti ed il pi\u00f9 lungo percorso fino ad allora effettuato: la crociera Nord-Atlantica. Per questa nuova impresa furono emessi appositi valori in \"trittico\". Erano francobolli di Posta Aerea cos\u00ec chiamati perch\u00e9 composti da tre parti distaccabili. Nella centrale vi era raffigurato il Re Vittorio Emanuele III ed aveva un valore di Lire 5,25. La pala destra aveva un valore di 44,75 Lire o di 19,75 Lire. Nella pala sinistra vi era raffigurata la bandiera italiana con lo stemma sabaudo ed era una bandella senza valore con sovrastampata l'iniziale del cognome di ognuno dei piloti. Nel volo di ritorno da New York, era previsto l'uso di 500 francobolli che sulla pala destra recavano la sovrastampa \"Volo di Ritorno NEW YORK-ROMA\". Il Postmaster General americano non fece in tempo ad autorizzarne l'uso ed i valori rimasero inutilizzati andando a costituire uno dei pochi casi di valori regolarmente emessi e non usati. Oggi il \"trittico del volo di ritorno\" \u00e8 tra i pezzi pi\u00f9 ambiti dai collezionisti di tutto il mondo ed ha avuto nel 2009 una quotazione di 57.000 \u20ac, rarissimo \u00e8 il \"Volo di ritorno\" con filigrana \"lettere\": ne esistono 3 esemplari.\nFrancobolli di Trieste (Zona A e B).\nI francobolli rispettivamente della Repubblica Italiana e della Repubblica Jugoslava per il Territorio Libero di Trieste furono soprastampati dall'Amministrazione militare anglo-statunitense che comandava la Zona A e dall'Amministrazione jugoslava che invece comandava la zona B, con le soprastampe \"AMG-FTT\" (Zona A) e \"STT-VUJA\" (Zona B). Le serie italiane di posta aerea che vennero soprastampate furono quella \"Democratica\", quella del \"Cinquantenario dell'invenzione della radio\" e \"Aereo sul Campidoglio\", con due diverse soprastampe (pi\u00f9 larga e pi\u00f9 stretta a caratteri fini).\nPer la Zona B furono soprastampati molti francobolli jugoslavi, anche commemorativi, e furono realizzati ex novo dei francobolli speciali per Trieste. Il francobollo pi\u00f9 importante di Posta aerea \u00e8 il 300 dinari dedicato al Congresso d'esperanto del 1953, stampato in due tirature (violetto e verde, 12.000 esemplari, e lilla e verde, 375 minifogli di 8 esemplari) (omologo del francobollo emesso sempre con lo stesso soggetto in Jugoslavia, con colori diversi).\nNella Venezia Giulia, sempre sottoposta agli anglo-americani, venne inoltre soprastampata l'intera serie \"Democratica\" e il 50 centesimi della serie \"Pegaso\" con la soprastampa in colore nero \"A.M.G. V.G.\" (\"Allied Military Gouvernament - Venezia Giulia\").\nPosta aerea nelle colonie italiane e nelle zone di occupazione.\nNelle diverse colonie italiane furono approntati in molti casi specifici francobolli la singola colonia. Per le colonie africane, in particolare Libia ed Eritrea, furono realizzati numerosi francobolli ordinari e commemorativi.\nIn Libia la prima serie di posta aerea \u00e8 del 1928, ottenuta soprastampando \u201cLibia\u201d ai francobolli del Regno d'Italia da 50 e 80 centesimi. Si tratta della prima emissione dedicata, ma l'uso della posta aerea si era gi\u00e0 diffuso e molti uffici a met\u00e0 degli anni venti si erano dotati di timbri per vari servizi, compresa la posta aerea.\nOltre alle serie ordinarie emesse con paesaggi africani, furono realizzati valori di posta aerea per l'inaugurazione della strada litoranea libica, poi soprastampati per la Fiera di Tripoli il 24 aprile 1937. Tra le altre serie dedicate alla Fiera di Tripoli, alla quale furono dedicati complessivamente 31 francobolli, sono particolarmente rari i valori alti della serie commemorativa della VII Fiera, del 1934 (5 lire, 1, 10 lire, 2, 25 lire e 3 lire), che ebbero una tiratura di circa 8.000 esemplari ciascuno.\nPer la Somalia italiana la prima serie di posta aerea fu emessa nel 1934 per la II mostra d'arte coloniale di Napoli (6 valori), in serie con altrettanti valori per la serie di posta ordinaria. Questa serie si conosce usata anche in forma completa su busta aerogramma.\nGiri filatelici (insieme di francobolli con il medesimo soggetto) per la posta aerea furono emessi nel 1933 e comprendono le serie dedicate ai voli Zeppelin e quelle dei \"trittici\" (come il trittico della crociera nord-atlantica): oltre alla serie principale del Regno d'Italia, furono emesse due serie gemelle in Cirenaica e Tripolitania, con una tiratura di 20.000 esemplari ognuna, e la serie della II mostra d'arte coloniale (6+6 valori per ogni colonia, con soggetti diversi).\nNel 1934 fu emesso un giro per il \"Volo Roma-Mogadiscio\", che comprendeva serie per l'Italia, ma anche per Somalia, Eritrea, Tripolitania e Cirenaica, piuttosto rare, specie se usate con annullo originale. Della stessa emissione speciale vennero realizzati per ogni colonia anche i \u201cservizio speciale\u201d, rarissimi francobolli utilizzati per un trasporto limitatissimo di buste dagli uffici statali, gemelli della cosiddetta \u201cCoroncina\u201d del Regno d'Italia, ma assai pi\u00f9 rari (750 esemplari soltanto).\nAnche in Eritrea, Tripolitania e Cirenaica vennero realizzati francobolli commemorativi di posta aerea, ma utilizzati solo per scopi filatelici. In Tripolitania furono emesse nel 1931 la serie per l'Istituto agricolo coloniale italiano e il 1\u00ba maggio del 1934 la serie speciale per il \"Circuito delle Oasi\", con la tiratura di 5.000 esemplari.\nPer l'Eritrea venne emessa una serie dedicata di posta aerea nel 1936 quando il servizio aereo fu del tutto assicurato nel territorio, con 10 valori (dal 25 centesimi al 10 lire). Le emissioni generali e dell'Africa orientale italiana (AOI) furono utilizzate largamente in Africa, in tutti gli uffici principali, specialmente a Bengasi, Asmara, Addis Abeba, Mogadiscio, Chisimaio. Anche sotto questa dicitura vennero emesse alcune serie di posta aerea, che risultano essere largamente usate.\nIsole dell'Egeo.\nNella principale isola di Rodi e in moltissime altre isole dell'Egeo erano presenti uffici postali italiani, che dagli anni dieci usarono francobolli propri. Nel 1923 l'Italia prese pieno possesso del Dodecanneso, e qui stabil\u00ec alcuni uffici. Il primo annullo dedicato per la posta aerea venne realizzato a Rodi (\"Posta Aerea - Rodi (Egeo)\"). Dal 1930 vennero realizzati francobolli di posta aerea, con la soprastampa \"Isole italiane dell'Egeo\", utilizzando gli stessi soggetti delle serie del Regno d'Italia, con nuovi colori. Tra queste serie si segnalano la serie per la crociera Zeppelin, i trittici di Balbo e la serie per il Campionato mondiale di calcio 1934.\nNel 1941 venne realizzato il 50 centesimi della serie \"Pegaso\" soprastampato \"Isole Jonie\". Lo stesso francobollo venne soprastampato dall'occupazione tedesca in nero e in rosso con caratteri greci (insieme a tre valori di posta ordinaria). Il loro uso su busta \u00e8 raro. Dalle Isole dell'Egeo provengono inoltre la serie dell'occupazione tedesca soprastampata \"Pro sinistrati\" e francobolli di posta aerea di Rodi con soprastampa in argento e con sovrapprezzo di 2 lire ciascuno, che hanno avuto un uso solo filatelico.\nOccupazioni militari tedesche della seconda guerra mondiale.\nDurante la seconda fase della seconda guerra mondiale l'occupazione tedesca dei territori italiani determin\u00f2 l'emissione di francobolli soprastampati, piuttosto rari: si tratta di un'emissione della serie \"Pegaso\" d'Italia soprastampata per Zara \"Deutsche Besetzung Zara\" del 1943 (valori da 5 lire, con tiratura di 130 esemplari, e da 10 lire, con tiratura 50 esemplari).\nNelle isole di Cefalonia e Itaca l'occupazione italo-tedesca realizz\u00f2 una serie importante di francobolli soprastampando francobolli greci in corso negli anni quaranta, compresa la posta aerea, spesso soprastampati in coppia, specie nei formati pi\u00f9 piccoli. Anche nell'isola di Zante vennero soprastampati a mano con un punzone di legno alcuni francobolli greci.\nLa zona di Lubiana e di Fiume subirono prima l'occupazione italiana e poi quella tedesca. Questo \u00e8 documentato in molti francobolli di posta ordinaria e di posta aerea, costituiti da francobolli jugoslavi soprastampati come \"R. Commissariato Civile - Territori Sloveni - occupati - Lubiana\" e come \"Alto Commissariato per la Provincia di Lubiana\", questi ultimi non emessi. Dal 1944, in seguito all'annessione alla Germania vennero sostituiti da francobolli delle serie \"Imperiale\" e \"Pegaso\", proprie dell'area, con soprastampe recanti l'aquila tedesca.\nIn Montenegro furono prima soprastampati, in caratteri latini e cirillici, molti valori jugoslavi di posta aerea, compresi quelli pi\u00f9 alti di 40 e 50 dinari, e il 50 centesimi della serie \"Pegaso\" e alcuni valori della serie \"Imperiale\", con soprastampa in rosso in caratteri cirillici. Nel 1943 furono soprastampate anche le serie ordinaria e aerea (quest'ultima con 6 valori) \"Serto della montagna\" e molti di questi ultimi furono successivamente soprastampati dagli occupanti tedeschi.\nCostantinopoli.\nNel dicembre del 1921 l'ufficio postale italiano di Istanbul prepar\u00f2 un francobollo di posta aerea, che avrebbe dovuto avere valore legale in seguito ad un accordo con il governo turco e con la compagnia aerea francese \"Cidna\", la quale tuttavia si rifiut\u00f2 di trasportare sui suoi aerei corrispondenza non affrancata con francobolli francesi: il progetto fall\u00ec e l'unico foglio di francobolli gi\u00e0 stampato venne incenerito, tranne 5 o 6 esemplari che vennero conservati per ricordo e firmati \"specimen\" (\"prova\") e sono i francobolli pi\u00f9 rari delle colonie italiane.\nPosta aerea in Europa.\nI primi esperimenti di posta aerea si ebbero in Francia con i \"ballons mont\u00e9s\" palloni aerostatici che in maniera prima sperimentale e poi con maggiore frequenza trasportavano la corrispondenza per alcune citt\u00e0 francesi.\nAnche in Germania vennero effettuati alcuni voli sperimentali, anche con razzi o velivoli poco funzionali. Una serie di francobolli privati furono emessi da societ\u00e0 di volo.\nIn Svizzera furono emessi speciali francobolli intorno agli anni venti, marche affrancate per i primi voli sulle Alpi, ad esempio tra Svizzera, Germania e Austria, con piccolo aeromobili bimotori o quadrimotori: a testimonianza di questi primi voli, oltre ad alcuni francobolli, furono emesse buste o aerogrammi con annulli speciali figurati.\nI voli sul Mare del Nord furono pi\u00f9 frequenti solo dagli anni trenta e sono testimoniati da francobolli di Danimarca, Norvegia, Svezia e pi\u00f9 tardi Finlandia.\nMolti paesi prima di dotarsi di francobolli specifici di posta aerea utilizzarono per il medesimo scopo i francobolli della posta ordinaria: l'uso aereo \u00e8 identificabile dal timbro e talvolta dal tipo di busta. Alcuni paesi come la Gran Bretagna, sue isole e territori europei, e la Groenlandia, hanno da sempre utilizzato per la posta aerea solo francobolli ordinari, quindi non esistono francobolli espressamente con dicitura \"Posta aerea\" di questi territori.\nElenco delle principali date di emissione dei primi francobolli espressamente dedicati alla posta aerea in Europa:\nPosta aerea nel resto del mondo.\nL'uso di posta aerea \u00e8 stato spesso effettuato prima dell'emissione di francobolli dedicati al servizio; il servizio veniva segnalato con timbri appositi. Le emissioni speciali sono spesso legate all'avvio di un servizio periodico di trasporto di posta per mezzo aereo."}
{"id": "1542017", "revid": "439868", "url": "https://it.wikipedia.org/wiki?curid=1542017", "title": "Lobkowicz", "text": "La famiglia dei Lobkowicz (Lobkovic in moderno ceco; Lobkowitz in tedesco) \u00e8 una delle pi\u00f9 antiche famiglie nobili della Boemia, databile a prima del XIV secolo.\nStoria.\nOrigini.\nI primi Lobkowiczs sono menzionati come membri della nobilt\u00e0 del nord-est della Boemia. Mikul\u00e1\u0161 Chud\u00fd (\"il Povero\") z \u00dajezda (poi z Lobkovic) fu un importante personaggio politico del XV secolo. Bohuslav Hasi\u0161tejnsk\u00fd z Lobkovic fu un poeta. Suo fratello Jan Hasi\u0161tejnsk\u00fd z Lobkovic fu un diplomatico ed uno dei pi\u00f9 illustri pellegrini della Terra Santa. \nPrincipi.\nZden\u011bk Vojt\u011bch Popel z Lobkowic fu il capo del partito clericale del XVIII secolo in Boemia e ricevette per questo lo status di Principe dell'Impero per merito dell'Imperatore negli anni '20 del XVII secolo. Ji\u0159\u00ed Kristi\u00e1n z Lobkowicz fu presidente del parlamento boemo nell'ultima parte del XIX secolo.\nXX secolo.\nCon il crollo dell'Impero Austriaco la famiglia perse i propri titoli e i propri possedimenti, ma continu\u00f2 a persistere genealogicamente, aiutata da questo nel fatto che nel corso dei secoli la casata si \u00e8 diramata in molti rami collaterali.\nStoricamente, il membro pi\u00f9 famoso della famiglia Lobkowicz fu probabilmente Joseph Franz Maximilian von Lobcowicz (1772-1816), patrono di Beethoven. Il compositore di Bonn gli dedic\u00f2 alcuni tra i suoi pi\u00f9 importanti lavoro, inclusa la 3\u00aa, la 5\u00aa e la 6\u00aa sinfonia e il quartetto d'archi dell'Opera 18.\nLa famiglia, nel corso della sua storia, fu molto legata alla propria terra ed alla nobilt\u00e0 locale, contraendo pi\u00f9 volte matrimoni con la prestigiosa casata boema degli Schwarzenberg."}
{"id": "1542018", "revid": "287204", "url": "https://it.wikipedia.org/wiki?curid=1542018", "title": "NGC 1553", "text": "NGC 1553 \u00e8 una galassia lenticolare nella costellazione del Dorado.\nSi individua con facilit\u00e0 2,5 gradi ad ovest della stella ; appare come una macchia chiara o una stella sfocata in piccoli strumenti: nonostante la sua luminosit\u00e0, le dimensioni apparenti dell'oggetto sono piccole, e cos\u00ec, anche a causa della sua forma lenticolare, appare priva di dettagli. Fa parte di un gruppo di galassie relativamente vicino al Gruppo Locale, di cui fa parte pure la vicina galassia NGC 1549, con la quale interagisce, e galassie minori. Dista dalla Via Lattea circa 29 milioni di anni-luce."}
{"id": "1542028", "revid": "125982957", "url": "https://it.wikipedia.org/wiki?curid=1542028", "title": "Ponte levatoio", "text": "Il ponte levatoio \u00e8 un tipo di ponte mobile usato a partire dal Medioevo nei castelli e tipicamente creato per superare il fossato, utilizzato come sistema di difesa dello stesso.\nPosizionato per evitare gli accessi indesiderati dei nemici era in genere costituito da un impalcato in legno, sostenuto da travi ed imperniato ad un'estremit\u00e0 soltanto. Veniva sollevato o abbassato mediante da dei tiranti o catene azionati da argani a ruota lateralmente o per mezzo di un contrappeso. Quando era sollevato realizzava anche la funzione di chiusura dell'accesso.\nIl ponte levatoio, per restare di agevole manovra, non poteva essere pi\u00f9 lungo di tre metri e mezzo o poco pi\u00f9. Il resto del fossato era superato con un pontile fisso chiamato ponte morto.\nQuando era abbassato, il ponte appoggiava il suo bordo esterno ad un sostegno fisso, detto battiponte.\nIl termine viene talvolta usato per descrivere due altri tipi di ponti mobili, il ponte basculante (a una o due campate) ed il ponte sollevabile (o a sollevamento verticale)."}
{"id": "1542029", "revid": "767487", "url": "https://it.wikipedia.org/wiki?curid=1542029", "title": "Welsh springer spaniel", "text": "Il Welsh Springer Spaniel \u00e8 una razza canina di origine gallese. Predecessore di tutti gli Spaniel, \u00e8 un cane da caccia ed \u00e8 dotato di una buona agilit\u00e0 fisica."}
{"id": "1542033", "revid": "1699816", "url": "https://it.wikipedia.org/wiki?curid=1542033", "title": "Chet Ubetcha", "text": ""}
{"id": "1542034", "revid": "28592", "url": "https://it.wikipedia.org/wiki?curid=1542034", "title": "Vasilij Mi\u0161in", "text": ""}
{"id": "1542036", "revid": "767487", "url": "https://it.wikipedia.org/wiki?curid=1542036", "title": "Associazione Calcio Padova 1954-1955", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1954-1955.\nStagione.\nNella stagione 1954-1955 il Padova disput\u00f2 il quattordicesimo campionato di Serie B della sua storia, chiudendo secondo e ottenendo la promozione in A a tre anni dall'ultima retrocessione.\nOrganigramma societario.\nArea direttiva\nArea tecnica"}
{"id": "1542040", "revid": "547992", "url": "https://it.wikipedia.org/wiki?curid=1542040", "title": "Sharon Gusberti", "text": "Biografia.\nLa carriera di Sharon Gusberti nel mondo dello spettacolo \u00e8 stata molto breve. Dopo l'esordio nel 1986 con il film \"Yuppies\" di Carlo Vanzina ha recitato, per lo stesso regista e nello stesso anno, in \"Via Montenapoleone\". L'anno successivo \u00e8 stata scelta per la parte di Sharon Zampetti nella serie tv \"I ragazzi della 3\u00aa C\", dove le \u00e8 stato affidato il ruolo della ragazza snob figlia dell'industriale Camillo Zampetti (interpretato dal caratterista Guido Nicheli). In seguito \u00e8 sparita dagli schermi, riapparendo unicamente negli anni duemila nelle trasmissioni televisive \"Meteore\" e \"Stracult\".\nVita privata.\nSecondo sue dichiarazioni, si \u00e8 sposata con un imprenditore milanese ed ha avuto due figlie, Valentina (1990) e Martina (2007), alle quali ha preferito dedicarsi, lasciando quindi il mondo dello spettacolo. Vive a Milano con la famiglia."}
{"id": "1542041", "revid": "287204", "url": "https://it.wikipedia.org/wiki?curid=1542041", "title": "NGC 1549", "text": "NGC 1549 \u00e8 una galassia lenticolare nella costellazione del Dorado.\nSi individua con facilit\u00e0 2,5 gradi ad ovest della stella ; appare come una stella sfocata in piccoli strumenti a causa delle sue piccole dimensioni e della sua elevata luminosit\u00e0 apparente. Fa parte di un gruppo di galassie relativamente vicino al Gruppo Locale, di cui fa parte pure la vicina galassia NGC 1553, con la quale interagisce, e galassie minori. Dista dalla Via Lattea circa 41 milioni di anni-luce."}
{"id": "1542042", "revid": "729019", "url": "https://it.wikipedia.org/wiki?curid=1542042", "title": "Ansaldo 210/22 Mod. 1935", "text": "L'obice 210/22 mod 35 fu un pezzo di artiglieria italiano utilizzato nel corso della seconda guerra mondiale, successivamente rimase in servizio nell'artiglieria pesante dell'Esercito Italiano per essere radiato nel 1969.\nLe origini.\nPer tutta la guerra del 15-18 il Regio Esercito aveva lamentato la mancanza di artiglierie di grosso calibro ma, nel periodo del dopoguerra, non c'era stata la possibilit\u00e0 di sopperire a questa (grave) mancanza. Dagli studi effettuati comunque era emersa la possibilit\u00e0 di valutare e poi mettere in produzione un cannone da 149 o 152\u00a0mm di calibro ed un obice da 210\u00a0mm che avesse una gittata di 16\u00a0km. L'obice doveva avere come primo compito quello di effettuare le azioni di controbatteria e di interdizione lontana.\nSebbene questi studi fossero gi\u00e0 stati sviluppati nel 1919 solo nel biennio 1928-1929 furono emesse le specifiche per la progettazione esecutiva di queste nuove artiglierie, che avrebbero portato al cannone Ansaldo 149/40 Mod. 1935 ed all'obice da 210/22. Per l'obice le richieste erano di avere una gittata massima di almeno 15\u00a0km, affusto a piattaforma e coda e arma scomponibili in carichi non superiori a 8000\u00a0kg per il trasporto.\nFra i progetti presentati fu selezionato quella della DSSTAM (Direzione Superiore del Servizio Tecnico Armi e Munizioni) e la costruzione dei prototipi fu affidata all'Ansaldo (Stabilimento artiglierie di Genova). Contemporaneamente la OTO Melara aveva costruito di sua iniziativa un obice da 210/21 con caratteristiche simili a quelle dell'obice Ansaldo, che non soddisfecero pienamente la commissione esaminatrice, che, tuttavia, raccomand\u00f2 di affidare la costruzione dell'arma anche alla OTO. L'obice Ansaldo fu omologato come \"Obice 210/22 Mod 35\".\nLe caratteristiche.\nLa bocca da fuoco dell'obice 210/22 in batteria si appoggiava su un affusto a doppia coda divaricabile, bloccato al suolo da due vomeri, appoggiato su un sottoaffusto quando il pezzo era in posizione di tiro. Dato che i martinetti per abbassare l'affusto sul sottoaffusto erano interni a quest'ultimo il tempo di messa in batteria del pezzo era di soli venti-trenta minuti. La possibilit\u00e0 di ruotare le code anche nel piano verticale garantiva al pezzo un buon adattamento al terreno. Il sistema adottato permetteva inoltre di ruotare il pezzo in posizione, permettendo quindi un settore di tiro a \"tout azimuth\" oltre ai 70\u00b0 dell'arco di bandeggio.\nLa bocca da fuoco, del peso di 4755\u00a0kg, era su un tubo di forza esterno ed una camicia interna, separabile a freddo. Questo fatto permetteva la sostituzione della camicia nelle officine campali, senza che il pezzo dovesse essere trasportato fino alle officine specializzate. L'otturatore era a vitone, con settori filettati di 60\u00b0, alternati a settori vuoti, la tenuta era assicurata da un anello plastico, compresso dalla \"testa a fungo\" dell'otturatore. Il peso dell'otturatore era di 300\u00a0kg ed era portato da una mensola incernierata verticalmente. Il freno di rinculo era di tipo idraulico, con corsa variabile in funzione dell'elevazione del pezzo. Per ridurre gli sforzi necessari ad elevare la canna il pezzo era fornito di due equilibratori idropneumatici.\nIl congegno di mira (poco usato, in quanto l'arma era poco usata per il tiro diretto) era ad alzo e mira indipendenti con cannocchiale panoramico.\nIl pezzo per il movimento era separato normalmente in due carichi, usando un carrello per la bocca da fuoco (vettura porta obice, con un peso a pieno carico di 8245\u00a0kg) ed uno per l'affusto (vettura affusto, con un peso a pieno carico di 11030\u00a0kg). Inizialmente il trattore standard era il Breda TP32, che consentiva una velocit\u00e0 di traino di soli 25\u201330\u00a0km/h su strada pianeggiante. Nel caso di movimento in montagna l'obice poteva essere scomposto in quattro carichi, pi\u00f9 un ulteriore carrello per gli attrezzi. Era possibile anche il traino dell'obice in un solo pezzo, purch\u00e9 avvenisse a velocit\u00e0 molto bassa e la strada fosse in buone condizioni ed assolutamente pianeggiante.\nIl munizionamento era a proiettile e carica indipendenti, con la carica massima su sei sacchetti, corrispondenti a 9,75\u00a0kg di balistite. I proiettili utilizzati (1941) erano la \"Granata 210/22 mod 35\", del peso di 100,5\u00a0kg ed una carica di scoppio 18,6\u00a0kg di tritolo, la \"Granata 210\", gi\u00e0 usata per il mortaio 210/8 D.S. prima della prima guerra mondiale, dello stesso peso della precedente, ma con una carica di soli 14\u00a0kg di tritolo, \"Granata perforante 210/22\", caricata con soli 8,8\u00a0kg di tritolo, ma munita di spoletta speciale.\nL'impiego.\nLa prima serie di pezzi fu commissionata all'Ansaldo ed alla OTO il 1\u00ba ottobre 1938, per una quantit\u00e0 di 24 esemplari in totale, equamente divisi fra le due societ\u00e0. Una seconda commessa fu emessa per 66 pezzi nel 1939, ridotta nel 1941 a 46 pezzi ed ulteriormente ridotta a 34 nel 1943. La produzione dal 1939 al 1943 sembra essere stata di 85 complessi; secondo invece lo Speciale Esercito Italiano nel 1943 (ed Albertelli, 2013), Cappellano riporta a p.169 il riassunto dato da un documento segreto della produzione Ansaldo, fino al 31 marzo 1943, in cui non figura alcuna produzione di obici da 210/22 mm fin dal 1940.\nIl primo reparto ad avere in carico gli obici da 210/22 mod. 35 fu il LXXIII Gruppo Artiglieria d'Armata, inquadrato nel 1942 nell'8\u00aa Armata, o ARMIR. Il primo impiego bellico del pezzo avvenne in Russia, con il LXXIII gruppo inquadrato nel 9\u00ba Raggruppamento Artiglieria d'Armata. Il gruppo arriv\u00f2 per ferrovia a Nikitowka il 4 agosto 1942, per proseguire fino a Diogtewo con i mezzi propri. Nel settembre dello stesso anno il comando dell'ARMIR dispose che i gruppi d'artiglieria fossero pluricalibro, quindi al LXXIII gruppo rimase solo la 176\u00aa batteria, mentre la 177\u00aa e la 178\u00aa furono assegnate al XXXI ed al XXXIV gruppo (entrambi questi ultimi erano originariamente armati di 12 cannoni da 149/40 Mod 35). Nello stesso mese la \"176\u00aa batteria\" spar\u00f2 i primi colpi in teatro operativo con il 210/22, operando in controbatteria ed interdizione. Il 14 dicembre i 210/22 furono schierati sul Don, ma dopo soli quattro giorni inizi\u00f2 la ritirata, rendendo inutilizzabili ed abbandonando i pezzi il 19 dicembre.\nNel 1943 fu costituito in Italia un secondo gruppo su 210/22, il LXXIV gruppo, che non divenne mai operativo.\nDopo l'8 settembre 1943 la produzione del pezzo prosegu\u00ec negli stabilimenti OTO, per la Wehrmacht, che ne ebbe un totale di 22, denominati \"21\u00a0cm H 520(i)\" (Obice italiano da 21\u00a0cm numero 520).\nDopo la guerra i reggimenti di artiglieria pesante (che riprese la denominazione precedente al 1936) furono ricostituiti, ed il 1\u00ba aprile 1952 fu costituito il V Gruppo obici 210/22 (9\u00ba Reggimento artiglieria pesante) a Trento, i primi tre pezzi presero parte alle esercitazioni del 1952 nella conca di Asiago. Il V gruppo nel dicembre dello stesso anno fu rinominato \"I gruppo\". Dopo aver partecipato ad esercitazioni negli anni successivi, il I gruppo nel giugno del 1955 rilasci\u00f2 i 210/22 per passare all'obice da 203/25 (equivalente del \"M1 8 in\", americano). Il 210/22 fu definitivamente radiato dalla tabelle organiche dell'Esercito Italiano nel 1969.\nL'unica nazione in cui fu esportato il 210/22 Mod 35 fu l'Ungheria, che acquist\u00f2 8 obici del primo lotto, costruiti dalla OTO, il pezzo fu utilizzato a partire dal 1940 come \"21\u00a0cm 39M\", constatando alcune deficienze nell'affusto, furono rinforzate le ruote e fu introdotta una barra di collegamento fra le code, portando all'obice \"21\u00a0cm 40Ma\". Sebbene la commessa totale fosse di 14 pezzi, sembra che ne siano stati consegnati solo 12."}
{"id": "1542044", "revid": "1793900", "url": "https://it.wikipedia.org/wiki?curid=1542044", "title": "Casa del Marinaretto", "text": "La Casa del Marinaretto si trova nel comune di Palazzolo dello Stella in via del Traghetto 3, sulla riva sinistra del fiume Stella, di fronte piazza del Porto di Precenicco.\nL'edificio, costruito dall'impresa \"Ditta Geometra Giuseppe Lorenzo Pessina\" di San Giorgio di Nogaro, su progetto dell'ingegner Ferdinando Vicentini, destinato ad uso dell'Opera Nazionale Balilla, \u00e8 stato inaugurato il 4 aprile del 1936.\nAttualmente \u00e8 protetto dalla Soprintendenza per i Beni Architettonici e per il Paesaggio del Friuli-Venezia Giulia ed \u00e8 sede del Centro di Aggregazione Artistico Culturale Art-Port, gestito dall'omonima associazione (Art-Port).\nOmonimo edificio sorgeva in riva al Po nella citt\u00e0 di Torino, ma fu demolito nel 1961."}
{"id": "1542049", "revid": "1342360", "url": "https://it.wikipedia.org/wiki?curid=1542049", "title": "Pallone d'oro (Repubblica Ceca)", "text": "Lo Zlat\u00fd m\u00ed\u010d (ceco \"Pallone d'oro\") \u00e8 un premio calcistico assegnato attraverso un sondaggio condotto dai giornalisti della Repubblica Ceca."}
{"id": "1542051", "revid": "37401", "url": "https://it.wikipedia.org/wiki?curid=1542051", "title": "Focesi", "text": ""}
{"id": "1542061", "revid": "1086846", "url": "https://it.wikipedia.org/wiki?curid=1542061", "title": "Associazione Calcio Padova 1955-1956", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1955-1956.\nStagione.\nIl Padova nella Serie A 1955-1956 si classific\u00f2 all'ottavo posto con 34 punti."}
{"id": "1542062", "revid": "647919", "url": "https://it.wikipedia.org/wiki?curid=1542062", "title": "Pastore della Brie (Briard)", "text": ""}
{"id": "1542063", "revid": "131358", "url": "https://it.wikipedia.org/wiki?curid=1542063", "title": "Supercoppa tedesca di calcio", "text": ""}
{"id": "1542066", "revid": "767487", "url": "https://it.wikipedia.org/wiki?curid=1542066", "title": "Un amore di testimone", "text": "Un amore di testimone (\"Made of Honor\") \u00e8 un film del 2008 diretto da Paul Weiland.\nTra i protagonisti Patrick Dempsey e Michelle Monaghan, mentre nella parte del padre di Tom, appare il celebre regista Sydney Pollack, deceduto il 26 maggio del 2008, qui alla sua ultima apparizione come interprete.\nTrama.\nCornell University, 1998. Tom \u00e8 uno studente con la fama di playboy incallito, che conquista le ragazze affermando di avere un autografo autentico di Bono e di essere l'inventore del \"collare da caff\u00e8\". Hannah \u00e8 una ragazza seria e studiosa, poco avvezza alle feste mondane. La sera della festa di Halloween lui, convinto di trovare un'altra ragazza, si intrufola nella stanza e nel letto di lei che dapprima gli spruzza del profumo in faccia e poi si chiariscono e quindi iniziano a conoscersi. Tom afferma di considerare la sincerit\u00e0 la miglior politica, perci\u00f2 Hannah rifiuta le sue avances elencandogli i suoi difetti estetici. Nonostante ci\u00f2, Tom rimane colpito da tale sincerit\u00e0, mai ricevuta prima da una ragazza, e nasce cos\u00ec tra loro una profonda amicizia.\nDieci anni dopo, Tom si \u00e8 arricchito notevolmente grazie al suo collare da caff\u00e8 e continua il suo percorso di playboy, costellato da ferree regole che non trasgredisce per nessuna, mentre Hannah \u00e8 un'affermata restauratrice di opere d'arte che non riesce ad avere relazioni serie data l'immaturit\u00e0 dei suoi partner. I due sono l'uno il migliore amico dell'altra e viceversa e sono tra loro molto affiatati, tanto che lei accompagna ripetutamente Tom agli innumerevoli matrimoni del padre. Pian piano, per\u00f2, da parte di Hannah iniziano ad affiorare verso Tom dei sentimenti che vanno al di l\u00e0 dell'amicizia, seppur lui non se ne accorga.\nQuando Hannah si reca per lavoro in Scozia per sei settimane, nella sua assenza, Tom si rende conto della sua mancanza e di amarla, come gli fanno notare anche i suoi amici, ma ormai \u00e8 tardi visto che Hannah si \u00e8 fidanzata con un ricco e nobile scozzese con cui \u00e8 scoccato il colpo di fulmine. Al suo rientro, Hannah presenta il suo nuovo fidanzato Colin all'amico Tom dichiarando inoltre di aver gi\u00e0 fissato le nozze. Non solo: la futura sposa gli chiede inoltre di farle da damigella d'onore dato il loro profondo legame e conoscenza reciproca. Dapprima incredulo, alla fine Tom accetta (con il supporto dei suoi amici) con il solo obiettivo di sabotare le nozze dall'interno e far capire ad Hannah quanto egli la ami davvero.\nDurante il breve periodo trascorso da Colin in America, Tom cerca di carpirne punti di forza e debolezza per riuscire a comprendere quali strategie adottare, ma rimane via via sempre pi\u00f9 a disagio viste le numerose qualit\u00e0, fisiche e caratteriali, del suo rivale tanto che anche i suoi amici faticano ad aiutarlo. Per di pi\u00f9 altre difficolt\u00e0 gli arrivano da Melissa, sua ex fiamma ed altra damigella di Hannah, la quale fa di tutto pur di screditarlo agli occhi della sposa.\nLe nozze si avvicinano sempre pi\u00f9 e tutti si recano in Scozia per i preparativi finali, ma Tom non riesce ancora a confessare Hannah i suoi reali sentimenti finch\u00e9 una sera, in un affollatissimo pub, secondo una tradizione scozzese secondo cui la sposa deve \"vendere i suoi baci per soldi\" a tutti i presenti, Tom le porge un penny e i due si scambiano un lungo bacio appassionato, sotto gli occhi della madre di Hannah che gi\u00e0 da tempo aveva intuito qualcosa cercando di spronare la figlia verso il suo migliore amico. Tom e Hannah, dopo quel momento di imbarazzo in cui entrambi hanno capito di amarsi, si rifugiano ognuno nella propria stanza del castello di famiglia di Colin anche se vorrebbero parlare dell'accaduto in quanto hanno capito di amarsi. Nella stanza di Tom, per\u00f2, irrompe all'improvviso un'ubriaca Melissa che inizia a spogliarsi affermando di volere un'altra occasione con lui: in quel momento entra Hannah e, vedendo la scena e fraintendendo la situazione, si allontana triste e adirata verso la propria stanza. Subito Tom la raggiunge e lei gli intima di andarsene: \u00e8 qui che finalmente egli trova il coraggio di dichiararle i propri sentimenti ma lei risponde che non gli crede dopo ci\u00f2 che ha visto, che lo considera immaturo e che probabilmente lui, dopo tutto questo tempo trascorso insieme, ora abbia semplicemente paura di perderla.\nLa mattina dopo, dunque, Tom decide di ripartire e fare ritorno a casa in America ma a met\u00e0 strada capisce di dover fare un ultimo tentativo e si avvia a cavallo verso la chiesa in cui si stanno celebrando le nozze. Cadendo violentemente in chiesa dopo una caduta dal cavallo stesso, rimane svenuto per alcuni secondi sotto lo sguardo di tutti i presenti e immediatamente Hannah, non ancora sposatasi, si avvicina per accertarsi delle sue condizioni. Tom si risveglia e, prendendola in giro per il suo look da sposa scozzese, le dice che nella vita \u00e8 sempre stato sincero con tutti ma mai con se stesso ribadendole il suo amore. Hannah gli risponde che \u00e8 la peggior damigella d'onore di sempre e i due si baciano ora davanti a tutti, con Colin scioccato e rassegnato che, su consiglio della madre, sferra un poderoso pugno in faccia a Tom.\nTornati in America, i due finalmente si sposano e quella sera, nella loro camera da letto, rivivono scherzosamente il momento in cui dieci anni prima si sono conosciuti trovandosi per errore nello stesso letto.\nIl film \u00e8 uscito nelle sale statunitensi il 2 maggio 2008, mentre in Italia il 12 giugno 2008.\nAccoglienza.\nIncassi.\nIn Italia la pellicola ha realizzato, nelle quattro settimane di programmazione, 1.718.457 euro. E negli USA ha guadagnato 46.012.734 di dollari.\nComplessivamente ha incassato 106.000.000 di dollari."}
{"id": "1542070", "revid": "124123", "url": "https://it.wikipedia.org/wiki?curid=1542070", "title": "Publio Elvio Pertinace (figlio)", "text": "Publio Elvio Pertinace nacque nel 181 circa, dall'omonimo padre, un generale di rilievo sotto l'imperatore Marco Aurelio, e da Flavia Taziana (\"Flavia Titiana\"), figlia del senatore Tito Flavio Sulpiciano.\nQuando Pertinace divenne imperatore, il 1\u00ba gennaio 193, il Senato romano offr\u00ec la carica di augusta alla moglie e quella di cesare al figlio: Pertinace rifiut\u00f2, affermando che il figlio avrebbe dovuto meritarsi la carica. Malgrado ci\u00f2, alcune monete provinciali recano la dicitura \"cesare\". Pertinace padre venne, per\u00f2, assassinato dalla guardia pretoriana il 28 marzo di quello stesso anno; \u00e8 possibile che quando il nonno di Pertinace figlio, Sulpiciano, chiese ai soldati di nominarlo imperatore, lo fece come reggente del nipote, ma, ad ogni modo, i soldati scelsero un altro candidato, il senatore Didio Giuliano.\nGiuliano venne per\u00f2 ucciso nella stessa estate del 193 dai sostenitori del nuovo imperatore, il generale Settimio Severo, che era stato un leale servitore di Pertinace padre. Pertinace figlio venne onorato da Severo, che lo fece divenire uno dei \"flamini\" (sacerdoti) del culto di Pertinace divinizzato.\nPertinace segu\u00ec probabilmente il \"cursus honorum\", giungendo ad essere nominato console suffetto per il 213, carica che veniva tradizionalmente assunta all'et\u00e0 di 32 anni. In quello stesso anno venne messo a morte per volere dell'imperatore Caracalla, il quale si risent\u00ec per una battuta fatta da Pertinace: Caracalla aveva infatti assassinato il proprio fratello Geta allo scopo di regnare da solo; Pertinace, allora, sugger\u00ec che avrebbe dovuto aggiungere ai suoi titoli \u2013 \"Germanicus\", \"Parthicus\", e \"Arabicus\", ottenuto per aver vinto, rispettivamente, i Germani, i Parti e gli Arabi di Edessa \u2013 quello di \"Geticus\", un doppio senso per la vittoria sui Geti e per l'uccisione del fratello Geta."}
{"id": "1542083", "revid": "1543377", "url": "https://it.wikipedia.org/wiki?curid=1542083", "title": "Aba Cercato", "text": "Biografia.\n\u00c8 entrata in Rai nel 1959 come signorina buonasera dalla sede di Roma; nel 1961 \u00e8 stata scelta per inaugurare le trasmissioni del Secondo Programma (l'attuale Rai 2) ed \u00e8 diventata rapidamente uno dei volti pi\u00f9 conosciuti della televisione italiana. Ha presentato e condotto, in Rai prima e a Canale 5 poi, programmi di generi diversi, spaziando dalla musica leggera e classica, alla medicina, alla politica, all'attualit\u00e0, allo spettacolo per l'Italia e per l'estero. Il 21 luglio del 1983 ha lasciato la RAI per entrare a Canale 5, dove ha condotto il programma del mattino \"Buongiorno Italia\".\nDal 1972 \u00e8 iscritta all'Ordine dei Giornalisti, nell'elenco dei pubblicisti. Tra le sue collaborazioni si ricorda quella quinquennale con il \"Radiocorriere TV\", con una rubrica fissa dal titolo \u201c5 minuti insieme\u201d.\nAnche la figlia, Giulia Boschi, ha inizialmente intrapreso la carriera artistica, per poi dedicarsi all'insegnamento universitario. La nipote Flavia Cercato \u00e8 invece una nota conduttrice radiofonica.\nVerso la fine degli anni '60, l'azienda alimentare Maggiora mise in commercio, per un certo periodo di tempo, un tipo di fette biscottate chiamate \"Aba\", per le quali la Cercato fu anche scritturata per il relativo spot pubblicitario. Prest\u00f2 la sua immagine anche per l'azienda calzaturiera Valleverde.\nTrasmissioni televisive.\nTra le varie trasmissioni si ricorda:\nPremi.\nNel corso della sua carriera ha ricevuto numerosi premi tra cui:"}
{"id": "1542084", "revid": "336956", "url": "https://it.wikipedia.org/wiki?curid=1542084", "title": "210/22", "text": ""}
{"id": "1542090", "revid": "13428305", "url": "https://it.wikipedia.org/wiki?curid=1542090", "title": "Mondiale di sci nordico", "text": ""}
{"id": "1542092", "revid": "13428314", "url": "https://it.wikipedia.org/wiki?curid=1542092", "title": "Campionato mondiale di sci nordico", "text": ""}
{"id": "1542094", "revid": "13428325", "url": "https://it.wikipedia.org/wiki?curid=1542094", "title": "Campionato del mondo di sci nordico", "text": ""}
{"id": "1542096", "revid": "287204", "url": "https://it.wikipedia.org/wiki?curid=1542096", "title": "Bessatsu CoroCoro Comic", "text": " \u00e8 una rivista di manga kodomo giapponese pubblicata dalla Shogakukan.\nNasce come costola della rivista maggiore CoroCoro Comic, dalla quale prende e continua anche alcuni titoli, tra cui alcuni manga dei Pok\u00e9mon e Doraemon. Da come \u00e8 visibile nell'elenco dei manga pubblicati, molti di essi si basano su giochi (famosi o meno) creati in patria, ed arrivati spesso anche in Europa."}
{"id": "1542098", "revid": "767487", "url": "https://it.wikipedia.org/wiki?curid=1542098", "title": "Venoge", "text": "La Venoge \u00e8 un fiume svizzero.\nGeografia.\nLa Venoge nasce a L'Isle nel Canton Vaud e sfocia nel lago di Ginevra.\nStoria.\nLa Venoge si chiamava \"Venobia\" nell'814, \"Venubia\" nel 937, \"Vinogia\" nel XII secolo, \"Venopia\" nel 1313 e \"Venogy\" nel 1316. Il suo nome \u00e8 probabilmente di origine celticaga."}
{"id": "1542103", "revid": "44735", "url": "https://it.wikipedia.org/wiki?curid=1542103", "title": "Lovestoned", "text": ""}
{"id": "1542107", "revid": "1632387", "url": "https://it.wikipedia.org/wiki?curid=1542107", "title": "Darkane", "text": "I Darkane sono una thrash-death metal band svedese formatasi nel 1998 a Helsingborg.\nStoria.\nLa band nasce dalle ceneri della death metal band Agretator, grazie al chitarrista Christofer Malmstrom e al batterista Peter Wildoer (che aveva militato anche negli Arch Enemy).\nIl primo disco pubblicato, \"Rusted Angel\", vede alla voce Lawrence Mackrory. Album questo, considerato l'apice della discografia del gruppo, grazie soprattutto alla prova di Mackrory e alle sonorit\u00e0 molto vicine al Melodic Death, seppur presenti in linea maggiore le sonorit\u00e0 thrash pi\u00f9 moderne.\nNel 2000 la band pubblica \"Insanity\", disco meno tecnico del precedente ma di forte impatto, che vede in formazione il nuovo cantante Andreas Sydow, che registrer\u00e0 con la band anche gli album \"Expanding Senses\" e \"Layers of Lies\", quest'ultimo un album che si avvicina molto alla grandezza compositiva dell'esordio, pur distaccandosi in linea complessiva nel sound. \nTipici della band sono i forti richiami alla musica classica, spesso evidenziati nei suoni delle intro.\nIl 2008 vede l'uscita dell'album \"Demonic Art\", con Jens Broman alla voce, album che si allontana decisamente dai capolavori \"Rusted Angel\" e \"Layers of Lies\",offrendo un sound meno complesso, meno articolato ma pi\u00f9 diretto."}
{"id": "1542112", "revid": "1543377", "url": "https://it.wikipedia.org/wiki?curid=1542112", "title": "Classique des Alpes", "text": "La Classique des Alpes era una corsa in linea maschile di ciclismo su strada che si svolgeva annualmente tra Chamb\u00e9ry ed Aix-les-Bains, in Francia. Dal 1991 al 2004 la gara fu riservata ai professionisti; dal 2007 viene invece organizzata a livello juniores.\nIl primo vincitore fu il francese Charly Mottet, mentre l'ultimo lo spagnolo \u00d3scar Pereiro. Laurent Jalabert \u00e8 stato l'unico ciclista a vincere due volte la corsa, nel 1996 e nel 1998.\nAlbo d'oro.\n\"Aggiornato all'edizione 2004.\""}
{"id": "1542114", "revid": "767487", "url": "https://it.wikipedia.org/wiki?curid=1542114", "title": "Love Lies Bleeding - Soldi sporchi", "text": "Love Lies Bleeding - Soldi sporchi \u00e8 un film del 2008 diretto da Keith Samples.\nTrama.\nUna giovane coppia cade in un losco giro di denaro sporco, dopo una sparatoria avvenuta nel loro appartamento. Con la speranza di una vita migliore, fuggono con i soldi, provocando la furia di un agente corrotto, che non si fermer\u00e0 davanti a nulla pur di ottenere il suo denaro e di suscitare il sospetto di un detective determinato a scoprire che cosa sta realmente accadendo prima che sia troppo tardi."}
{"id": "1542119", "revid": "228587", "url": "https://it.wikipedia.org/wiki?curid=1542119", "title": "Nicolas Bernoulli II", "text": ""}
{"id": "1542120", "revid": "62004", "url": "https://it.wikipedia.org/wiki?curid=1542120", "title": "Bruno Lucas Felix Metsu", "text": ""}
{"id": "1542126", "revid": "833149", "url": "https://it.wikipedia.org/wiki?curid=1542126", "title": "Pantografo", "text": ""}
{"id": "1542143", "revid": "1543377", "url": "https://it.wikipedia.org/wiki?curid=1542143", "title": "Carlo Amoretti", "text": "Biografia.\nAppartenente ad una benestante famiglia di mercanti con tradizioni militari, il padre Bernardo faceva parte della milizia urbana e la madre Vittoria Aicardi era figlia di uno stimato giureconsulto di Testico. Carlo era cugino di Maria Pellegrina Amoretti, nota per essere la terza donna in Italia a conseguire la laurea.\nStudi\u00f2 presso gli Scolopi di Oneglia (attuale Imperia), nel 1756, all'et\u00e0 di quattordici anni entr\u00f2 nell'ordine agostiniano. L'anno successivo si rec\u00f2 a Pavia per completare i suoi studi, rivolti soprattutto verso la fisica, le lettere moderne e la teologia. Negli agostiniani entr\u00f2 in contatto con il confratello Alberto Fortis, da questa amicizia nacque probabilmente la sua passione per le scienze naturali.\nNel 1761 and\u00f2 per la prima volta a Milano, dove si trattenne per un anno, e l'anno successivo a Parma presso il convento degli eremitani. A Parma perfezion\u00f2 la conoscenza delle lingue antiche (latino, greco, ebraico) e moderne (francese, inglese, tedesco, spagnolo), in questo periodo tradusse in italiano la satira di Jonathan Swift \"Tale of a Tub\" compendiandola in latino. Tradusse prima di Melchiorre Cesarotti alcune opere di Ossian che non pubblic\u00f2.\nA Parma frequent\u00f2 e fu in ottimi rapporti con numerosi intellettuali dell'ambiente religioso e non, tra i quali Paolo Maria Paciaudi, Barnaba Chiaramonti (che divenne poi Papa Pio VII), Adeodato Turchi, lo scrittore e filologo Antonio Cerati, il matematico Francesco Venini e il filosofo e letterato Francesco Soave. \nNel 1769, in conseguenza dell'abolizione del convento degli agostiniani nel Ducato di Parma, Amoretti divenne prete secolare. Lo stesso anno ottenne la cattedra di Giurisprudenza ecclesiastica all'Universit\u00e0 degli Studi di Parma.\nA Parma Amoretti divenne sostenitore dei progetti riformistici di Guillaume du Tillot, primo ministro dal 1749 al 1771. Le riforme del Tillot vennero interrotte dall'ascesa al titolo di Duca di Ferdinando I e, alla sua caduta, Amoretti perse la cattedra. Ritorn\u00f2 dapprima nella citt\u00e0 natale e alla fine del 1772 a Milano. Qui venne presentato al marchese Ferdinando Cusani divenendo il precettore del figlio, risiedette presso la famiglia Cusani fino alla morte.\nInizi\u00f2 un'intensa attivit\u00e0 di traduttore e scrittore di guide turistiche. Dal 1775, in collaborazione con Giovanni Francesco Fromond, e i padri somaschi Francesco Soave e Carlo Giuseppe Campi, cominci\u00f2 a pubblicare la rivista divulgativa \"Scelta di opuscoli interessanti sulle scienze e sulle arti\". La pubblicazione di questo periodico mensile prosegu\u00ec per tre anni, dal 1778 proseguirono i soli Amoretti e Soave con la pubblicazione de \"Opuscoli scelti sulle scienze, e sulle arti\", infine Amoretti cur\u00f2 da solo altri due volumi dal titolo \"Nuova scelta d'opuscoli\". \nNel 1780 divenne segretario della Societ\u00e0 Patriotica d'Agricoltura e d'Arti, fondata a Milano da Maria Teresa d'Austria, carica che mantenne fino al dissolvimento della societ\u00e0 nel 1796.\nIl 20 novembre 1783 divenne socio dell'Accademia delle scienze di Torino. \nNel 1797 divenne bibliotecario dell'Ambrosiana e raggiunse fra l'altro una particolare competenza nel campo delle scienze agrarie ed economiche, cui dedic\u00f2 numerosi scritti. Nel 1797 scopr\u00ec all'Ambrosiana il manoscritto italiano, che si credeva perduto, di Antonio Pigafetta sul viaggio di Ferdinando Magellano che pubblic\u00f2 nel 1800 in un'edizione arricchita di note e illustrazioni. A lui si deve anche il rinvenimento, sempre tra i codici della Biblioteca Ambrosiana, di una descrizione del 1588 della navigazione attraverso il passaggio a nord-ovest attribuita allo spagnolo Lorenzo Ferrer Maldonado che tradusse e pubblic\u00f2 arricchita di note nel 1811. Questa pubblicazione sollev\u00f2 delle contestazioni da parte di alcuni studiosi che negarono che Maldonado avesse mai navigato in quelle acque, Amoretti replic\u00f2 con la pubblicazione di \"Appendice al viaggio di Maldonado\" del 1813.\nCome traduttore sono da menzionare una edizione italiana della \"Geschichte der Kunst des Altertums\" di Johann Joachim Winckelmann col titolo \"Storia delle arti del disegno presso gli antichi\" del 1779, nel 1794 tradusse gli \"Elementi di agricoltura\" dell'agronomo Ludwig Mitterpacher, nel 1804, avendo avuto accesso alle meticolose trascrizioni leonardesche di Baldassarre Oltrocchi pubblic\u00f2 una edizione del \"Trattato della pittura\" di Leonardo da Vinci, preceduta da importanti \"Memorie storiche su la vita, gli studi e le opere di Leonardo da Vinci\". \nNel 1808 fu consigliere delle miniere del Regno Italico. \nNumerosi furono anche i suoi viaggi, sia al seguito del marchese Cusani o su incarico della Societ\u00e0 Patriotica sia per proprio conto, tra le mete la Lombardia, Liguria, Veneto, Friuli, Lazio, Campania, Austria, Ticino e Francia, di questi viaggi rimangono dei dettagliati diari inediti custoditi presso l'Istituto Lombardo Accademia di Scienze e Lettere.\nFra gli studi scientifici occorre ricordare \"Della raddomanzia ossia elettrometria animale, ricerche fisiche e storiche\" (1808), \"Elementi di elettrometria animale\" (1816), e il \"Viaggio da Milano ai tre laghi Maggiore, di Lugano e di Como e ne' monti che li circondano\" (prima edizione del 1794)."}
{"id": "1542157", "revid": "712828", "url": "https://it.wikipedia.org/wiki?curid=1542157", "title": "CoroCoro Ichiban!", "text": " \u00e8 una rivista di manga kodomo giapponese pubblicata dalla Shogakukan.\nDiversamente dalle altre riviste per bambini, \u00e8 specializzata in serie con gag e divertimento."}
{"id": "1542161", "revid": "767487", "url": "https://it.wikipedia.org/wiki?curid=1542161", "title": "Nerf Herder", "text": "I Nerf Herder sono un gruppo pop punk di Santa Barbara (California) fondato nel 1994 da Parry Gripp (voce e chitarra), Charlie Dennis (basso) e Steve Sherlock (batteria).\nSi autodefiniscono come una \"geek rock band\", e il loro stile mescola un punk semplice e moderno con testi umoristici e densi di riferimenti alla cultura pop.\nSono noti soprattutto per aver composto il tema musicale della celebre serie televisiva \"Buffy\".\nStoria.\nFondati nel 1994, i Nerf Herder vengono abbandonati dal bassista Charlie Dennis dopo la pubblicazione del loro primo album (intitolato \"Nerf Herder\"). Dennis viene rimpiazzato prima da Pete Newbury, poi da Marko 72 e infine da Justin Fisher. Al gruppo si aggiunge anche un secondo chitarrista, Dave Ehrlich.\nDurante il 1999, i Nerf Herder chiedono e ottengono dalla loro casa discografica, la Arista, di rescindere il contratto per poter registrare il loro secondo album con un'altra etichetta, la Honest Don's Records, facente parte della Fat Wreck Chords. Nel 2000 la band pubblica quindi il suo secondo album, intitolato \"How To Meet Girls\", a cui far\u00e0 seguito nel 2002 \"American Cheese\".\nNell'aprile 2003, il gruppo fa da comparsa in un episodio della serie televisiva \"Buffy\".\nSempre nel 2003, dopo la fine dell\"'American Cheese Tour\" - durante il quale Ben Pringle ha rimpiazzato Fisher (che ha lasciato la band per fondare una propria) - i Nerf Herder si sciolgono senza rilasciare annunci ufficiali, a parte una breve dichiarazione di Gripp sul sito del gruppo.\nNel 2005, i Nerf Herder sono tornati a sorpresa sulle scene con la formazione originale (Gripp, Dennis, Sherlock), e nel 2008 hanno pubblicato il loro quarto album - intitolato \"Nerf Herder IV\" - con la casa discografica della Oglio Records.\nOrigine del nome.\nLa band ha tratto il proprio nome da un episodio della saga di \"Guerre stellari\": nel film del 1980 \"L'Impero colpisce ancora\", la Principessa Leila apostrofa Ian Solo definendolo un \"nerf herder\" (\"cafone\" nella traduzione italiana), ossia un allevatore di Nerf, grossi mammiferi erbivori presenti nell'universo immaginario del film."}
{"id": "1542162", "revid": "767487", "url": "https://it.wikipedia.org/wiki?curid=1542162", "title": "All You've Got - Unite per la vittoria", "text": "All You've Got - Unite per la vittoria \u00e8 un film del 2006, diretto da Neema Barnette, uscito in Italia direttamente per il mercato home video."}
{"id": "1542167", "revid": "1345932", "url": "https://it.wikipedia.org/wiki?curid=1542167", "title": "Giuseppe Galliano (autore)", "text": "\u00c8 un autore multimediale italiano conosciuto principalmente per la realizzazione delle prime ricostruzioni virtuali utilizzate in ambito forense in Italia e per l'ideazione di set virtuali e effetti digitali apparsi su reti televisive italiane.\nBiografia.\nNato a Novara nel 1966 ottiene la maturit\u00e0 classica e quindi la laurea in giurisprudenza con una tesi in latino sul Diritto Pubblico nell'opera di Valerio Massimo.\nDiviene beta-tester del sistema operativo Windows NT, dei software di animazione e modellazione 3D Studio e 3D Studio Max di Autodesk-Kinetix.\nDal 1994 produce strumenti di comunicazione, attraverso la propria struttura, Fabrica Art &amp; Media, e fornisce servizi destinati alla produzione multimediale, tramite il Giuseppe Galliano Multimedia Studio.\nCarriera.\nNel 1994 realizza, sotto la guida del consulente di parte civile Giancarlo Forte, la prima simulazione virtuale ammessa quale prova a supporto di una perizia tecnica in un'aula di tribunale italiana. (Tribunale Parma 12-12-1994).\nNel 1999, sotto la guida Prof. Fabio Dossi (docente in ottica fisiopatologica), realizza la prima ricostruzione virtuale della capacit\u00e0 visiva di un soggetto affetto da deficit ammessa in un'aula giudiziaria (Corte Assise Novara 1999, Corte d'Appello Torino 2001)\nNel 1994 sviluppa uno dei primi \"virtual set\" italiani per il programma \"Tuttosoldi-La Stampa\" in onda su Odeon TV\nDal 2001 al 2002 mette a punto un set virtuale senza l'impiego di tecnologie dedicate ma integrando tra loro apparecchiature di uso comune negli studi televisivi. Il programma \u00e8 \"Sfera\", prima e seconda edizione, in onda su La7.\nDal 2002 al 2007 ha prodotto la Supermoviola de \"Il processo di Biscardi;\" si tratta di ricostruzioni virtuali di episodi calcistici. Il sistema, basandosi su una simulazione virtuale di azioni di gioco, consente di analizzare il momento cruciale mostrandolo da punti di vista diversi da quelli delle telecamere reali presenti sul campo.\nDal 2005 al 2006 e nel 2010 ha sviluppato i \"tapiri virtuali\" o \"tapirini\": contributi in 3d utilizzati durante le diretta del programma televisivo Striscia La Notizia (Canale 5).\nCome autore multimediale ha pubblicato dieci cd-rom e dodici DVD per gli editori Tecniche Nuove, Edizioni San Paolo, De Agostini."}
{"id": "1542179", "revid": "838137", "url": "https://it.wikipedia.org/wiki?curid=1542179", "title": "Gneo Pinario Emilio Cicatricula Pompeo Longino", "text": "Biografia.\nDivenne console suffecto nel 90. Fu in seguito legato della Mesia superiore forse dal 93 al 96 e dal 97/98 in Pannonia inferiore. Fu probabilmente coinvolto nelle operazioni in Banato ed Oltenia durante la seconda campagna dacica di Traiano, divenendone il nuovo governatore (102 - 106). Nel 104 fu fatto prigioniero da Decebalo con l'inganno e trov\u00f2 la morte suicidandosi nel 105."}
{"id": "1542181", "revid": "7077", "url": "https://it.wikipedia.org/wiki?curid=1542181", "title": "Palazzo in via Santa Chiara 26", "text": "Il palazzo in via Santa Chiara \u00e8 un edificio monumentale di Napoli, ubicato a margine della citata strada.\nL'isolato di Santa Chiara.\nSi riscontra la presenza di tre palazzi con analogia tipologica situati a via Santa Chiara, ovvero i nn\u00b0 23, 26 e 28. Tutti e tre i palazzi presentano androni supplementari posti su strade ortogonali a Via S. Chiara, ingressi presumibilmente originari, oggi chiusi.\n\u00abDalle Notizie riguardanti la costruzione di S. Chiara e dalle altre fonti si apprende che in et\u00e0 angioina non erano presenti nella zona altre grandi fabbriche, oltre quelle dell'insieme convettuale. In et\u00e0 rinascimentale, e cio\u00e8 quando ebbe inizio l'attuale assetto urbanistico, sorsero vari edifici il cui pregio esterno appare quasi sempre limitato ad un portale e qualche finestra(\u2026)\u00bb.\n\u00abL'isolato lungo via S. Chiara, tra vico Gargiulo e vico II Foglie si pu\u00f2 attribuire al tardo Quattrocento (\u2026)\u00bb.\nIl palazzo.\nL'immobile al civico 26 \u00e8 una preziosa testimonianza rinascimentale a Napoli; esso venne eretto nel secondo Quattrocento ed in facciata sono visibili le mensole in piperno dei balconi e le finestre con cornice della stessa roccia vulcanica.\nIl vestibolo Originario del palazzo \u00e8 posto su Vico II Foglie a S. Chiara 2 \u00ab(\u2026)oggi murato e trasformato in abitazione, presenta un portale di tipo mormandeo: inoltre, alla sua sinistra, vi \u00e8 un balcone retto da tre robuste mensole di piperno che, insieme alle cornici delle finestre, non lasciano dubbi che fosse questa la fabbrica originaria. Al portale corrisponde nel cortile un arco in piperno a tutto sesto, ovviamente murato, arcate di pietra a tutto sesto, (\u2026) sono su tutti i lati del cortile(\u2026)\u00bb.\nAll'interno del cortile \u00e8 presente un secondo\nvestibolo anch'esso in piperno e di analoga fattura \u00ab(\u2026)certamente questo vestibolo \u00e8 successivo(\u2026)\u00bb a quello presente su Vico II Foglie a S. Chiara."}
{"id": "1542184", "revid": "125133083", "url": "https://it.wikipedia.org/wiki?curid=1542184", "title": "Reservoir (medicina)", "text": "Il reservoir \u00e8 un sacchetto collocato sul retro delle maschere dell'ossigeno e dei palloni autoespandibili (AMBU) collegati a una sorgente di ossigeno sotto pressione, come una bombola.\nQuesto sacchetto serve per aumentare la percentuale di ossigeno presente nella miscela in arrivo al paziente tramite quello fornito dalla bombola, in modo che la ventilazione risulti pi\u00f9 efficace. Viene utilizzato solo in presenza di una fonte di ossigeno senza la cui pressione non sarebbe in grado di espandersi ed esercitare la propria funzione.\n\u00c8 soprattutto durante la rianimazione cardiopolmonare che \u00e8 utile usare il reservoir, visto che in quella situazione devono essere fatte due ventilazioni consecutive e ravvicinate e cos\u00ec tra la prima e la seconda il pallone autoespandibile pu\u00f2 riempirsi di ossigeno puro (tramite lo svuotamento del reservoir, che poi si gonfier\u00e0 nuovamente con quello proveniente dal raccordo della bombola). In assenza di reservoir, il pallone si riespander\u00e0 prendendo aria dall'ambiente e solo successivamente l'ossigeno puro della bombola potr\u00e0 sostituire il contenuto del reservoir.\nTramite la ventilazione pallone/maschera dotati di reservoir la percentuale di ossigeno fornita al paziente utilizzando una fonte a 10-12 L/min \u00e8 oltre il 90%.\nSenza l'utilizzo del reservoir questa percentuale scende fino a valori intorno al 50%, se viene utilizzata una fonte di ossigeno a pressione e al di sotto senza (21%).\nAl contrario, durante una sola respirazione artificiale (con circolo presente), nei 3/5 secondi di attesa tra una ventilazione e la successiva il flusso di ossigeno proveniente dal raccordo potr\u00e0 avere un tempo sufficiente per sostituire il contenuto del pallone."}
{"id": "1542188", "revid": "1106276", "url": "https://it.wikipedia.org/wiki?curid=1542188", "title": "Dipartimento per le riforme istituzionali", "text": "Il Dipartimento per le riforme istituzionali \u00e8 l'organo del governo italiano, nell'ambito della presidenza del Consiglio dei ministri, che assicura al presidente del Consiglio il supporto alle funzioni di coordinamento, di indirizzo, di promozione di iniziative, anche normative, nonch\u00e9 ad ogni altra funzione attribuita al presidente nell'ambito delle riforme istituzionali.\nStoria.\nNel 1987, Aristide Gunnella viene nominato ministro senza portafoglio per gli affari regionali e i problemi istituzionali nel governo Goria; successivamente, con DPCM 13 febbraio 1990, viene istituito l'Ufficio per i problemi istituzionali, tuttavia soppresso con DPCM 12 agosto 1992.\nSuccessivamente, durante il governo Ciampi, viene istituito l'\"Ufficio per le riforme elettorali ed istituzionali\" (DPCM 15 e 29 maggio 1993), retto dal ministro senza portafoglio Leopoldo Elia. Col governo Berlusconi I prende il nome di \"Dipartimento per le riforme istituzionali\" (DPCM 13 luglio 1994) e col governo Berlusconi II assume la denominazione di \"Dipartimento per le riforme istituzionali e la devoluzione\".\nNel 2006, col governo Prodi II riassume la precedente denominazione \"Dipartimento per le riforme istituzionali\" e viene affidato, assieme al Dipartimento per i rapporti con il Parlamento, al ministro per i rapporti con il parlamento e le riforme istituzionali Vannino Chiti. Nel governo Berlusconi IV il dipartimento \u00e8 affidato al ministro per le riforme per il federalismo Umberto Bossi. Nel governo Letta ne \u00e8 stato responsabile il ministro per le riforme costituzionali Gaetano Quagliariello, seguito da Maria Elena Boschi nel governo Renzi, la quale ha ricoperto la carica di Ministro per le riforme costituzionali e per i rapporti con il Parlamento.\nDalla fine del governo Renzi in poi, non \u00e8 stato indicato uno specifico ministro per le riforme costituzionali: nel governo Gentiloni il dipartimento faceva riferimento direttamente al presidente del Consiglio, mentre la delega \u00e8 stata conferita al Ministro per i rapporti con il Parlamento e la democrazia diretta Riccardo Fraccaro nel governo Conte I, e al Ministro per i rapporti con il Parlamento Federico D'Inc\u00e0 nei governi Conte II e Draghi.\nCompetenze.\nIl dipartimento cura le proposte ed effettua studi e ricerche in materia di riforme istituzionali ed elettorali. In particolare si occupa di riforma degli organi costituzionali e di rilevanza costituzionale, nonch\u00e9 di riforme in materia di rappresentanza italiana al Parlamento europeo, di ordinamento delle autonomie territoriali, di federalismo fiscale, di conferimento di funzioni amministrative a comuni, province, citt\u00e0 metropolitane e regioni, di forme e condizioni particolari di autonomia da parte delle regioni a statuto ordinario. Cura in tali ambiti i rapporti e il confronto con le sedi istituzionali e politiche nazionali e degli enti territoriali, nonch\u00e9 con gli organismi europei e internazionali competenti. Cura inoltre la verifica della coerenza delle diverse iniziative normative concernenti le riforme istituzionali.\nStruttura.\nSono presenti gli uffici di diretta collaborazione e gli uffici propri del dipartimento.\nSono uffici di staff:\nLa struttura del Dipartimento \u00e8 coordinata dal Capo del Dipartimento e si organizza in un Ufficio e due Servizi:\nElenco dei ministri per le riforme.\nL'elenco comprende il nominativo di tutti i ministri che hanno ricoperto tale incarico, pur assumendo nominativi diversi nel corso del tempo. L'elenco \u00e8 discontinuo poich\u00e9 non \u00e8 presente in tutti i governi."}
{"id": "1542189", "revid": "74173", "url": "https://it.wikipedia.org/wiki?curid=1542189", "title": "Stanis\u0142aw Leszczy\u0144ski", "text": ""}
{"id": "1542194", "revid": "767487", "url": "https://it.wikipedia.org/wiki?curid=1542194", "title": "Romanticismo in Polonia", "text": "Il Romanticismo in Polonia fu un periodo nell'evoluzione delle arti e della cultura polacca che inizi\u00f2 con la pubblicazione del primo poema di Adam Mickiewicz nel 1822, e che termin\u00f2 con la soppressione della rivolta di Gennaio nel 1864. Quest'ultimo evento apr\u00ec una nuova era nella cultura polacca: il Positivismo.\nIl Romanticismo polacco, diversamente dal Romanticismo nel resto d'Europa, non fu limitato ai campi della letteratura e dell'arte. Proprio per le caratteristiche peculiari della storia polacca, tra cui le spartizioni della Polonia, esso costitu\u00ec un movimento idealistico, politico e filosofico che espresse le idee e il modo di vivere di una grande porzione del popolo polacco. \nIl Romanticismo polacco si distingue in due periodi separati: 1820\u20141832 e 1832\u20141864. Nel primo, i romantici polacchi furono fortemente influenzati da altri romantici europei; la loro arte rappresent\u00f2 le emozioni e l'irrazionalit\u00e0, la fantasia e l'immaginazione, il culto della personalit\u00e0, il folklore e la vita della nazione, oltre alla propagazione dell'ideale della libert\u00e0. Gli scrittori pi\u00f9 famosi del periodo furono Adam Mickiewicz, Seweryn Goszczy\u0144ski, Tomasz Zan e Maurycy Mochnacki.\nNel secondo periodo, molti dei romantici polacchi operarono all'estero, a causa delle loro idee sovversive, banditi dalla Polonia dalle potenze occupanti. Il loro lavoro divenne sempre pi\u00f9 dominato da ideali nazionalisti e dalla battaglia per riconquistare l'indipendenza della nazione. Divennero pi\u00f9 espliciti gli elementi di misticismo. Si svilupp\u00f2 l'idea del \"poeta-wieszcz\"; il \"wieszcz\" (bardo) operava come leader spirituale della nazione che combatteva per l'indipendenza: l'artista principale riconosciuto come tale fu Adam Mickiewicz. Il suo famoso poema epico \"Pan Tadeusz\" descrive il suo amore per la terra e il popolo della sua madrepatria:\nPu\u00f2 sembrare strano che un poeta polacco invochi la Lituania e non la Polonia. Ci\u00f2 \u00e8 dovuto al fatto che Mickiewicz crebbe nell'ambiente multiculturale della Confederazione Polacco-Lituana, che aveva unito gran parte di quelli che oggi sono i diversi Paesi di Polonia, Lituania, Bielorussia ed Ucraina. Egli \u00e8 spesso considerato di origini lituane dai lituani, mentre i Bielorussi lo dichiarano essere uno di loro, dal momento che nacque nel territorio dell'attuale Bielorussia.\nTra gli altri principali scrittori romantici polacchi attivi all'estero ci sono Juliusz S\u0142owacki, Zygmunt Krasi\u0144ski e Cyprian Kamil Norwid. \nMolti scrittori romantici, invece, rimasero attivi nella Polonia divisa e occupata: J\u00f3zef Ignacy Kraszewski, Wincenty Pol, W\u0142adys\u0142aw Syrokomla, Narcyza \u017bmichowska. \nLe idee romantiche non influenzarono solo la letteratura, ma anche la pittura e la musica. Esempio della pittura romantica polacca \u00e8 l'opera di Piotr Micha\u0142owski. Lo sviluppo dell'arte polacca sub\u00ec le forti influenze della musica di Fryderyk Chopin e Stanis\u0142aw Moniuszko.\nUno dei caratteri unici del romanticismo polacco fu il collegamento con la storia polacca. Il Romanticismo polacco rivisse le vecchie tradizioni del Sarmatismo della nobilt\u00e0 polacca (la \"szlachta\"); questo carattere non \u00e8 osservabile in altre nazioni europee, dove il contrasto tra la gloria del passato e la miseria del presente non era cos\u00ec pronunciato, o non esisteva del tutto.\nPrincipali scrittori e poeti romantici.\nTra i principali scrittori e poeti romantici polacchi vi sono:\nTra le altre importanti figure del periodo romantico vi furono:"}
{"id": "1542195", "revid": "767487", "url": "https://it.wikipedia.org/wiki?curid=1542195", "title": "Correttore di bozze", "text": "Il correttore di bozze \u00e8 lo specialista o la persona qualificata che professionalmente effettua la lettura delle bozze di un testo destinato alla stampa, in modo da trovare e correggere eventuali errori tipografici. Normalmente le bozze sono corrette dall'autore insieme con il curatore editoriale. \nLa correzione di bozze in editoria.\nIn editoria, una bozza \u00e8 la prova di stampa di un testo originale. Viene stampata su un solo lato della pagina, con larghi margini per le eventuali correzioni dei refusi e di altri errori di composizione. \nIl correttore di bozze confronta il testo originale con la prova di stampa ed evidenzia gli errori presenti in quest'ultima mediante segni convenzionali aggiunti a margine. Gli errori oggetto della correzione non riguardano solo i refusi di scrittura, ma comprendono anche l'aspetto tipografico propriamente detto, vale a dire: righe rientranti, corsivi, maiuscoletti, uso del neretto e ogni altra indicazione atta a dare un aspetto editoriale al testo.\nDopo il vaglio dell'autore, la bozza \u00e8 poi restituita alla tipografia, che corregge gli errori segnalati. \nIl correttore di bozze in biologia.\nPer analogia, in ambito biologico si indica come \"correzione di bozze\" (\"proofreading\") la capacit\u00e0 di autocorrezione dimostrata da alcuni processi biologici, come la duplicazione del DNA o la sintesi proteica."}
{"id": "1542205", "revid": "212348", "url": "https://it.wikipedia.org/wiki?curid=1542205", "title": "Coracidae", "text": ""}
{"id": "1542207", "revid": "1543377", "url": "https://it.wikipedia.org/wiki?curid=1542207", "title": "13 Lacertae", "text": "13 Lac \u00e8 una stella della costellazione della Lucertola, situata nella parte centrale della costellazione.\n\u00c8 una doppia ottica, nota come ADS 16227; la sua compagna \u00e8 di magnitudine 10,6, classe spettrale G8 III, separata dalla primaria da 14,6 secondi d'arco, con un angolo di posizione di 129\u00b0, misurata in 10 osservazioni fra il 1849 e il 1958."}
{"id": "1542209", "revid": "486946", "url": "https://it.wikipedia.org/wiki?curid=1542209", "title": "Bracchetto", "text": ""}
{"id": "1542210", "revid": "74173", "url": "https://it.wikipedia.org/wiki?curid=1542210", "title": "Romanticismo polacco", "text": ""}
{"id": "1542213", "revid": "1372005", "url": "https://it.wikipedia.org/wiki?curid=1542213", "title": "Tietmaro di Merseburgo", "text": " Fu l'autore del \"Chronicon,\" una delle principali fonti dell'epoca ottoniana.\nBiografia.\nLa famiglia.\nTitmaro era il terzogenito di Sigfrido (\u2020 15 marzo 991), conte di Walbeck e di Cunigolda Stade (\u2020 997). Gli altri suoi fratelli furono Enrico, successore del padre e fratello maggiore di Titmaro, Federico (\u2020 1018), burgravio di Magdeburgo e secondogenito, Sigfrido (\u2020 1032), quartogenito, abate di Berge dal 1009 al 1022 e poi vescovo di M\u00fcnster dal 1022 al 1032, fu a lui cui Titmaro dedicher\u00e0 la sua Cronaca, Bruno (\u2020 1049), monaco di Corvey e abate di Berge dal 1025 e vescovo di Verden dal 1024 alla morte e Oda. Venne battezzato da Ildevardo, arcivescovo di Halberstadt e ricevette sempre da questo la cresima. Egli lo ignorava, ma era un discendente, da parte materna (pi\u00f9 precisamente grazie alla moglie di suo nonno materno Enrico I, Giuditta di Wetterau), di Carlo Magno, appartenente alla nona generazione.\nI suoi due bisnonni, Liutero conte di Stade e Liutero I conte di Walbeck, fondatore del monastero di Walbeck, morirono nella battaglia di Lenzen del 4 settembre 929, una battaglia in cui i sassoni riuscirono a battere gli slavi. Titmaro parla in modo pi\u00f9 ampio del nonno materno Enrico I (\u2020 974), figlio di Liutero e imparentato con l'imperatore Ottone I: egli fu protetto dai suoi uomini da un agguato del duca di Sassonia Ermanno Billung teso nella cattedrale di Magdeburgo, retta dall'arcivescovo Adalberto, dove si stava svolgendo un'assemblea. Nonostante avesse tentato di catturarlo, il duca gli ordin\u00f2 di recarsi a Roma presso l'imperatore e parente di Enrico Ottone I per pacificare i loro rapporti. Bench\u00e9 l'imperatore fosse adirato con il duca per avere usurpato le prerogative imperiali in quella parte della Germania, Enrico, in virt\u00f9 della loro consanguineit\u00e0 e della sua abilit\u00e0, riusc\u00ec a far s\u00ec che Ottone concedesse la grazia al duca, e venne ringraziato dall'imperatore per il suo lavoro con una collana d'oro. Sua figlia Ildegarda, zia di Titmaro, and\u00f2 in sposa a Bernardo I Billung, figlio di Ermanno Billung, e ci\u00f2 port\u00f2 all'apogeo la dinastia degli Stade, essendo il ducato di Sassonia in precedenza un ducato appartenente alla famiglia imperiale. Moglie di Enrico I e madre di Ildegarda fu Giuditta, figlia di Udo I, conte di Rheingau e Watterau: Giuditta aveva diversi fratelli, tra cui Corrado I duca di Svevia e Eriberto di Wetterau. Udo I era figlio del duca di Lotaringia Gebeardo.\nIl nonno paterno di Titmaro era Liutario II conte di Walbeck (\u2020 964), il quale partecip\u00f2 ad una congiura nel 941 contro Ottone I e rischi\u00f2 di essere decapitato una volta che questa venne scoperta. Tuttavia, i grandi di Germania riuscirono a convincere l'imperatore a fargli commutare la pena in un anno di carcere presso il margravio del Nordgau Bertoldo Babenberg (\u2020 990) in Baviera e alla requisizione delle sue propriet\u00e0, poi ridistribuite tra i fedeli imperiali; riusc\u00ec poi ad ottenere la grazia, e riacquis\u00ec le sue vecchie propriet\u00e0 con del denaro e delle propriet\u00e0 non sequestrate in precedenza. Egli fond\u00f2 poi l'abbazia di Walbeck, traducibile in \"Ruscello di bosco\" (\"Waldibike\" in tedesco) e retta dal preposto Wilegiso per fare ammenda dei suoi peccati commessi con la congiura, cedendo al neonato monastero e ai suoi monaci un decimo delle sue propriet\u00e0; successivamente l'abbazia fu retta da Reginberto, poi vescovo di Oldenburg dal 992, poi da Teodorico e poi dallo stesso Titmaro. Oltre a Sigfrido, padre di Titmaro, Liutario II ebbe come figli Liutario (\u2020 1003), futuro margravio del Nordmark sassone a partire dal 985, il quale si spos\u00f2 con Godila, figlia del conte Wirinario; essi ebbero come figli Wirinario, successore del padre nel margraviato, il quale spos\u00f2 una figlia del margravio di Mei\u00dfen Eccardo I il Grande. Un altro figlio di Liutario II fu Teodorico, che divent\u00f2 chierico a Magdeburgo e nell'agosto 1012 entr\u00f2 nella cappella regia di Enrico II; un'altra figlia fu Eila, che spos\u00f2 il margravio del Nordgau bavarese Bertoldo, zio (o padre o fratello) del margravio dell'\u00d6sterreich Leopoldo Babenberg.\nTitmaro parla anche del padre Sigfrido: figlio di Liutario II e Matilde di Arneburg (\u2020 3 dicembre 991), egli nel 972 scese in battaglia a Zheden assieme al margravio della marca orientale sassone Oddone contro i polacchi di Miezsko I, ma i sassoni persero la battaglia. Nell'estate del 979, assieme al fratello e margravio Liutario, prese in custodia il conte nel Nortthuringa Geroldo, accusato da un certo Waldo e catturato a S\u00f6mmering, in attesa del duello tra l'accusatore e il rapito. Il duello fu vinto da Waldo, ma questo mor\u00ec subito dopo improvvisamente (oppure colpito alle spalle): su decisione imperiale, venne quindi decapitato lo stesso giorno, l'11 agosto dello stesso anno. La figlia di quest'ultimo spos\u00f2 Sigfrido II di Stade. Egli combatt\u00e9 di nuovo assieme al fratello e margravio Liutario in una coalizione di grandi di Germania nel 983 nella battaglia del Tanger contro gli slavi ribellatosi nel tentativo di fermare la loro avanzata, riuscendovi. Sigfrido successivamente fu un suddito fedele dell'imperatrice Teofano, all'epoca reggente per il figlio Ottone III; essi quindi probabilmente si legarono in un patto di \"amicitia\" informale. Su impulso di questa, scese in guerra, assieme ad altri grandi di Germania, nell'estate del 990 contro Boleslao II di Boemia per aiutare Miecislao I di Polonia, sostenuto dall'imperatrice, contro il quale aveva combattuto dodici anni prima. I tedeschi non scesero mai in battaglia: presso il villaggio di Seelpulo vennero intercettati dall'esercito boemo e entrambe le parti inviarono reciprocamente dei messaggeri. Essendo i tedeschi inferiori di numero e Boleslao non avendo interesse a inimicarsi i grandi di Germania, strinse un patto con loro: chi voleva poteva tornare a casa in pace, mentre chi voleva poteva seguirlo contro Miecislao I, contravvenendo quindi agli ordini dell'imperatrice (essendo anche il potere imperiale indebolito dalla reggenza). Sigfrido decise quindi di tornare indietro, non unendosi a Boleslao. Mor\u00ec il 15 marzo 991, seguito il 3 dicembre dalla madre Matilde. Il fratello e margravio Liutario insidi\u00f2 la vedova e madre di Titmaro Cunigolda pi\u00f9 volte per ottenere l'eredit\u00e0 del fratello.\nL'educazione e l'abbazia di Walbeck.\nTietmaro fu educato dapprima presso la prozia paterna Emnilda a Quedlinburg, poi da Ricdago, abate di Berge in Magdeburgo, restandovi dal 987 al 990, quando il padre, poco prima della sua morte, riusc\u00ec a collocarlo nel capitolo della cattedrale di Magdeburgo. Qua studi\u00f2 nella scuola cattedrale, diretta dapprima da Eccardo il Rosso e successivamente da Geddo; ebbe come compagno di studi e amico Bruno il Giovane di Querfurt, futuro missionario e martire. Quest'ultimo era figlio del fratello di Matilde (nonna di Titmaro), il quale si chiamava Bruno il Vecchio di Querfurt. Titmaro quindi studi\u00f2 sempre in Sassonia.\nIl 23 giugno 994 i suoi zii materni Enrico, Udo e Sigfrido affrontarono dei pirati assieme al conte Etelgero e altri in battaglia. La battaglia venne persa dai sassoni ed Udo venne decapitato, mentre Enrico, il fratello Sigfrido e Etelgero sono catturati dai pirati. Subito part\u00ec una \"gara di solidariet\u00e0\" dei sassoni per pagare il riscatto, riscatto pagato anche dal duca (e cognato in quanto aveva sposato Ildegarda di Stade) di Sassonia Bernardo I (egli si trovava nelle immediate vicinanze dello scontro e invi\u00f2 subito dei messaggeri per intavolare le trattative) ma anche dall'imperatore.\nUna volta che i pirati ricevettero buona parte del riscatto, permisero un \"cambio degli ostaggi\": Enrico fu sostituito dal suo unico figlio Sigfrido (III) e poi dai vassalli del conte di Stade Gervardo e Volframo, mentre al posto di Etelgero and\u00f2 lo zio Teodorico e il figlio di sua zia Olaf. A tutti fu poi permesso di allontanarsi per riscuotere pi\u00f9 velocemente il denaro del riscatto, privilegio garantito a tutti eccetto a Sigfrido II di Stade, che rimase l'unico ostaggio. Costui, essendo all'epoca ancora senza figli, chiese a Cunigonda di Stade di dare ai pirati uno dei suoi figli al suo posto: la madre quindi scelse di mandare Sigfrido, futuro vescovo di M\u00fcnster come Sigfrido II, come sostituto, ma il suo abate Ricdago, abate di Berge, rifiut\u00f2 di mettere Sigfrido nelle mani dei pirati in quanto monaco. Fu quindi scelto Tietmaro, il quale maestro non fece opposizione, il quale part\u00ec il 28 giugno.\nLa vicenda si concluse con la fuga di Sigfrido ma con la mutilazione di Sigfrido (III) e di altri ostaggi. Tietmaro pot\u00e9 quindi tornare indietro.\nTitmaro divenne rettore dell'abbazia di Walbeck il 5 maggio 1002: come gi\u00e0 scritto in precedenza, questo monastero era stato fondato dal nonno paterno Liutario e la famiglia paterna esercitava il controllo indiretto del monastero attraverso la successione in essa di membri della propri famiglia; egli eredit\u00f2 la carica di rettore del monastero con la morte della madre, in quanto i suoi due fratelli maggiori detenevano gi\u00e0 delle cariche. Egli ebbe frizioni con lo zio e margravio del Nordmark sassone Liutario, che impose il suo veto per la sua assunzione alla carica: Titmaro non fu appoggiato dai fratelli, ma egli raggiunse comunque con lo zio a un accordo pecuniario. Egli quindi prese possesso della carica in modo simoniaco, come lui stesso confessa, per quanto all'epoca e in quel luogo fosse un atto normale. Rimase rettore dell'abbazia fino al 1009, \u00abper sette anni, tre settimane e tre giorni\u00bb, come da lui stesso affermato. Durante questo periodo, suo fratello Federico gli chiese di far seppellire la moglie nell'abbazia della famiglia da lui retta; egli chiese si farla seppellire in una tomba specifica, la quale era per\u00f2 gi\u00e0 occupata dal corpo di Willigiso, predecessore di Tietmaro. Dopo un primo rifiuto, acconsent\u00ec allo \"scambio di bare\", fatto di cui si pent\u00ec: egli infatti afferm\u00f2 che una notte sent\u00ec un forte rumore e vide il fantasma di Willigiso che gli disse che egli stava vangando per la Terra a causa sua.\nVescovo.\nTitmaro fu vescovo di Merseburgo dal 29 aprile 1009. Succeduto a Wigberto grazie all'aiuto dell'arcivescovo di Magdeburgo Tagino, la sua diocesi era stata di recente ripristinata, essendo questa stata smembrata dalle diocesi vicine per volere del proprio vescovo Gisilero, il quale riusc\u00ec ad ottenere la carica di vescovo di Magdeburgo, da lui elevata poi ad arcidiocesi. La sua nomina fu un'eccezione, non avendo Tietmaro fatto parte della cappella regia del sovrano, centro del \"Reichskirchensystem\". Egli risollev\u00f2 le condizioni materiali della rinata diocesi, che risentiva inoltre ancora degli effetti della \"Slawenaufstand\" del 983. Questo suo lavoro \u00e8 riscontrabile in diversi diplomi. La popolazione della sua diocesi era costituita da milzeni, dunque slavi, convertiti da qualche decennio. Egli \u00e8 \"accusato\" dallo storico Helmut Lippelt di essersi poco curato della conversione degli slavi della sua diocesi, giudizio simile a quello dello storico David Fraesdrorff, il quale non lo ritiene essere un missionario: Tietmaro infatti afferma che solo dopo dieci anni dalla sua nomina a vescovo visit\u00f2 quella parte della sua diocesi ad alta densit\u00e0 slava.\nNel 1007 partecip\u00f2, assieme a Tagino, ad una spedizione reale contro Boleslao. Nell'estate del 1010 si rec\u00f2 a Belgern, citt\u00e0 del margravio della marca orientale sassone Gerone II nei pressi del fiume Elba ed uno dei pochi guadi sicuri per raggiungere le marche orientali, dove si era riunito l'esercito regio di Enrico II (non era ancora imperatore) per la spedizione contro Boleslao I di Polonia. Questo fu uno degli uomini cui Titmaro dedica maggior spazio nella sua cronaca essendo la sua diocesi localizzata al confine del regno germanico con il giovane ente territoriale polacco. Il re, preso da un malore durante la spedizione, si rec\u00f2 a Merseburgo per riprendersi. Enrico II si rec\u00f2 spesso a Merseburgo anche successivamente, affermando quindi la citt\u00e0 come meta fissa degli itinerari regi. Titmaro partecip\u00f2 al sinodo nella cattedrale di Bamberga del 1012, tenutasi nello stesso giorno dell'inaugurazione dell'edificio e del compleanno di Enrico II, il 6 maggio, e simbolo della opera riformatrice enriciana. Sempre nel 1012, ricostru\u00ec, assieme ad altri, il borgo di Liubusua, distrutta nel 932, e sorvegli\u00f2 Mei\u00dfen assieme ai suoi uomini.\nUna volta, trascurando dei suoi doveri sanciti con il concilio di Dortmund del 7 luglio 1005, non and\u00f2 a confortare con la preghiera Richerio, sacerdote di Magdeburgo, in procinto di morire: Tietmaro rimand\u00f2 la visita al morente al giorno seguente al suo arrivo in citt\u00e0 e questo mor\u00ec senza il suo conforto. Pochi giorni la sepoltura di Richerio, questo comparve in sogno a Tietmaro, ammonendolo per la sua negligenza. Tietmaro approfitt\u00f2 dell'occasione per chiedere come stavano i suoi genitori: egli rispose che stavano bene, aggiungendo per\u00f2 che la madre lo avvisava che sarebbe morto un luned\u00ec o un gioved\u00ec; effettivamente Tietmaro mor\u00ec luned\u00ec 1\u00ba dicembre 1018, e venne sepolto nella cattedrale di Merseburgo.\nLa Cronaca di Tietmaro.\nTra 1012 e 1018 Tietmaro scrisse, con l'aiuto di otto scribi, un \"Chronicon\" (\"Cronaca\") in otto libri, che trattano della storia della dinastia sassone e del periodo che va dal 908 al 1018, anno della morte di Tietmaro. Egli nel prologo, dedica l'opera al fratello Sigfrido e afferma di voler parlare de \u00abla vita e i costumi dei pii re di Sassonia\u00bb. L'ambito territoriale della cronaca rester\u00e0 principalmente sassone, parlando tuttalpi\u00f9 della restante Germania e quasi nulla dell'ambito italiano: egli quindi si focalizza, specie con gli ultimi quattro libri, delle spedizioni del regno contro gli slavi, a lui confinanti.\nI primi tre libri riguardano i regni di Enrico I e dei primi due imperatori Ottone aventi come fonti gli annali di Quedlinburg, Vitichindo di Corvey e altre fonti orali tra cui i racconti della sua famiglia, i quali, assieme alle sue gesta, costellano anche altre parti della Cronaca. Il quarto libro riguarda l'imperatore Ottone III, scritto in modo diretto e originale. Gli altri quattro libri riguardano i fatti del regno di Enrico II, da lui vissuti in prima persona, fino all'anno 1018, anno della sua morte. Se i primi libri sono brevi e possiedono meno informazioni rispetto alle fonti usate da Titmaro, i libri che parlano di Enrico II sono di gran lunga pi\u00f9 lunghi e densi di informazioni, essendo scritto da Titmaro in una posizione privilegiata, essendo lui non solo vescovo durante il regno di Enrico e in una diocesi in cui l'imperatore veniva spesso, ma anche la sua diocesi situata nei pressi dei confini con gli slavi, contro cui Enrico profuse buona parte della sua attenzione e forze.\nIl manoscritto rimase nella biblioteca della cattedrale fino al 1091, anno in cui il vescovo Guarniero/Werner (1059-1093) lo don\u00f2 al monastero di San Pietro, fondato da lui stesso e localizzato poco fuori le mura di Altenburg. Verso il 1060 il manoscritto (ms. D) venne imprestato al monastero di Corvey e copiato; esso per\u00f2 aggiunse alcune cose (ms. B). \u00c8 per\u00f2 possibile che esso sia stato modificato precedentemente da Sigfrido, fratello di Tietmaro e monaco a Corvey a cui \u00e8 dedicato l'opera. Il manoscritto venne quindi restituito al monastero di San Pietro e rimase l\u00ec fino al XVI secolo. Esso venne consultato da Spalatino e Melantone. Il manoscritto perse 15 dei 207 fogli prima del suo e\"ditio princeps\" del 1580. Il manoscritto giunse quindi a Dresda dopo alcune peripezie dopo l'abolizione del monastero di San Pietro del 1562 nel contesto della Riforma. Il manoscritto sub\u00ec pesantissimi danni a causa del bombardamento di Dresda durante la seconda guerra mondiale, ma ci\u00f2 non ebbe conseguenze gravi sugli studi della Cronaca, essendo stata fotografata nel 1905."}
{"id": "1542216", "revid": "123869328", "url": "https://it.wikipedia.org/wiki?curid=1542216", "title": "Bill Tilman", "text": "Biografia.\nNato nella contea del Cheshire, in Inghilterra, da una benestante famiglia di mercanti, pu\u00f2 senza difficolt\u00e0 essere definito l'ultimo vero esploratore ed eroe romantico nel senso pi\u00f9 ottocentesco del termine. Ancor prima di compiere 18 anni fece carte false per partecipare alla Prima guerra mondiale, riusc\u00ec ad arruolarsi nella Royal Artillery e fu mandato a combattere sulla Somme. Sopravvisse oltre due anni in una zona dove la speranza di vita media non superava i dieci giorni, guadagnando due Military Cross per coraggio in azione.\nDopo la guerra cerc\u00f2 il romanticismo in Africa e divenne piantatore di caff\u00e8, ma senza molto entusiasmo, e presto l'unica ragione per restare nelle colonie africane di Sua Maest\u00e0 Britannica divennero le montagne. Insieme ad Eric Shipton, con il quale former\u00e0 una delle pi\u00f9 famose coppie d'alpinisti nella storia di questo sport, scalarono il Monte Kenya, nel 1929, il Kilimangiaro e il Ruwenzori. Alla fine della sua esperienza nel continente nero, non particolarmente felice di tornare a casa in aereo o in nave, pens\u00f2 bene che sarebbe stato pi\u00f9 interessante attraversare il continente in bicicletta e imbarcarsi sulla costa occidentale.\nNegli anni trenta la coppia Shipton-Tilman divenne presto la punta di diamante nelle esplorazioni coordinate dalle Societ\u00e0 Reali inglesi. Nel 1934 la coppia scopr\u00ec la via d'accesso al Nanda Devi, 7434 metri, che Tilman conquist\u00f2 senza ossigeno insieme a Neal Odell nel 1936. La spedizione fu costruita sul modello amundseniano di esplorazione, ovvero favorendo rapidit\u00e0 e leggerezza, in netto contrasto dalle infinite colonne di portatori usate spesso ancora oggi.\nGrazie alla meritata fama, Tilman fu incaricato di organizzare il primo serio tentativo di conquistare l'Everest dopo la sfortunata spedizione di George Mallory del 1924. Nel 1938 la spedizione giunse, senza l'aiuto dell'ossigeno, fino a circa 8150 metri.\nLa seconda guerra mondiale.\nL'arrivo della seconda guerra mondiale imped\u00ec agli inglesi e a Tilman di organizzare quella che probabilmente sarebbe stata la conquista della montagna, dal momento che la spedizione del 1938 forn\u00ec le informazioni geografiche e climatiche necessarie per un attacco definitivo. Tilman si arruol\u00f2 di nuovo volontario, combattendo come ufficiale di collegamento dietro alle linee nemiche in Albania, Jugoslavia e nel Veneto. Nel periodo 44'-45' fu attivo assieme ai partigiani della Divisione Nino Nannetti stanziati nell'area del Cansiglio - Alpago (Missione SIMIA); lo scopo era di valutare e organizzare i lanci degli approvvigionamenti degli alleati, le possibili vie di fuga sulle montagne per i prigionieri e la latitanza per i piloti alleati abbattuti. Per un periodo fu nella Brigata Garibaldina Antonio Gramsci, a Feltre, meritando la cittadinanza onoraria di Belluno.\nIl suo racconto della vita partigiana e degli eventi di quegli anni difficili \u00e8 descritto con vivida trasparenza e con una buona dose di humour inglese.\nGli ultimi anni.\nNegli anni immediatamente successivi alla guerra Tilman, resosi conto dei limiti fisici portati dall'et\u00e0, smise di partecipare alle spedizioni d'alta quota per dedicarsi a lunghe campagne d'esplorazione negli angoli pi\u00f9 remoti dell'Asia. Pakistan, Xinjihang, Kirghizistan, Tibet, Karakorum e Nepal furono il teatro di strenue marce e lunghi viaggi, frutto d'insaziabile curiosit\u00e0.\nI racconti degli anni dal Kenya all'Asia sono raccolti nel volume \"The Seven Mountain Exploration Books\". Gi\u00e0 dai primi volumi di questa raccolta risalta uno stile scorrevole ma notevolmente evoluto e ricco, che hanno fatto di Tilman uno dei pi\u00f9 grandi scrittori di libri di viaggio del secolo. Le citazioni dalle sue righe potrebbero riempire un'interessante raccolta. Tra le altre citazioni:\n\u00abL'avversione per i sentieri battuti \u00e8 prova di un intelletto indipendente, anche se tale indipendenza pu\u00f2 a volte rivelarsi molto cara\u00bb,\n\u00abViaggiare nella direzione sbagliata \u00e8 probabilmente meglio che seguire le proprie orme\u00bb.\nVerso la fine degli anni cinquanta, in un periodo della vita in cui molti appendono i sogni e gli scarponi al chiodo, Tilman, quasi sessantenne, si rese conto che esistevano ancora molte montagne ancora vergini, anche se non eccessivamente alte, e terre inesplorate, solo che si concentravano in luoghi particolarmente inaccessibili: Patagonia, Antartide, Groenlandia, Pacifico meridionale. Ecco che un uomo mai stato in mare decide di acquistare una barca, particolarmente robusta, e partire, senza alcuno sponsor e aiuto di organizzazioni esterne, all'esplorazione di vette e terre che solo un certo Lord inglese, il quale defin\u00ec il Sahara come \"un suolo molto leggero\" avrebbe potuto considerare semplicemente come \"difficilmente accessibili\".\nMemorabile la sua prima spedizione, che si estese tra il 1958 e il 1959. Raccolse i partecipanti tramite un annuncio sul 'Times' che divenne in seguito un suo marchio di fabbrica \"Cercasi marinai (uomini) per un lungo viaggio in mare. Nessuna paga, nessuna ambizione, non troppo comfort\". L'avventuroso gruppo di sei \"vittime\" cos\u00ec raccolte si imbarc\u00f2 sul 'Mischief', una barca-pilota in servizio al porto di Bristol dal 1906, part\u00ec dall'Inghilterra meridionale e giunse in Patagonia dopo aver fatto scalo alle Canarie e in Uruguay. Da Punta Arenas, dopo un breve scalo tecnico per riparare il motore, Tilman percorse lo stretto di Magellano e si introdusse nell'Estero Peel, il fiordo pi\u00f9 lungo e meno conosciuto dei tanti che penetrano nel versante occidentale delle Ande.\nQui lasci\u00f2 la barca all'equipaggio e insieme a due compagni comp\u00ec la prima traversata nei due sensi della sterminata Calotta Glaciale Patagonica, ritorn\u00f2 alla barca e torn\u00f2 in Inghilterra via Panama, dopo aver percorso complessivamente circa 20\u00a0000 miglia in mare. Da quel momento in poi Tilman organizz\u00f2 una spedizione di simile calibro ogni 1-2 anni, portando Mischief e le sue diverse squadre di \"vittime\", pi\u00f9 o meno entusiaste della naturale spartanit\u00e0 militare del loro capitano, in Antartide, intorno all'Africa, alle isole Kerguelen, alle Spitzbergen, in Groenlandia oltre sei volte, sull'isola di Baffin e in varie isole che tuttora oggi pochi conoscono. In Groenlandia perse 'Mischief', che sostitu\u00ec prima con 'Sea Breeze' poi con 'Baroque', entrambe gemelle della prima.\nDa notare che nessuna donna ha mai navigato sulla sua barca n\u00e9 incrociato i suoi sentieri, sia nel mondo che nella vita. Tra le sue massime favorite\n\u00abSono certo che una donna potrebbe essere un ottimo membro di un equipaggio, ma io non verr\u00f2 mai trascinato in un atto di follia. Perch\u00e9 se \u00e8 dubbio il fatto che la discordia venga dell'opera di Dio, \u00e8 fatto certo che sia distribuita dalle donne\u00bb\nDisperso.\nNel 1977, a quasi 80 anni, fu invitato a capitanare una grossa barca per una spedizione in Antartide, accett\u00f2 ma durante la seconda tappa della traversata, tra Rio de Janeiro e Stanley, capoluogo delle Isole Falkland, la nave scomparve il 1\u00ba novembre 1977 e non si ebbe pi\u00f9 notizia di nessun membro dell'equipaggio. Secondo il Royal Geographical Society venne dichiarato morto nel 1979.\nIl sentiero CAI \"Tilman\".\nPer onorare la partecipazione alla lotta di Liberazione nazionale del maggiore inglese e l'attivit\u00e0 di alpinista internazionale di Tilman il CAI di Asiago e di Falcade gli hanno dedicato un sentiero, l'alta via Tilman, che collega l'Altipiano di Asiago a Falcade. Nel punto di partenza di Falcade gli \u00e8 stato dedicato anche un bassorilievo in bronzo, opera dello scultore Franco Murer."}
{"id": "1542218", "revid": "125715855", "url": "https://it.wikipedia.org/wiki?curid=1542218", "title": "Paolo Mandelli", "text": "Carriera.\nGiocatore.\nEsordisce in prima squadra in Serie A nella stagione 1985-1986 nell'. Dopo due apparizioni in Coppa Italia, nell'ottobre 1986 viene ceduto alla . Gioca in seguito nel Foggia (ancora 3 stagioni in Serie A), nella , nel , nel e nel .\nAllenatore.\nAllenatore della formazione Primavera del , il 9 maggio 2011 subentra ad Angelo Gregucci alla guida della prima squadra. A stagione conclusa, dopo il raggiungimento del 16\u00ba posto, il 9 giugno viene sostituito da Fulvio Pea, proveniente dalla selezione \"Primavera\" dell', e torna a sedersi sulla panchina della formazione Primavera dei neroverdi.\nIl 28 gennaio 2014 subentra all'esonerato Eusebio Di Francesco alla guida della prima squadra dirigendo gli allenamenti in attesa dell'ufficializzazione del sostituto dell'allenatore abruzzese. Tornato ad allenare la Primavera, il 29 marzo 2017 vince la finale del Torneo di Viareggio contro l'.\nNella stagione 2017-18, dopo che la societ\u00e0 neroverde affida la formazione Primavera a Felice Tufano, passa alla guida degli Allievi Under-16. L\u2019anno seguente passa ad allenare la Primavera del ChievoVerona.\nStatistiche da allenatore.\n\"Statistiche aggiornate 27 dicembre 2018.\" In grassetto le competizioni vinte."}
{"id": "1542219", "revid": "36426", "url": "https://it.wikipedia.org/wiki?curid=1542219", "title": "Palazzo Caracciolo d'Arena", "text": "Il Palazzo Caracciolo d'Arena \u00e8 un importante palazzo di Napoli, ubicato al civico 169 di via dei Tribunali.\nStoria.\nIl palazzo \u00e8 una testimonianza rinascimentale, barocca e rococ\u00f2 nel centro antico della citt\u00e0: le parti pi\u00f9 antiche, quali gli arconi nel cortile, risalgono al XV secolo, mentre l'impronta complessiva \u00e8 data dal restauro settecentesco. \nIl palazzo era in origine dei Caracciolo marchesi di Arena e costituiva con l'adiacente palazzo Caracciolo di Martina avente ingresso da vico Sedil Capuano e con altre residenze dei Caracciolo a Capuana un elemento importante dell'insediamento della nobile famiglia nell'area di Capuana e del decumano maggiore. Il palazzo nell'Ottocento pass\u00f2 poi alla Marchesa Giacomina Como Falces e ai suoi figli ed eredi baroni Vitale di Santa Maria Iacobe.\nDescrizione.\nIl palazzo ingloba gli arconi dell'antico sedile di Capuana. La facciata, in stato di degrado, \u00e8 riccamente decorata a stucco e traforata dalle finestre con andamento sinuoso delle balaustre dei balconi in piperno. \nIl portale in pietra di piperno \u00e8 anch'esso riccamente decorato: il mascherone che funge da chiave di volta e lo stemma gentilizio dei Caracciolo lo raccordano al balcone centrale del piano nobile. Fu lavorato nel 1744 dai pipernai Giovanni Passaro e Domenico D'Ambrogio sotto la guida di Bartolomeo Vecchione.\nNel cortile c'\u00e8 una scala aperta concepita ad unica arcata per piano, la cui configurazione originale \u00e8 stata alterata con l'aggiunta di due pilastri in calcestruzzo armato al fine di rendere la struttura un po' pi\u00f9 stabile dopo i danni dei bombardamenti, ma senza per\u00f2 badare alle conseguenze architettoniche."}
{"id": "1542222", "revid": "63756", "url": "https://it.wikipedia.org/wiki?curid=1542222", "title": "Dipartimento delle politiche per la famiglia", "text": ""}
{"id": "1542224", "revid": "1108020", "url": "https://it.wikipedia.org/wiki?curid=1542224", "title": "Meropidae", "text": "I meropidi (Meropidae ) sono una famiglia di uccelli appartenente all'ordine Coraciiformi.\nTassonomia.\nComprende 3 generi e 27 specie:"}
{"id": "1542225", "revid": "1516087", "url": "https://it.wikipedia.org/wiki?curid=1542225", "title": "Williams FW12", "text": "La Williams FW12 \u00e8 la monoposto utilizzata dalla scuderia Williams nel campionato mondiale di Formula 1 1988.\nQuesta vettura fu utilizzata in un anno interlocutorio per la scuderia, che dopo aver vinto con le FW11 e la FW11B il mondiale costruttori nel 1986 e 1987 e il mondiale piloti nel 1987, dovette passare al motore aspirato \"Judd\", essendo stata privata del motore Honda Turbo.\nRitorno all'aspirato.\nNel 1987, dopo aver vinto il suo terzo e ultimo titolo, Nelson Piquet decise di lasciare la Williams a causa dell'ormai impossibile convivenza con il compagno di squadra Nigel Mansell, trasferendosi alla Lotus. L'addio del brasiliano fu contestuale per la scuderia di Grove alla perdita dei motori V6 biturbo della Honda, utilizzati dalla fine del 1983 al 1987. Gi\u00e0 l'anno precedente la Honda aveva fornito i propulsori alla Lotus e per la stagione 1988 si accord\u00f2 anche con la McLaren. Non volendo seguire pi\u00f9 di due squadre, scelse di non fornire i motori alla Williams preferendogli la Lotus, che aveva ingaggiato appunto Piquet al posto di Ayrton Senna passato alla McLaren. Tra le motivazioni della mancata prosecuzione del rapporto vi furono anche una scarsa considerazione nei confronti di Mansell e il rifiuto della Williams di ingaggiare il pilota giapponese Satoru Nakajima.\nLa fine di questa collaborazione fu il motivo per cui la FW12 non riusc\u00ec a competere ad alti livelli. In linea teorica la Honda avrebbe dovuto fornire alla Williams i motori ancora per un anno, ai sensi di un contratto rinnovato negli anni precedenti: la Honda decise di rispettare formalmente il contratto, pagando alla Williams la fornitura del V8 aspirato prodotto dalla Judd, che derivava dall'unit\u00e0 utilizzata dal 1986 da molti team di Formula 3000. Era un motore originariamente sviluppato dalla Honda una decina di anni prima per un ingresso in Formula 1 come alternativa al motore turbo che esord\u00ec sulla Spirit nel 1983. Se nella categoria inferiore questo motore era in grado di competere con il vetusto Cosworth DFV, questo non poteva avvenire contro i motori turbo all'ultima stagione in Formula 1. Il motore, utilizzato quell'anno anche da March e Ligier, era abbastanza economico ma poco potente e non molto affidabile. Va tenuto presente che la Judd era all'esordio in Formula 1 in quella stagione, il motore era stato sviluppato per girare a 9000 giri (limite massimo in Formula 3000). Inoltre lo sviluppo del motore era principalmente finanziato dallo sponsor della March la Leyton House, pertanto questa casa riceveva in anticipo gli aggiornamenti. Inoltre Judd stava gi\u00e0 lavorando ad un nuovo motore V8 che l'anno successivo sarebbe stato in esclusiva per la March. L'auto nata per un motore 6 cilindri, fu rivista, adattando gli attacchi del telaio alla nuova unit\u00e0 motrice. Secondo il regolamento i motori aspirati potevano avere una cilindrata massima di 3500\u00a0cm\u00b3, anzich\u00e9 i 1500\u00a0cm\u00b3 dei turbo. Il motore era molto pi\u00f9 grande e pesante del turbo e questo cre\u00f2 problemi di installazione e di distribuzione deI pesi. Nonostante raggiungesse temperature inferiori rispetto al vecchio turbo, il Judd disponeva di meno spazio sotto alla carrozzeria, che ora era pi\u00f9 aderente, e ci\u00f2 caus\u00f2 guai a livello di smaltimento termico. A livello di aerodinamica, la vettura ebbe un certo sviluppo soprattutto aerodinamico: il muso era pi\u00f9 basso cos\u00ec come le pance laterali (grazie all'assenza degli scambiatori di calore necessari per il turbo), mentre la parte centrale, ossia l'abitacolo e il roll-bar, rimaneva abbastanza massiccia. Questa conformazione permise di migliorare l'andamento dei flussi d'aria garantendo una miglior tenuta di strada ed una maggiore velocit\u00e0 massima. Inoltre la Williams perse vari sponsor a causa della prevista ed evidente minore competitivit\u00e0.\nRisultati deludenti.\nNonostante i miglioramenti tecnici la vettura non ottenne risultati lodevoli: si ritir\u00f2 sovente per via cedimenti strutturali del motore, sottodimensionato e che non riusciva a sopportare i carichi a cui era sottoposto. Inoltre, come detto in precedenza, si verificarono diversi problemi di surriscaldamento e si aggiunsero problemi di eccessiva usura dei dischi freni.\nTra l'altro, quando i piloti riuscivano a concludere le gare, non erano capaci di piazzamenti di rilievo dato che il motore, oltre ad essere delicato, non aveva prestazioni molto elevate essendo aspirato, al contrario dei propulsori turbo della McLaren e della Ferrari che disponevano dai 20 ai 40 cavalli in pi\u00f9 e che paradossalmente consumavano meno e quindi potevano portare un carico di benzina inferiore.\nDal punto di vista sportivo la Williams fu battuta dalla March-Leyton House, che si classific\u00f2 sesta nel mondiale costruttori, due punti davanti alla Williams diventando la miglior scuderia dotata di motori aspirati.\nLa stagione si concluse con soli 20 punti contro i 137 della stagione precedente.\nI piloti erano Nigel Mansell, vicecampione del mondo nel 1987, e Riccardo Patrese. Il primo ottenne il nono posto nel mondiale piloti, dopo ben 12 ritiri su 16 gare in stagione, 2 gran premi non disputati per motivi di salute e 2 soli piazzamenti, peraltro di rilievo: nelle due gare concluse (Gran Bretagna e Spagna), sal\u00ec sul podio ottenendo due secondi posti. Patrese concluse pi\u00f9 gare, 8, con 5 piazzamenti a punti ma senza mai salire sul podio, cosicch\u00e9 ottenne l'undicesimo posto nel mondiale. In qualifica la Williams non part\u00ec mai in pole position, ma Mansell riusc\u00ec a scattare due volte dalla prima fila.\nSviluppi successivi.\nA met\u00e0 dell'anno fu annunciato l'accordo tra Williams e Renault per la fornitura dei nuovi motori V10. Tale accordo durer\u00e0 per quasi un decennio e porter\u00e0 alla conquista di quattro titoli piloti e cinque costruttori.\nPer il primo anno, la Williams adatter\u00e0 la FW12 al motore Renault, realizzando la Williams FW12C, che si aggiudicher\u00e0 anche un Gran Premio malgrado un motore anche in sviluppo, a dimostrazione di un buon progetto, frenato da un motore non competitivo.\nScheda tecnica.\nTrasmissione\nAutotelaio\nDimensioni e peso"}
{"id": "1542228", "revid": "230277", "url": "https://it.wikipedia.org/wiki?curid=1542228", "title": "Filologia greco-latina", "text": ""}
{"id": "1542232", "revid": "230277", "url": "https://it.wikipedia.org/wiki?curid=1542232", "title": "Filologia greca", "text": ""}
{"id": "1542235", "revid": "230277", "url": "https://it.wikipedia.org/wiki?curid=1542235", "title": "Filologia latina", "text": ""}
{"id": "1542236", "revid": "105563806", "url": "https://it.wikipedia.org/wiki?curid=1542236", "title": "Kellerbier", "text": "Kellerbier o zwickelbier (a volte chiamata anche zoigl), \u00e8 uno stile di birra a bassa fermentazione, la cui caratteristica principale consiste nel fatto che il prodotto non viene filtrato. \n\u00c8 reperibile anche nella variante ad alta fermentazione, col nome di Kellerweizen.\nIl termine \"Kellerbier\" proviene dal tedesco e letteralmente significa \"birra della cantina\".\nStoria.\nLa \"kellerbier\" \u00e8 tipicamente prodotta in Baviera. Ancora oggi, \u00e8 trattata in varie regioni della Germania, tra cui Monschau nella Renania Settentrionale-Vestfalia e Austria. Originariamente il termine \"zwickelbier\" indicava la quantit\u00e0 di birra prelevata dal barile tramite un tubo speciale, cosiddetto \"Zwickelhahn\" letteralmente \"Chiavistello\".\nProduzione.\nDopo un tempo di maturazione relativamente breve, la birra \u00e8 commercializzata senza filtrazione, metodo che le conferisce un aspetto torbido. La birra resta cos\u00ec molto ricca di vitamine (soprattutto B12), proteine e lievito. A causa del suo debole tasso di anidride carbonica, la \"kellerbier\" si conserva meno delle altre birre.\nIl grado alcolico di una \"kellerbier\" si attesta attorno al 5% vol. in media."}
{"id": "1542239", "revid": "1305772", "url": "https://it.wikipedia.org/wiki?curid=1542239", "title": "Cindy (Cendrillon 2002)", "text": "Cindy: Cendrillon 2002 \u00e8 un musical francese di Luc Plamondon, musicato da Romano Musmarra, rappresentato per circa un anno in Francia. Si tratta della riedizione della fiaba di Cenerentola rivista in chiave moderna.\nLa trama.\nAtto I.\nIl musical si apre con un flashback in cui la protagonista \"Cindy\", da bambina, ascolta da suo padre \"Ronan\" una leggenda popolare a proposito di \"Rose LaTulipe\", la quale, dopo aver disobbedito al padre e aver ballato oltre la mezzanotte con uno sconosciuto, era andata all'inferno: Ronan ammonisce Cindy dicendole che, quando sar\u00e0 grande e andr\u00e0 a un ballo, dovr\u00e0 tornare entro la mezzanotte.\nPassano gli anni: Cindy \u00e8 diventata una ragazza triste e ribelle, che vive con la matrigna \"Palma\" e le sue sorellastre \"Petula e Tamara\" da quando suo padre \"Ronan\", pilota di aerei, \u00e8 morto in un incidente al largo di Capo Verde. Le altre tre donne la schiavizzano, costringendola a fare le pulizie nel bruttissimo appartamento dove vivono, mentre loro passano la giornata a guardare la TV e ad ascoltare canzoni rock; ma Cindy, spesso, ripensa col suo amico \"Malcom\" a suo padre, a quando, da piccola, le insegnava a ballare la giga, una danza tipica del suo paese, l'Irlanda. Cindy \u00e8 nata dalla sua relazione clandestina con \"Candela\", una prostituta Cubana, che gliel'ha affidata; questa amara verit\u00e0 \u00e8 l'unica cosa che suo padre le ha lasciato prima di partire per il suo ultimo volo, assieme ad uno splendente \"anello\" a forma di stella.\nUn giorno Palma d\u00e0 alle sue figlie la notizia che \"Ricky,\" il pi\u00f9 famoso cantante rock del paese, dar\u00e0 una festa in onore del suo compleanno alla discoteca \"Galaxy\"; il suo impresario \"Jack\" vorrebbe che in quell'occasione lui dichiarasse il suo fidanzamento con \"Judy\", una famosa modella che sfila per l'eccentrico stilista \"Gontrand\"; in realt\u00e0 Ricky non \u00e8 realmente innamorato della ragazza ma rimane con lei solo per questioni di pubblicit\u00e0, perci\u00f2 domanda all'impresario di invitare alla festa tutte le ragazze pi\u00f9 belle della citt\u00e0 nel caso voglia \"farsi un regalo\".\nIntanto, Gontrand \u00e8 in debito con Palma, poich\u00e9 da giovane lei era una famosissima \"disco queen\" e gli aveva offerto il trampolino di lancio per diventare famoso; cos\u00ec si trova costretto a prestare a lei e alle sue figlie degli abiti di alta moda per la serata.\nQuando Cindy li va a ritirare, Gontrand \u00e8 stupito dalla sua bellezza, e le propone di partecipare alla festa di Ricky sotto le spoglie di una misteriosa \"principessa orientale\".\nCindy si reca quindi alla festa, dove il cantante la nota, suscitando le gelosie di Judy e di Malcom, che \u00e8 segretamente innamorato della ragazza. Quando, come regalo per Ricky, l'orchestra suona la giga e Cindy la balla, Ricky (anche lui irlandese come il padre di Cindy) capisce di essersene innamorato; ma prima che si possano baciare scatta la mezzanotte, e ricordando l'ammonimento di suo padre Cindy scappa, lasciando dietro di s\u00e9 solo l'anello a stella.\nAtto II.\nIncapace di togliersi dalla mente Cindy, Ricky organizza un\"'audizione\" rivolta alle ragazze che sappiano ballare la giga. Anche le sorellastre di Cindy vorrebbero partecipare, e lei si offre di insegnar loro il ballo a patto che anche lei, poi, possa parteciparvi. Quando Ricky vede Cindy ballare, riconosce in lei la ragazza della festa, e le riconsegna l'anello, dichiarandole il suo amore.\nLe reazioni nella famiglia di Cindy sono molteplici: Tamara scappa di casa e si d\u00e0 ai rave party; Petula incontra Malcom, segretamente innamorato di Cindy, e i due finiscono insieme; Palma, rimasta senza le sue figlie, decide di riprendere la sua carriera da \"disco-queen\". Intanto Judy impazzisce di gelosia, e dopo aver tentato invano di riconquistare il suo ragazzo si uccide iniettandosi una \"dose letale\" di eroina.\nSconvolta da questa notizia, Cindy deve capire se Ricky la ami davvero o lo faccia solo per questioni di pubblicit\u00e0, visto che \u00e8 riuscito a passar sopra la povera Judy senza remore; fugge cos\u00ec in un luogo misterioso, \"la Grande Quercia\", dove lui dovr\u00e0 ritrovarla. Se non verr\u00e0, gli dice, si uccider\u00e0 gettandosi in mare per essere stata ingannata.\nRicky per\u00f2 ama davvero Cindy, e per lei \"rinuncia al suo tour mondiale\"; guidato dallo spirito di Ronan, riesce finalmente a ritrovarla e a sposarla.\nMalcom si fidanza con Petula, Cindy perdona le sorellastre e la matrigna e ringrazia Gontrand, Jack capisce che Ricky deve seguire il suo cuore e non la pubblicit\u00e0. Ricky inoltre riesce a rintracciare la vera madre di Cindy, Candela, la quale partecipa alla festa per il loro fidanzamento. Finalmente, benedetti dagli spiriti di Ronan e Judy, i due si sposano e partono per la luna di miele tra le stelle.\nScenografia.\nLa scenografia dello spettacolo era piuttosto essenziale, ma al tempo stesso abbastanza ingegnosa: la scena si svolgeva su un palco circolare in grado di ruotare attorno ad una colonna fissa, in modo che ne venisse mostrata solo una met\u00e0 mentre l'altra spariva dietro le quinte. Mentre la scena si svolgeva su uno dei due emicerchi, su quello in ombra veniva allestita la scenografia della scena successiva.\nLa caratterizzazione degli ambienti era peraltro molto scarna: si ricorreva pi\u00f9 che altro a luci, tendaggi e pochissime suppellettili per la resa delle scene.\nReazioni di pubblico e critica.\nEssendo rivolto principalmente ad un pubblico giovane, il musical era interpretato da attori esordienti del panorama musicale francese, come Laam, che consacr\u00f2 il suo successo grazie a questo musical; altri esempi sono quelli di Assia, vincitrice dell'edizione francese di Star Academy, o Frank Sherbourne, protagonista di un altro musical di Plamondon destinato ai ragazzi. Accanto a loro, per\u00f2, figuravano anche esponenti della musica internazionale come Murray Head o Patsy Gallant.\nLe tematiche in esso affrontato erano molto vicine al mondo giovanile: l'amore, la musica, la droga, il suicidio\u2026\nIl musical ottenne grossi consensi dal pubblico, ma non dalla critica, che biasim\u00f2 una grave superficialit\u00e0 nell'affrontare i temi di cui sopra, oltre che ad un'interpretazione scialba e ad una scenografia risibile.\nTra i pregi si riscontravano invece la preparazione vocale degli interpreti e la straordinaria performance del corpo di ballo.\nIl musical fu replicato fin quasi a met\u00e0 2003, ottenendo un discreto successo monetario, non sufficiente per\u00f2 ad eguagliare quello di altre produzioni come Notre-Dame de Paris, condannandolo quindi alla cancellazione.\nIl DVD e i due CD musicali da esso tratti, per\u00f2 ottennero comunque un discreto successo.\nNel gennaio 2006, inoltre, una canzone tratta da questo musical, \"Salaud\", \u00e8 stata cantata dalla vincitrice dell'edizione '06 di Star Academy, \"Marie-Mai\".\nDiscografia.\nDVD.\nDal musical \u00e8 stato tratto un DVD, con tutto lo spettacolo registrato e le interviste al cast come contenuto speciale."}
{"id": "1542241", "revid": "599013", "url": "https://it.wikipedia.org/wiki?curid=1542241", "title": "Jos\u00e9 Mart\u00ednez S\u00e1nchez", "text": "Fu nazionale spagnolo per dodici anni. Detiene il primato di gol per un difensore con la maglia del (122 in 417 presenze), club di cui fu una bandiera per sedici anni, dal 1964 al 1980.\nDal dicembre 1999 al settembre 2000 fu direttore sportivo del Real Madrid.\nCarriera.\nClub.\nNativo di Ceuta, inizi\u00f2 la carriera in alcune formazioni locali (Imperio de Riffien, SD Ceuta e CA Ceuta), prima di approdare al Granada, dove venne impiegato come interno destro di centrocampo.\nNel 1964 pass\u00f2 al facendo parte della generazione Y\u00e9-y\u00e9, e qui il suo raggio d'azione arretr\u00f2, finendo per agire come libero. Nella squadra madrilena esord\u00ec sostituendo Ferenc Pusk\u00e1s in una partita contro il Barcellona e vi trascorse l'intera carriera, disputando sedici stagioni. Atleta prestante e dalla grande grinta, fu uno dei componenti del forte Real Madrid di quel periodo, con la cui maglia vinse dieci titoli di Primera Divisi\u00f3n, quattro Coppe del Re e una Coppa dei Campioni.\nNel 1980 firm\u00f2 per il Puebla FC, squadra del campionato messicano nelle cui file milit\u00f2 per due anni prima del ritiro. A Puebla termin\u00f2 anche gli studi di medicina.\nNazionale.\nDebutt\u00f2 nelle file della nazionale spagnola il 13 luglio del 1966 a Birmingham contro l', segnando il gol della Spagna, sconfitta per 2-1. Prese poi parte al e al . Disput\u00f2 l'ultima partita in Nazionale l'11 giugno 1978 a Buenos Aires: Spagna- 1-0."}
{"id": "1542242", "revid": "606039", "url": "https://it.wikipedia.org/wiki?curid=1542242", "title": "Upupidae", "text": ""}
{"id": "1542243", "revid": "6923", "url": "https://it.wikipedia.org/wiki?curid=1542243", "title": "Campionati del mondo di mountain bike 1991", "text": "I Campionati del mondo di mountain bike 1991, seconda edizione della competizione, furono disputati nel comprensorio turistico denominato \"Il Ciocco\", in localit\u00e0 Castelvecchio Pascoli, nel comune di Barga, in Italia, tra il 30 settembre ed il 6 ottobre 1991. Furono la prima edizione a svolgersi in Italia e, contemporaneamente, la prima in Europa, secondo il principio dell'alternanza tra Paesi europei ed extraeuropei che caratterizz\u00f2 la successione delle sedi ospitanti nei primi anni dei mondiali.\nEventi.\nSi gareggi\u00f2 in due discipline, il cross country e il downhill, in tre categorie per ogni disciplina (\"junior\", \"senior\" e \"veteran\"), per complessivi dodici titoli iridati assegnati. A Durango non furono assegnati infatti i titoli junior donne, sia nel Cross country, sia nel Downhill per la mancanza del numero minimo di iscritte."}
{"id": "1542244", "revid": "1654832", "url": "https://it.wikipedia.org/wiki?curid=1542244", "title": "Andy e Norman", "text": "Andy e Norman (titolo originale: \"The Star-Spangled Girl\") \u00e8 una commedia scritta da Neil Simon.\nTrama.\nLa commedia \u00e8 ambientata a San Francisco negli anni sessanta ed \u00e8 incentrata sul rapporto fra tre personaggi Andy, Norman e Sophie, alla cui vicenda personale (una sorta di \"triangolo amoroso\") si collegano anche considerazioni e vicende di tipo politico.\nTutto inizia con Andy e Norman, due amici, colleghi e coinquilini. I due scrivono per giornali di cronaca e film pornografici. Andy si occupa della parte contabile, mentre Norman \u00e8 lo scrittore. Per di pi\u00f9, i due devono assolutamente finire la loro commedia (progetto che portano avanti da tantissimo tempo), per poterla vedere e pagare il loro finanziatore (manca giusto il finale).\nMa non c'\u00e8 verso che Norman finisca di scrivere la commedia, poich\u00e9 ha \nun'infatuazione per la nuova vicina di casa: Sophie. E pensa a corteggiarla, anzich\u00e9 lavorare (il pi\u00f9 grande problema di Norman sono le donne).\nAndy, invece, \u00e8 costretto ad uscire con la padrona di casa pur di non pagare l'affitto.\nMa ben presto, l'infatuazione di Norman, nei confronti di Sophie, si trasforma in una vera e propria ossessione, arrivando anche a seguirla e molestarla.\nSophie, futura moglie di un luogotenente della marina degli Stati Uniti, denuncia Norman, ma il carattere insistente dell'uomo la porta a perdere il lavoro di insegnante di nuoto (difatti lei ha rappresentato gli USA alle olimpiadi, arrivando 5\u00aa), dato che Norman la segue fino in piscina per regalarle un'anatra viva, la quale si metter\u00e0 a beccare tutti i presenti.\nLa ragazza trova dunque un accordo con Andy, che la aiuta per poter rimediare agli sbagli dell'amico: Sophie lavorer\u00e0 con loro come segretaria.\nQui, la ragazza si accorger\u00e0 di odiare Andy, trovandolo infido e mistificatore, ma al contempo capisce di essere attratta da lui. Cos\u00ec, i due, provando disgusto reciproco, si baciano, ma Norman li scopre.\nGettando all'aria nove anni di amicizia, Norman lascia Andy, il quale dice che trover\u00e0 lavoro presso il padre, e Sophie decide di tornare a casa per ritentare con le olimpiadi.\nMa appena Norman varca la soglia di casa decide di rientrare e far pace con l'amico. Andy si accorge di amare Sophie e la rincorre, ma lei non ha mai lasciato l'appartamento, essendo innamorata a sua volta.\nA questo punto squilla il telefono. \u00c8 la padrona di casa che vuole parlare con Andy per un qualche ricatto sull'affitto, ma risponde Norman che si innamora subito della donna. Ma, fortunatamente, Andy e Sophie lo bloccano, costringendolo a concludere la commedia.\nRappresentazioni.\nLa commedia venne rappresentata per la prima volta a Broadway, al Plymouth Theatre, il 21 dicembre 1966, interpretata da Anthony Perkins nella parte di Andy, Richard Benjamin nella parte di Norman e Connie Stevens nella parte di Sophie; in questo primo allestimento rimase in scena per 261 repliche. L'interpretazione degli attori valse a Benjamin e alla Stevens, nel 1967, un Theatre World Award.\nIn Italia \u00e8 stata portata in scena nel 1986, per la regia di Alessandro Benvenuti, dalla coppia Zuzzurro e Gaspare, rispettivamente nei ruoli di Andy e di Norman, e Doris von Thury (Sophie).\nAdattamenti.\nNel 1971 \u00e8 stata realizzata una versione cinematografica, \"Star Spangled Girl\", regista Jerry Paris.\nIn Italia la coppia Zuzzurro e Gaspare ha realizzato la sit-com \"Andy e Norman\", trasmessa in 10 puntate su Italia 1 dal dicembre 1991 al febbraio 1992, con Luana Colussi (Daisy), Giobbe Covatta (Torquato), Carlo Pistarino (Ugo)."}
{"id": "1542250", "revid": "297059", "url": "https://it.wikipedia.org/wiki?curid=1542250", "title": "Sindrome di Reiter", "text": ""}
{"id": "1542254", "revid": "110157", "url": "https://it.wikipedia.org/wiki?curid=1542254", "title": "Chiesa di San Gennaro a Sedil Capuano", "text": "La chiesa di San Gennaro a Sedil Capuano \u00e8 una chiesa monumentale di Napoli, ubicata in vico Sedil Capuano.\nStoria e descrizione.\nLa chiesa in origine era una cappella che nel Cinquecento divenne privata ad uso dapprima della famiglia Dentice e poi dei Caracciolo; infine divenne una cappella popolare. Nel Settecento venne rimaneggiata in chiave barocca.\nNotevole \u00e8 la facciata barocca dell'edificio, con portale in pietra piperina sormontato da uno stemma marmoreo dedicato al santo e da una finestra inferriata dalle forme sinuose, sottolineata da due mezzi timpani rovesciati.\nSulla sinistra c'\u00e8 una finestra quadrilobata risalente al Medioevo: venne tagliata per far spazio all'apertura della congrega.\nAttualmente la chiesa \u00e8 in pessimo stato conservativo ed \u00e8 chiusa al culto."}
{"id": "1542275", "revid": "154639", "url": "https://it.wikipedia.org/wiki?curid=1542275", "title": "Marta Sordi", "text": "Biografia.\nNata a Livorno, si form\u00f2 all'Universit\u00e0 degli Studi di Milano, dove consegu\u00ec la laurea in Lettere sotto la guida di Alfredo Passerini. Marta Sordi fu poi ricercatrice presso l'Istituto italiano per la storia antica di Roma, assistente di Silvio Accame. Dal 1962 inizi\u00f2 a insegnare all'Universit\u00e0 degli Studi di Messina; nel 1967 pass\u00f2 all'Universit\u00e0 di Bologna e infine, dal 1969 fu all'Universit\u00e0 Cattolica del Sacro Cuore di Milano in qualit\u00e0 di docente ordinario di Storia greca e Storia romana fino al 2001 e diresse l'istituto di Storia antica della Facolt\u00e0 di Lettere e filosofia.\nFece parte dell'Istituto Lombardo Accademia di Scienze e Lettere, della Pontificia accademia romana di archeologia e dell'Istituto Nazionale di Studi Etruschi ed Italici. "}
{"id": "1542276", "revid": "271907", "url": "https://it.wikipedia.org/wiki?curid=1542276", "title": "Giulio Rasponi", "text": "Biografia.\nAppartenente a un'aristocratica famiglia romagnola, da secoli al centro delle vicende politico sociali di Ravenna, nel 1825 spos\u00f2 la principessa Luisa Giulia Murat (1805-1889), figlia di Gioacchino Murat e Carolina Bonaparte, pertanto nipote di Napoleone Bonaparte. Vicino ai carbonari, il suo salotto divenne luogo di ritrovo e di dibattito dei patrioti liberali. Rasponi ebbe un ruolo attivo nei moti del 1831 come vice presidente della Commissione del Governo provvisorio istituito dai carbonari nelle Province Unite Italiane.\nNel 1839, assieme ad altri esponenti dell'aristocrazia locale fond\u00f2 la Cassa di Risparmio di Ravenna e venne nominato Presidente della Commissione Municipale. Dal 1848 al 1850 fu presidente della Cassa di Risparmio. A lui si deve il restauro e l'ampliamento di Palazzo Rasponi Murat, oggi sede del Ravenna Festival. \nFu padre di Gioacchino Rasponi Murat e di Achille Rasponi Murat e nonno di Gabriella Rasponi Spalletti (1853 \u2013 1931), presidentessa (1903) del \"Consiglio Nazionale delle Donne Italiane\" e pioniera dell'associazionismo femminile."}
{"id": "1542277", "revid": "287204", "url": "https://it.wikipedia.org/wiki?curid=1542277", "title": "Geoff Johns", "text": "\u00c8 presidente e direttore creativo responsabile della DC Comics. \u00c8 noto per i suoi lavori su personaggi come Lanterna Verde, Aquaman, Flash e Superman, e per il suo lavoro sulle serie televisive \"Smallville\", \"Arrow\" e \"Flash\".\nCarriera.\nGli esordi.\nDopo il diploma alla Scuola di Clarkston nel 1991, studia arti multimediali, sceneggiatura, produzione di film e teoria del cinema presso la Michigan State University. Dopo la laurea nel 1995, Johns si trasferisce a Los Angeles, dove diventa assistente del regista e produttore cinematografico Richard Donner (autore de \"I Goonies\" e dei primi due film di Superman): per caso la sua telefonata viene passata a Donner in persona e la conversazione porta al tirocinio richiesto. Johns inizia con uno script e dopo circa due mesi viene assunto come assistente di produzione.\nMentre \u00e8 al lavoro sulla produzione di Donner per il film \"Ipotesi di complotto\", nel 1997, incontra a New York Eddie Berganza, manager della DC Comics, riaccendendo il suo interesse dell'infanzia nei fumetti. Comincia a scrivere per la DC Comics con \"Star Spangled Comics\" n. 1 (1999), \"one-shot\" disegnato da Chris Weston legato al ritorno della Justice Society (in italiano sul volume Planeta DeAgostini \"Il ritorno della JSA\"). L'incarico successivo di Johns \u00e8 la serie \"Stars and S.T.R.I.P.E.\", che narra le avventure della seconda Star-Spangled Kid alias Courtney Whitmore e il suo patrigno, Pat Dugan alias Stripesy, \"sidekick\" dell'originale Star Splanged Kid, che durante questa serie si crea un'armatura/robot e viene ribattezzato S.T.R. I.P.E.\nJohns per la protagonista della sua serie si ispira alla sorella, scomparsa in un incidente aereo nel 1996. \"Stars &amp; S.T.R.I.P.E\" dura per 16 numeri, la maggior parte dei quali sono disegnati da Lee Moder: Nel 2009 la Planeta DeAgostini ha pubblicato un volume con tutti gli episodi della serie dal titolo \"Universo DC: Stars &amp; Stripe\".\nNello stesso anno co-scrive insieme a Ben Raab, la miniserie dedicata a Beast Boy, disegnata da Justiniano: sempre insieme a Raab scrive un annual dei Titans, disegnato da Justiniano e Rick Mays, e una storia breve su \"Legends Of DC Universe\" 80 Page Giant.\nUno dei suoi primi lavori di rilievo \u00e8 anche il \"crossover\" \"Day Of Judgement\" (pubblicato da Planeta deAgostini nel nono volume della collana \"DC Saga\").\nDC Comics.\nNel 2000 succede a James Robinson nell'affiancare David S. Goyer come scrittore della collana \"JSA\" a partire dal numero 5. Per Johns inizia un lunghissimo periodo che lo lega al supergruppo della Golden Age per dieci anni, in cui collabora con vari disegnatori come Steve Stadowski, Leonard Kirk e Don Kramer. Insieme con Robinson, Johns scrive anche lo special \"Sins of Youth: Starwoman and the JSA Jr\".\nNello stesso anno diventa scrittore della serie regolare \"The Flash\", uno dei personaggi preferiti dello scrittore, che scrive dal numero 164 fino al 225; questo ciclo \u00e8 segnato dalla lunga collaborazione con Scott Kolins (dal 170 al 200).\nNel 2010 Planeta DeAgostini ha proposto in italiano in un volume unico (\"Flash Omnibus\"), tutti gli episodi firmati Johns/Kolins, oltre alla saga d'esordio disegnata da Angel Unzueta e allo speciale \"Flash: Iron Heights\" in cui per la prima volta l'autore ha collaborato con il disegnatore Ethan Van Sciver.\nNel 2002, rilancia anche Hawkman, insieme a disegnatore Rags Morales; Johns scriver\u00e0 la serie per 25 numeri, dando coerenza alle origini di questo personaggio.\nSempre in ambito JSA, scrive insieme a David Goyer il volume \"JLA/JSA: Vizi e Virt\u00f9\", disegnato da Carlos Pacheco.\nMarvel Comics.\nIn quest'anno Johns collabora anche con la Marvel Comics; per la Casa delle Idee, scrive \"The Avengers\" e tre miniserie:\nIl ritorno alla DC Comics.\nNel 2002 Johns torna stabilmente alla DC Comics, per la quale cura il rilancio della serie di Hawkman, e nel 2003 rilancia insieme al disegnatore Mike McKone la serie dei \"Teen Titans\"; la serie nasce dalle ceneri di \"Titans\" e \"Young Justice\" e ha come protagonisti sia vecchi Titani (come Starfire, Cyborg e Beast Boy) che nuove leve (come il terzo Robin, Superboy, la nuova Wonder Girl ed Impulso, che in questa serie diventa il nuovo Kid Flash). Johns scriver\u00e0 la serie per 47 numeri.\nEsclusiva DC.\nNel 2004 Johns firma un contratto in esclusiva per la DC Comics e inizia a diventare estremamente popolare.\nUna popolarit\u00e0 dovuta anche all'ottimo rilancio di Green Lantern con il ritorno di Hal Jordan nel 2005 nei panni di Lanterna Verde, avvenuto nella la miniserie \"Green Lantern: Rebirth\" disegnata da Ethan Van Sciver. I due autori realizzano una miniserie in cui non solo ritorna uno degli eroi pi\u00f9 popolari di sempre, ma torna anche il Corpo delle Lanterne Verdi, uno degli elementi pi\u00f9 affascinanti della mitologia del personaggio, e ne riscrivono nel profondo dinamiche e psicologia soprattutto grazie all'acclamata saga \"Sinestro Corps War\". Lanterna Verde diventa cos\u00ec uno dei personaggi pi\u00f9 popolari dell'universo DC, e alla collana regolare disegnata da star come Carlos Pacheco, Ethan Van Sciver e Ivan Reis (e scritta sempre da Johns), si affianca anche quella di \"Green Lantern Corps\"; rilanciata prima con la miniserie \"Recharge\", sempre scritta da Johns e disegnata da Patrick Gleason.\nAltro successo che ottiene Johns \u00e8 con il \"crossover\" \"Crisi infinita\" del 2005, in cui l'autore, a vent'anni di distanza dalla Crisi sulle Terre Infinite, ridefinisce la continuity dell'universo DC in uno dei cross-over pi\u00f9 venduti di sempre.\nContemporaneamente scrive anche una miniserie di quattro numeri all'interno della collana \"JSA Classified\" dedicata a Power Girl, disegnata da Amanda Conner.\nSuccessivamente insieme a Mark Waid, Grant Morrison e Greg Rucka, scrive la serie settimanale \"52\", in cui gli autori si concentrano su alcuni dei personaggi minori dell'universo DC in un anno senza Superman, Batman e Wonder Woman.\nNel 2006 inizia il suo ciclo di storie su Superman. Prima con il ciclo di storie di \"One Year later\" in cui, insieme allo scrittore Kurt Busiek e al disegnatore Pete Woods, ci narra cosa \u00e8 accaduto a Superman nell'anno successivo a \"Crisi infinita\". Quindi si riunisce a Richard Donner sulla testata \"Action Comics\", disegnata da Adam Kubert. Johns scrive anche gli archi di storie successivi con i disegni di Eric Powell (una storia su Bizzarro) e poi inizia il sodalizio artistico con Gary Frank, in due saghe in cui torna la Legione dei Super-Eroi originale e fa il suo ingresso un nuovo ed inquietante Brainiac.\nNello stesso anno viene rilanciata la \"JSA\" con una nuova serie intitolata \"Justice Society of America\". Assieme al disegnatore Dale Eaglesham, Johns ci propone 26 episodi che proiettano la collana nella top 10 di vendite.\nSu \"Green Lantern\" e \"Green Lantern Corps\" invece inizia il crossover \"Sinestro Corps\", secondo tassello della trilogia di Johns su Lanterna Verde, in cui entra in scena la nemesi di Hal Jordan con un suo Corpo di Lanterne dagli anelli gialli e in cui vengono poste le basi per \"La notte pi\u00f9 profonda\".\nNell'agosto 2007 Johns, in collaborazione con lo scrittore Jeff Katz, rilancia la nuova serie di Booster Gold.\nNel 2008 scrive le miniserie \"Final Crisis: Rogue Revenge\", in cui torna a collaborare con Scott Kolins, e \"Final Crisis Legion Of 3 Worlds\", coadiuvato ai disegni da George Perez.\nTra il 2009 e il 2010 scrive \"La notte pi\u00f9 profonda\", coadiuvato ai disegni da Ivan Reis, \"crossover\" di grande successo di vendite, e la miniserie dedicata alla riscrittura delle origini di Superman, \"Superman: Secret Origins\", in cui alla parte artistica troviamo Gary Frank e la miniserie \"Flash: Rebirth\", disegnata da Ethan Van Sciver, in cui viene riportato in auge Barry Allen/Flash. Sceneggia anche un ciclo di sei numeri di \"Adventure Comics\", con protagonista Superboy.\nNel corso del 2010 l'autore \u00e8 impegnato ancora su \"Green Lantern\", sulla nuova serie di Flash disegnata da Francis Manapul, sul nuovo settimanale DC \"Brightest Day\" e sulla serie di graphic novel \"Batman: Earth One\". Il 18 febbraio dello stesso anno Johns \u00e8 stato nominato \"Chief Creative Officer\" della DC Comics Entertainment.\nDa maggio 2011, scrive la miniserie dell'evento DC \"Flashpoint\", da lui scritta: da questo crossover l'Universo DC esce completamente formattato, in uno dei Reboot fumettistici di maggior successo della storia editoriale americana. Nel mese di settembre 2011, a seguito della conclusione di Flashpoint, la DC Comics istituisce un progetto chiamato \"The New 52\", in cui la casa editrice annulla tutti i suoi titoli di supereroi, rilanciando 52 nuove serie con nuovi numero 1 e spazzando via la maggior parte della continuity. Johns, con Jim Lee alle matite, \u00e8 l'artefice del rilancio, avviato con una nuova serie della Justice League. I contributi di Johns a \"The New 52\" comprendono anche una nuova run di \"Shazam!\", cos\u00ec come il rilancio di Aquaman e il mensile di Green Lantern.\nNel 2016, fu nominato presidente della DC Entertainment. Nel 2018, ha lasciato il ruolo al collega Jim Lee per firmare un contratto di scrittura e produzione film con Warner Bros. e DC stessa.\nTelevisione e cinema.\nInsieme a David Goyer, Johns ha sceneggiato l'episodio pilota della serie TV \"Blade\", trasmessa nell'estate del 2006 negli USA da Spike TV. In seguito ha scritto ancora un episodio della serie, facendo parte dello staff di sceneggiatori durante il periodo della sua messa in onda. Nell'autunno dello stesso anno collabora con Matthew Senreich, produttore esecutivo di \"Robot Chicken\", per scrivere la sceneggiatura del film d'animazione \"Naughty or Nice\" prodotto dalla Dimension Films. Johns e Senreich sono anche indicati come registi del film, a cui l'attore e produttore Seth Green prende parte fornendo una delle voci principali e la direzione del doppiaggio. Ha inoltre lavorato come co-produttore per il film \"Lanterna Verde\", diretto da Martin Campbell e interpretato da Ryan Reynolds.\nHa scritto episodi per \"Smallville\", \"Arrow\" e \"The Flash\", di cui \u00e8 anche co-creatore e co-produttore esecutivo. \u00c8 inoltre responsabile, insieme a Jon Berg, della DC Film, divisione che si occupa dello sviluppo dei film collegati al DC Extended Universe. Di questo filone, ha co-scritto i soggetti di \"Wonder Woman\" e di \"Aquaman\". Insieme a Ben Affleck, scrisse la prima bozza di sceneggiatura del film incentrato su \"Batman\" ma, dopo che Affleck si ritir\u00f2 dal ruolo e dalla regia dello stesso, lo studio assunse Matt Reeves, che decise di scartare la loro stesura per scriverne una differente.\nJohns \u00e8 anche l'autore principale di \"DC Universe Online\", MMORPG (massive multiplayer online Role Playing Game) di straordinario successo, e della trama del videogioco ', prequel della fortunata serie videoludica '.\nPer quanto riguarda le serie animate ha scritto un episodio di \"Justice League Unlimited\" (\"Ancient History\") con protagonista Hawkman.\nPremi e riconoscimenti.\nNel dicembre 2005 la rivista specializzata \"Wizard\" ha eletto Johns \"Man of the Year\" per la sua opera di scrittore e il lavoro di supervisione editoriale in \"Crisi infinita\", pubblicato dalla DC. Johns ha vinto ancora il Wizard Award come miglior scrittore nel 2005, 2006, 2007 e 2008.\nNel 2009 ha vinto il premio come miglior scrittore di comics agli Spike Awards.\nNel marzo 2010 ha vinto i premi di \"Miglior momento dell'anno\", \"Miglior evento dell'anno\" e \"Migliore creatore dell'anno\" agli Autopsy Awards."}
{"id": "1542279", "revid": "75421", "url": "https://it.wikipedia.org/wiki?curid=1542279", "title": "Harold William Tilman", "text": ""}
{"id": "1542280", "revid": "1543377", "url": "https://it.wikipedia.org/wiki?curid=1542280", "title": "14 Lacertae", "text": "14 Lacertae \u00e8 una stella della costellazione della Lucertola, situata nella parte centrale della costellazione, a soli 8 minuti in Ascensione Retta dalla costellazione di Andromeda.\n\u00c8 una binaria spettroscopica, nota come HDS 3244; la sua compagna \u00e8 di magnitudine 9,3, classe spettrale F9 IV, separata dalla primaria da 0,4 secondi d'arco, con un angolo di posizione fra 12\u00b0 e 192\u00b0, misurata in 2 osservazioni fra il 1991 e il 1994.\n\u00c8 anche una stella variabile binaria ad eclisse del tipo EB/DM, con nome V0360 Lac, con oscillazioni di magnitudine da 5,91 a 5,98, compiute in 10,08541 giorni."}
{"id": "1542281", "revid": "729019", "url": "https://it.wikipedia.org/wiki?curid=1542281", "title": "Neuroipofisi", "text": "La neuroipofisi, o ipofisi posteriore, corrisponde alla porzione posteriore della ghiandola pituitaria (alloggiata nella sella turcica e per questo separata dal resto della cavit\u00e0 cranica).\nLa neuroipofisi, sebbene compresa nell'ipofisi insieme all'adenoipofisi, o ipofisi anteriore, \u00e8 spesso indicata come appendice del sistema nervoso centrale pi\u00f9 che una vera e propria ghiandola, poich\u00e9 si compone in prevalenza di assoni provenienti dai nuclei sovraottico e paraventricolare, appartenenti all'ipotalamo.\nLa funzione principale della neuroipofisi \u00e8 quella di rilasciare nel torrente circolatorio l'ormone antidiuretico (ADH o vasopressina o adiuretina) e l'ossitocina, sintetizzati dall'ipotalamo. In questo la neuroipofisi si differenzia dall'adenoipofisi, che \u00e8 caratterizzata dalla produzione e secrezione autonoma di diversi ormoni.\nAnatomia.\nLa neuroipofisi \u00e8 costituita da proiezione di assoni neuronali che si estendono dal nucleo sopraottico fino ai nuclei paraventricolari dell'ipotalamo. Gli assoni rilasciano ormoni peptidici nel torrente capillare. In aggiunta la neuroipofisi contiene pituiciti, cellule gliali assomiglianti ad astrociti.\nLa suddivisione della neuroipofisi cambia spesso da fonte a fonte, ma generalmente \u00e8 accettata la suddivisione in tre zone anatomiche:"}
{"id": "1542282", "revid": "1400228", "url": "https://it.wikipedia.org/wiki?curid=1542282", "title": "Champion Red", "text": " \u00e8 una rivista di manga \"seinen\" giapponese pubblicata dalla Akita Shoten.\nNata come costola della rivista maggiore \"Weekly Sh\u014dnen Champion\", dalla quale riprendeva il target (sh\u014dnen) e anche alcuni temi ed oggetti per il pubblico, nel marzo 2011 cambia target di riferimento, divenendo una rivista \"seinen\".\nNel dicembre 2006 nasce come sua costola la rivista \"Champion Red Ichigo\"."}
{"id": "1542286", "revid": "253269", "url": "https://it.wikipedia.org/wiki?curid=1542286", "title": "Caroline Rhea", "text": "\u00c8 conosciuta principalmente per il suo ruolo di \"Zia Hilda\" in \"Sabrina, vita da strega\".\nBiografia.\nNasce a Montr\u00e9al, in Qu\u00e9bec (Canada), da Margery, commerciante di antiquari, e David Rhea, un ostetrico e ginecologo. Ha due sorelle, Cynthia e Celia. Ha frequentato The study, una scuola privata per ragazze a Westmount. Si \u00e8 trasferita a New York nel 1989 per studiare commedia presso la New School for Social Research.\nCarriera.\nCaroline Rhea fa il suo debutto al cinema nel 1986 nel film \"Meatballs - Porcelloni in vacanza\", dove appariva in alcune scene, nel film c'era anche Patrick Dempsey, non ancora famoso.\nDopo aver recitato in alcune serie Tv, come \"Pride &amp; Joy\" (1995), nel 1996 diventa molto famosa come la zia Hilda di Sabrina, nella sitcom \"Sabrina, vita da strega\". Sabrina \u00e8 interpretata da Melissa Joan Hart e, l'altra zia, Zelda, da Beth Broderick.\nCaroline recita nella serie fino alla fine nel 2003. Pi\u00f9 precisamente ha fatto parte del cast fino al 2002 per poi tornare nell'ultima puntata nel 2003. Grazie a quel ruolo \u00e8 diventata molto celebre.\nChiusa la serie l'attrice ha uno show tutto suo, il \"Caroline Rhea Show\" (2002-2003), chiuso dopo la prima stagione (32 puntate).\nNella sua carriera ha preso parte a molti film recitando con tanti attori di fama mondiale, \"Man on the Moon\" (1999) con Jim Carrey e Danny DeVito, \"Pronti alla rissa\" (2000) con David Arquette, \"Fuga dal Natale\" (2004) con Tim Allen e Jamie Lee Curtis, \"The Perfect Man\" (2005) con Hilary Duff e Heather Locklear e molti altri.\nNel 2000 \u00e8 sta scelta dalla Disney per essere protagonista del film \"Mamma ha un appuntamento col vampiro\", con Robert Carradine.\nNel 2008 \u00e8 stata protagonista del film \"Fast Girl\" e nel 2009 con Amy Smart ha recitato in \"Love N' Dancing\", suo ultimo impegno cinematografico.\nIn televisione, ha interpretato ruoli in \"Un angelo poco... custode\" (1997), \"La Tata\" (1998), \"Zack e Cody al Grand Hotel\" (2005-2006) e altre partecipazioni.\nDal 2007 al 2010 ha doppiato oltre 50 episodi della serie animata \"Phineas and Ferb\".\nNel 2020 \u00e8 tornata ad interpretare zia Hilda nella serie \"Le terrificanti avventure di Sabrina\", in una sorta di crossover con la sitcom degli anni '90."}
{"id": "1542295", "revid": "729019", "url": "https://it.wikipedia.org/wiki?curid=1542295", "title": "Italia internazionale", "text": "Italia internazionale \u00e8 stata una rivista mensile di politica estera e militare attiva tra il 1981 ed il 1983, diretta da Ruggero Orlando. La rivista ha suscitato un significativo interesse nel mondo politico italiano perch\u00e9 ha rispecchiato le opinioni della sinistra riformista di governo negli anni dominati dagli ultimi grandi temi della \"guerra fredda\": euromissili, scudo spaziale, Italia come potenza regionale, aumento delle spese militari italiane, prime spedizioni militari all'estero, socialismo tricolore.\nLa rivista era edita dal \"Centro Studi Lo Stato Moderno\", un organismo di studio e proposta politica fondato nel 1978 a Roma, con sede in Via del Vantaggio 46, per iniziativa di Massimo Severo Giannini (che ne ha assunto la presidenza), Aldo Aniasi e Lelio Lagorio. \nSostenuto da una consistente \u00e9quipe di studiosi di ispirazione democratico-riformista, il centro studi ha elaborato molte delle tesi che sono poi confluite nel \"programma di Grande Riforma della Repubblica\" adottato dal PSI nel 1979 e che ha caratterizzato una lunga stagione politica in Italia. "}
{"id": "1542298", "revid": "648716", "url": "https://it.wikipedia.org/wiki?curid=1542298", "title": "Palazzo di Niccol\u00f2 Caracciolo", "text": "Il palazzo di Niccol\u00f2 Caracciolo, a Napoli, \u00e8 situato lungo Vico Sedil Capuano, al numero civico 16.\nStoria.\nVenne realizzato nella seconda met\u00e0 del XVI secolo in stile rinascimentale; la facciata \u00e8 stata rimaneggiata nel corso dei secoli, mentre conserva lo stile rinascimentale la scala, che si innalza per tre livelli con decorazione in piperno.\nIl palazzo presentava un ulteriore ingresso di fronte al principale; esso si apriva lungo vico Santa Maria Verteceli ed esiste tuttora, ma fu murato dopo le trasformazioni che ridussero l'immobile nella forma attuale. L'edificio si dispone secondo una configurazione planimetrica riconducibile ad uno schema a \"C\".\nDescrizione.\nPresenta un bel portale in piperno, con chiave di volta cuspidata, che conduce all'atrio rinascimentale con volta dipinta rappresentate lo stemma di famiglia, mentre ai lati dello stemma vi sono figure di putti che si affacciano dietro le balaustre. Attraversato l'atrio, si accede al cortile cinquecentesco dove, sullo sfondo, vi sono i resti del portale secondario, che riprende lo stesso motivo del precedente. Infatti, all'entrata principale si riconosce l'arco tronfale affiancato da archi di minor ampiezza, legati al pilastro principale in piperno cos\u00ec da realizzare una pseudo-serliana.\nDa entrambi gli archi si accede alle rampe di scale poste agli estremi dell'isolato; la scala di destra si caratterizza, oltre che per le sue arcate, anche per le coperture, che in corrispondenza dello smonto si presentano composte da due volte a vela affiancate."}
{"id": "1542299", "revid": "247222", "url": "https://it.wikipedia.org/wiki?curid=1542299", "title": "Never Die Young", "text": "Never Die Young \u00e8 il tredicesimo album in studio di James Taylor, pubblicato nel gennaio del 1988.\nTracce.\nBrani composti da James Taylor, eccetto dove indicato"}
{"id": "1542302", "revid": "2060716", "url": "https://it.wikipedia.org/wiki?curid=1542302", "title": "Battaglia di Zappolino", "text": "La battaglia di Zappolino si svolse ai piedi del colle di Zappolino, appena fuori le mura del castello, e rappresent\u00f2 uno dei pi\u00f9 grandi scontri campali avvenuti nel medioevo: vi presero infatti parte circa 35.000 fanti e 5.300 cavalieri e pi\u00f9 di tremila uomini persero la vita sul campo di battaglia. Fu l'unica battaglia della Guerra della secchia rapita.\nPrologo.\nLo scontro avvenne a seguito delle annose rivalit\u00e0 esistenti tra modenesi, di parte ghibellina, e bolognesi, di parte guelfa. Negli anni precedenti il 1325, vi erano stati diversi episodi che possono essere considerati come prime avvisaglie di quello che fu uno scontro di dimensioni difficilmente immaginabili anche ai giorni nostri. Nel 1296 i bolognesi avevano invaso le terre di Bazzano e Savignano, sottraendole di fatto ai modenesi, grazie anche all'appoggio di Papa Bonifacio VIII. Questi infatti eman\u00f2 nel 1298 un lodo con il quale riconosceva il possesso da parte guelfa dei castelli delle suddette localit\u00e0.\nIl Papa con questa mossa intendeva rafforzare il suo potere sui guelfi, i quali vedevano nei ghibellini di Modena, alleati con l'imperatore, il nemico principale con il quale occorreva risolvere l'antica questione dei confini. D'altra parte Bologna aveva allargato le sue mire territoriali, dovendo fronteggiare il tumultuoso incremento demografico conseguente alla fama della sua universit\u00e0.\nA Modena la situazione era invece leggermente pi\u00f9 complicata; difatti, dopo la morte d'Obizzo d'Este, si era scatenata una lotta per la successione tra i figli. Tra questi riusc\u00ec a prevalere Azzo VIII, il quale, non riuscendo ad avere il supporto della nobilt\u00e0 cittadina, lanci\u00f2 il guanto di sfida a Bologna, nel tentativo di rafforzare il proprio prestigio. Quest'episodio inaspr\u00ec gli animi e la guerra lungo il confine si fece ancora pi\u00f9 violenta, ma Azzo ne usc\u00ec sconfitto. Alla sua morte fu eletto Passerino Bonacolsi, il quale prosegu\u00ec ed inaspr\u00ec la politica della guerra.\nNei mesi precedenti la data della battaglia, vi fu un'intensa attivit\u00e0 militare sui confini tra Modena e Bologna, nel mese di luglio infatti i bolognesi entrarono nel territorio di Modena e misero al sacco la campagna, nel mese di settembre fu la volta del mantovano e di nuovo della campagna modenese, ma alla fine dello stesso mese i ghibellini conquistarono, grazie ad un tradimento, il castello di Monteveglio, che costituiva un importante baluardo per la difesa di Bologna. Zappolino e il suo castello erano diventati a questo punto l'ultima importante roccaforte a difesa dell'odierno capoluogo emiliano.\nLo scontro.\nLo scontro avvenne il 15 novembre 1325 verso il calare del sole o alle tre e mezza del pomeriggio e vide schierati circa 30000 fanti e 2500 cavalieri per i bolognesi, contro 5000 fanti e 2800 cavalieri per i modenesi, molti di questi di provenienza germanica e quindi piuttosto esperti d'arte militare. I Ghibellini erano schierati all'incirca sul pianoro dove oggi sorge l'abitato della Ziribega, mentre i Guelfi si trovavano all'inizio del pendio che dalla Bersagliera sale verso Zappolino, denominato \"Prati di Saletto\", tenendo alle loro spalle il castello. I bolognesi non ebbero molto tempo a disposizione per organizzare le truppe, avendole richiamate in tutta fretta da Bazzano e da Ponte Sant'Ambrogio, dove i modenesi le avevano attirate con alcuni stratagemmi; lo scopo era quello di fermare l'avanzata del nemico verso Monteveglio, dove si stava cercando di riconquistare il castello, e probabilmente di difendere la roccaforte di Zappolino.\nI modenesi, agli ordini di Passerino Bonacolsi, attaccarono, guidati da Azzone Visconti, i cavalieri delle prime linee bolognesi, mentre la cavalleria di Gangalando Bertucci di Guiglia attacc\u00f2 sul fianco, arrivando dalla parte di Oliveto. Alle manovre prese parte anche Muzzarello da Cuzzano, esperto del territorio come Gangalando, nonch\u00e9 signore dell'omonimo castello, situato a poca distanza dal luogo della battaglia. La battaglia fu molto breve, circa un paio d'ore, ma si concluse con la terribile disfatta dell'esercito bolognese. Infatti, nonostante la superiorit\u00e0 numerica, le truppe, prese di sorpresa dall'attacco laterale, si diedero alla fuga, molti uomini ripararono all'interno del castello di Zappolino, altri in quello di Oliveto, altri ancora raggiunsero, inseguiti, Bologna, e qui trovarono rifugio entrando dalla porta San Felice.\nI morti furono pi\u00f9 di duemila tra cui Albertino Boschetti capo dei guelfi modenesi alleati dei bolognesi. I modenesi giunsero fino alle porte di Bologna, distruggendo al loro passaggio i castelli di Crespellano, Zola, Samoggia, Anzola, Castelfranco, Piumazzo e la chiusa del Reno presso Casalecchio, che consentiva, come oggi, la deviazione delle acque del fiume verso la citt\u00e0. Non tentarono per\u00f2 l'assedio della citt\u00e0, ma si limitarono a schernire per alcuni giorni gli sconfitti correndo quattro palii fuori le mura e alla fine tornarono a Modena portando in trofeo una secchia rubata in un pozzo, tuttora esistente sotto un tombino fuori porta San Felice. A seguito di tale episodio, e forse grazie anche al poema di Alessandro Tassoni che ne narra in chiave eroicomica gli eventi (\"La secchia rapita\"), questo avvenimento \u00e8 oggi chiamato \u201cLa battaglia della secchia rapita\u201d.\nAlcuni mesi pi\u00f9 tardi, nel gennaio del 1326, la pace firmata dalle due parti vide la restituzione dei terreni e dei castelli conquistati dai ghibellini ai bolognesi, probabilmente in cambio di denaro, passato nelle mani di Passerino Bonacolsi.\nIl sacrificio di duemila uomini si era quindi rivelato del tutto inutile.\nNonostante uno scontro di tali dimensioni sia stato quasi dimenticato, forse per non aver sortito effetti storico\u2013politici di rilievo, il ricordo della tragedia rest\u00f2 vivo negli animi degli sconfitti per diverso tempo. Antonio Beccari, poeta girovago che aveva vissuto alla corte degli Oleggio, diversi anni pi\u00f9 tardi cit\u00f2 infatti lo scontro di Zappolino in una sua rima, dove egli cantava la crudelt\u00e0 e la perfidia dell'animo umano."}
{"id": "1542303", "revid": "598732", "url": "https://it.wikipedia.org/wiki?curid=1542303", "title": "Palazzo in Via Tribunali", "text": ""}
{"id": "1542306", "revid": "1573940", "url": "https://it.wikipedia.org/wiki?curid=1542306", "title": "Convento dei Frati Minori Osservanti di San Francesco", "text": "Il convento dei Frati Minori Osservanti di San Francesco era un convento di Ficarra.\nStoria e descrizione.\nIl convento \u00e8 situato sulla collina pi\u00f9 alta di Ficarra \u00e8 venne costruito nell'XI secolo dai monaci della regola di san Basilio. Dopo la caduta degli arabi-musulmani, il convento cadde in disgrazia come tutti i monaci di san Basilio.\nVenne ricostruito nel 1522. Successivamente, ospit\u00f2 la seconda biblioteca di Sicilia, con ben 828 volumi. Dal 1866 (per la confisca dei beni ecclesiastici da parte dello stato) il monastero fu abbandonato e via via cadde sempre pi\u00f9 per l'incuria. Nel 1885 il convento fu definitivamente abbandonato con la morte di padre Illuminato Alberto.\nNel primo dopoguerra, il regime fascista sugger\u00ec la creazione di un parco dedicato ai caduti della prima guerra mondiale a Ficarra. Venne individuato come luogo utile il chiostro del convento, in quel momento adibito a cimitero comunale. Si procedette quindi ad esumare decine di salme per poter ottenere lo spazio utile ad ospitare delle aiuole, la lapide commemorativa e i 44 cippi marmorei che ricordavano i caduti. Il 4 novembre 1927 il podest\u00e0 Pietro Milio inaugur\u00f2 il parco delle Rimembranze. Ogni anno, fino a dopo la seconda guerra mondiale, in occasione dell'anniversario della fine della guerra, i ficarresi in processione ricordavano i patrioti.\nDi ci\u00f2 che fu un tempo uno splendido edificio si conservano le mura perimetrali e il portale, l'abside e un magnifico arco a pieno sesto della adiacente chiesa di Santa Maria del Ges\u00f9."}
{"id": "1542308", "revid": "112912634", "url": "https://it.wikipedia.org/wiki?curid=1542308", "title": "Palazzo in via Tribunali 276", "text": "Il palazzo in via Tribunali \u00e8 un palazzo monumentale di Napoli, posto a margine della citata strada, al numero civico 276.\nIl palazzo a un edificio rinascimentale caratterizzato da loggiato di gusto classico e da un androne a doppia altezza coperto a volta con unghie.\nOggi \u00e8 un condominio privato."}
{"id": "1542309", "revid": "247222", "url": "https://it.wikipedia.org/wiki?curid=1542309", "title": "New Moon Shine", "text": "New Moon Shine \u00e8 il quattordicesimo album in studio di James Taylor, pubblicato nel settembre del 1991.\nTracce.\nBrani composti da James Taylor, eccetto dove indicato\nCover.\nLa cantautrice italiana Giorgia Todrani ha inciso una cover del brano \"One More Go Round\", incluso nell'album di cover intitolato proprio \"One More Go Round\", pubblicato nel 1993."}
{"id": "1542310", "revid": "58420", "url": "https://it.wikipedia.org/wiki?curid=1542310", "title": "Mensa International", "text": ""}
{"id": "1542312", "revid": "30610", "url": "https://it.wikipedia.org/wiki?curid=1542312", "title": "Galata suicida", "text": "Il Galata suicida, noto anche come Galata Ludovisi, \u00e8 una copia romana in marmo (h. 211 cm) del I secolo a.C. di una statua in bronzo di Ep\u00ecgono realizzata intorno al 230-220 a.C., oggi conservata al Museo Nazionale Romano di Palazzo Altemps di Roma. L'opera originale, assieme al \"Galata morente\", faceva parte del Donario di Attalo, un perduto monumento trionfale sull'acropoli di Pergamo commissionato da Attalo I per celebrare la propria vittoria contro i Galati. \nStoria e descrizione.\nIl \"Galata Ludovisi\" venne ritrovato negli scavi di Villa Ludovisi. Mostra un guerriero colto nell'atto di suicidarsi conficcandosi una spada corta tra le clavicole. La punta della spada \u00e8 gi\u00e0 entrata nel corpo. \u00c8 ben sorretto dalle gambe poste divaricatamente che, insieme al busto, sono protese verso destra, mentre la testa \u00e8 fieramente rivolta all'indietro. Il corpo nudo, coperto solo sulla schiena da un mantello che vola dinamicamente, mostra la dettagliata muscolatura del guerriero. L'immagine \u00e8 incentrata sulla parte dove, con la mano destra, si trova ad impugnare la spada gi\u00e0 penetrata tra le clavicole. La moglie \u00e8 abbandonata sulle ginocchia, ormai a un passo dal suo \"sonno eterno\".\nLa scultura evoca profonde sensazioni di eroismo e pateticit\u00e0, a evidenziare il valore dei vinti e quindi, di riflesso, anche quello dei vincitori.\nLa statua raffigura, con grande realismo, i tratti somatici del guerriero celtico, con gli zigomi alti, l'acconciatura dei capelli, dalle folte e lunghe ciocche e i baffi (si notano solo col viso visto frontalmente). In tale gusto si nota un accento sulla particolare erudizione che circolava alla corte di Pergamo. Probabilmente la figura stante si trovava al centro del donario, per questo \u00e8 fatta per essere apprezzata da molteplici punti di vista, sviluppandosi nello spazio che la circonda. "}
{"id": "1542315", "revid": "256896", "url": "https://it.wikipedia.org/wiki?curid=1542315", "title": "Scuola d'equitazione spagnola", "text": ""}
{"id": "1542324", "revid": "105826", "url": "https://it.wikipedia.org/wiki?curid=1542324", "title": "Tofana di Rozes", "text": ""}
{"id": "1542325", "revid": "648716", "url": "https://it.wikipedia.org/wiki?curid=1542325", "title": "21P/Giacobini-Zinner", "text": "21P/Giacobini-Zinner, nota anche come cometa Giacobini-Zinner, \u00e8 una cometa periodica del Sistema solare, appartenente alla famiglia cometaria di Giove. \u00c8 stata scoperta da Michel Giacobini (dall'osservatorio di Nizza) nella costellazione Aquario il 20 dicembre 1900.\nDescrizione.\nFu recuperata nel secondo passaggio successivo da Ernst Zinner (dall'Osservatorio di Bamberga) il 23 ottobre 1913, durante l'osservazione di stelle variabili vicino . Durante le sue apparizioni, la cometa pu\u00f2 raggiungere l'ottava magnitudine, ma nel 1946 sub\u00ec una serie di esplosioni (fase indicata con il termine inglese \"outburst\") che la resero luminosa fino a raggiungere la quinta magnitudine.\nLa cometa \u00e8 stata oggetto di studio della sonda \"International Cometary Explorer\", che ha attraversato la sua coda di plasma l'11 settembre 1985.\nIn uno studio pubblicato nel 2000 viene suggerita la presenza sulla cometa di materiale organico, rilevato analizzando la polarizzazione della luce refratta sulle particelle di polvere della cometa stessa. Una conferma a questa ipotesi sembra provenire dalle Draconidi, sciame meteorico associato a questa cometa.\nParametri orbitali.\nL'orbita seguita dalla cometa presenta delle caratteristiche tali da renderla oggetto di fenomeni piuttosto interessanti:"}
{"id": "1542338", "revid": "121837", "url": "https://it.wikipedia.org/wiki?curid=1542338", "title": "15 Lacertae A", "text": ""}
{"id": "1542345", "revid": "149587", "url": "https://it.wikipedia.org/wiki?curid=1542345", "title": "Chiesa di Santa Maria Annunziata (Acireale)", "text": ""}
{"id": "1542349", "revid": "1543377", "url": "https://it.wikipedia.org/wiki?curid=1542349", "title": "El-Gabal", "text": "El-Gabal \u00e8 una divinit\u00e0 solare adorata ad Emesa, in Siria, nei primi secoli dell'Era volgare, e nota per il fatto che uno dei suoi grandi sacerdoti divenne imperatore romano col nome di Eliogabalo. \nIn seguito venne importato nel pantheon romano e assimilato alla divinit\u00e0 solare romana nota come Sol Indiges durante la Repubblica romana e come Sol Invictus nel II e III secolo.\nDio di Emesa.\nIl nome del dio era derivato da due parole siriache, \"El\" (\"dio\") e \"gabal\" (concetto associabile a \"montagna\", si veda l'ebraico \"gevul\" e l'arabo \"jebel\"), e significa \"il dio [che si manifesta in una] montagna\". El-Gabal era adorato nel tempio di Emesa, dove era conservato un betilo (una pietra sacra) conico, probabilmente un meteorite. Erodiano, uno storico siriano del III secolo, racconta che \u00abquesta pietra \u00e8 adorata come se fosse stata inviata dal cielo; su essa si trovano piccole protuberanze e segni, che alla gente piace considerare un grezzo ritratto del sole, perch\u00e9 \u00e8 cos\u00ec che li vedono\u00bb.\nLa dinastia reale di Emesa riforniva anche la classe sacerdotale di El-Gabal di alti sacerdoti; quando Domiziano decise di annettere la citt\u00e0 all'Impero romano, i sovrani spodestati continuarono ad esercitare una certa influenza sul loro territorio continuando a tenere per s\u00e9 la carica di gran sacerdote.\nUno dei grandi sacerdoti di El-Gabal fu Giulio Bassiano, la cui prima figlia spos\u00f2 un generale romano poi salito al trono, Settimio Severo: in questo modo i sacerdoti di El-Gabal si unirono alla dinastia dei Severi, che inizi\u00f2 a regnare nel 193 sull'Impero.\nEliogabalo.\nUn nipote di Giulio Bassiano, impropriamente passato alla storia come Eliogabalo, divenne imperatore romano; durante il suo breve regno (218-222) cerc\u00f2 non solo di far entrare il dio sole di Emesa, di cui era gran sacerdote, nel pantheon romano, ma, soprattutto, di renderlo la divinit\u00e0 principale della Religione romana, prima associandolo a Giove e poi facendovi confluire tutte le divinit\u00e0 romane.\nFin dal regno di Settimio Severo, l'adorazione della divinit\u00e0 solare era cresciuta in tutto l'impero; Eliogabalo sfrutt\u00f2 questa popolarit\u00e0 per introdurre El-Gabal, che venne rinominato \"Deus Sol Invictus\" (\"Dio Sole Invitto\") e posto al di sopra di Giove (il culto venne introdotto a partire dal 220); per rafforzare il legame tra il nuovo dio e la Religione romana, Eliogabalo fece contrarre a \"Deus Sol Invictus\" un \"matrimonio sacro\" (\"hieros gamos\") con Astarte (la dea lunare), con Minerva, e con la dea cartaginese Urania (\"Dea Caelestis\" o Tanit).\nPer diventare l'alto sacerdote di El-Gabal, Eliogabalo si fece circoncidere, costringendo anche alcuni suoi collaboratori a fare lo stesso: Cassio Dione Cocceiano racconta che pens\u00f2 persino di castrarsi, ma non ebbe poi il coraggio di farlo. L'imperatore costrinse i senatori a guardarlo mentre danzava attorno all'altare di \"Deus Sol Invictus\" al suono di tamburi e cembali, e ogni solstizio d'estate divenne una grande festa in onore del dio, popolare tra le masse per via della grande distribuzione di viveri. Durante questa festa, Eliogabalo poneva la pietra di Emesa su di un carro adornato con oro e gioielli, che girava la citt\u00e0 in parata:\nUn sontuoso tempio detto \"Elagabalium\" venne costruito sul pendio orientale del Palatino allo scopo di ospitare \"El-Gabal\", il meteorite nero conico che rappresentava il dio solare di Emesa. Le reliquie pi\u00f9 sacre della Religione romana furono trasferite dai rispettivi templi all\"Elagabalium\", inclusa la \"Magna Mater\", il fuoco di Vesta, gli \"Ancilia\" dei Salii e il Palladio, in modo che nessun altro dio all'infuori di El-Gabal venisse adorato. Con la morte di Eliogabalo nel 222, il betilo di El-Gabal venne inviato nuovamente ad Emesa"}
{"id": "1542352", "revid": "198277", "url": "https://it.wikipedia.org/wiki?curid=1542352", "title": "Stan Bowles", "text": "\u00c8 primatista di reti (11) e, assieme a Ian Gillard, John Hollins, Francis McLintock, Philip Parkes, David Webb e Donald Masson, primatista di presenze (8) del QPR nelle competizioni calcistiche europee.\nCarriera.\nNoto per il suo atteggiamento istrionico dentro e fuori dal campo, \u00e8 considerato uno dei pi\u00f9 talentuosi giocatori inglesi degli anni settanta. Si rese celebre per il suo stile di vita decisamente sopra le righe.\nGli inizi a Manchester.\nBowles inizi\u00f2 la sua carriera al , in cui debutt\u00f2 il 13 settembre 1967, in una partita di Coppa di Lega contro il Leicester City. Al suo esordio, all'et\u00e0 di soli 19 anni, mise a segno una fantastica doppietta, ricevendo ovazioni dal pubblico presente allo stadio e dalla stampa. Pochi giorni dopo, Bowles riusc\u00ec nell'impresa di ripetersi, mettendo a segno un'altra doppietta, questa volta in campionato, contro lo Sheffield United.\nSembrava l'inizio di una carriera brillante e travolgente, e parve che il Manchester City avesse trovato tra i propri giovani un degno contraltare di George Best, stella indiscussa del Manchester United. Tuttavia, a causa del suo temperamento alquanto irrequieto, Bowles non riusc\u00ec a sfondare definitivamente nelle file del City, e scivol\u00f2 molto presto ai margini della prima squadra.\nNelle sue due prime stagioni da professionista, ottenne solo 12 presenze col City, senza pi\u00f9 riuscire a segnare in alcuna occasione. All'inizio della stagione 1970-71 fu definitivamente scaricato dalla dirigenza del Manchester City e ceduto a titolo definitivo al Bury.\nGli anni della maturazione.\nL'impatto col Bury fu disastroso, e Bowles riusc\u00ec a collezionare appena 5 presenze, senza mai andare in rete. Fu ceduto a stagione in corso al Crewe Alexandra F.C., club che all'epoca si trovava in Quarta Divisione. Nonostante il declassamento subito, Bowles port\u00f2 a termine un'ottima stagione con il Crewe, attirando le attenzioni di parecchie squadre di categoria superiore. All'inizio della stagione successiva fu infatti ingaggiato dal Carlisle United, club di Seconda Divisione.\nLa consacrazione al QPR.\nNel settembre del 1972 fu ingaggiato per 112,000 sterline dal Queens Park Rangers, che all'epoca era in seconda divisione. Bowles rest\u00f2 legato al club di Londra fino al 1979, totalizzando 255 presenze e mettendo a segno 70 gol. Pass\u00f2 poi al Nottingham Forest, club con cui si aggiudic\u00f2 la Coppa dei Campioni 1979-1980"}
{"id": "1542355", "revid": "1442080", "url": "https://it.wikipedia.org/wiki?curid=1542355", "title": "Bi\u00e8re de Garde", "text": "Bi\u00e8re de Garde \u00e8 uno stile di birra appartenente alla famiglia delle ale, prodotto tradizionalmente nella regione del Passo di Calais in Francia. Queste birre \"rustiche\" solitamente vengono fermentate in inverno e primavera, per evitare problemi di temperatura durante la stagione estiva.\nTipicamente, le birre di questo stile sono di color rame ma variano da dorato a quasi nero. Come suggerisce il nome (\"birra di conservazione\"), questo stile tradizionalmente \u00e8 fatto maturare in cantina per un periodo di tempo in bottiglia (e sigillato con un tappo di sughero), per essere consumato successivamente durante l'anno.\nLa maggior parte delle \"Bi\u00e8re de Garde\" sono artigianali, fermentate secondo tradizione in Francia, ma ne esistono anche prodotte da grandi aziende. Alcune delle pi\u00f9 conosciute sono:\n\"Bi\u00e8res de Garde\" americane:"}
{"id": "1542357", "revid": "106984239", "url": "https://it.wikipedia.org/wiki?curid=1542357", "title": "Numeri primi sexy", "text": "In matematica due numeri primi si dicono sexy quando la loro differenza \u00e8 uguale a sei, ovvero formano coppie di tipo:\nSe esiste un numero primo uguale a formula_2 o formula_3, esso forma una terzina di primi:\noppure\nIl nome di queste coppie di numeri primi deriva dalla parola latina sex (ovvero sei).\nCoppie di primi sexy.\nLe coppie di primi sexy minori di 500 sono\nformula_6\nformula_7\nformula_8\nformula_9\nformula_10\nformula_11.\nI primi e i secondi numeri delle coppie rappresentano rispettivamente le sequenze A023201 e A046117 dell'OEIS.\nA maggio 2009 la pi\u00f9 grande coppia di primi sexy conosciuta formula_12 \u00e8 rappresentata da\nDove formula_14 \u00e8 il primoriale di formula_15.\nTerzine di primi sexy.\nLe terzine di primi formula_16, tali che formula_17 sia composto, sono chiamate terzine di primi sexy. Le terzine di primi sexy inferiori a 1000 sono (sequenze A046118, A046119, A046120 dell'OEIS):\nA aprile 2006, la pi\u00f9 grande terzina di primi sexy conosciuta \u00e8\nHa 5132 cifre ed \u00e8 stata scoperta da Ken Davis.\nQuadruple di primi sexy.\nUna quadrupla di primi formula_19 \u00e8 chiamata quadrupla di primi sexy. Una quadrupla di primi sexy pu\u00f2 incominciare solamente con un numero primo la cui ultima cifra \u00e8 formula_20 (con l'eccezione di formula_21). Le quadruple di primi inferiori a 1000 sono (sequenze A023271, A046122, A046123, A046124 dell'OEIS):\nA novembre 2005, la pi\u00f9 grande quadrupla di primi sexy conosciuta \u00e8\nHa 1002 cifre ed \u00e8 stato scoperto da Jens Kruse Andersen.\nNel settembre 2010, Ken Davis ha annunciato la scoperta di una quadrupla di 1004 cifre con formula_23\nQuintuple di primi sexy.\nIn una progressione aritmetica di cinque termini con la differenza costante di formula_24, dato che formula_25 e i due numeri sono coprimi, uno dei cinque termini dovr\u00e0 essere divisibile per formula_26. Perci\u00f2, l'unica quintupla di primi sexy possibile \u00e8 formula_27, e non ne possono esistere altre."}
{"id": "1542359", "revid": "133248", "url": "https://it.wikipedia.org/wiki?curid=1542359", "title": "Manzolica", "text": "La Manz\u00f2lica, o pi\u00f9 comunemente \"Alla Manzolica\" \u00e8 un classico metodo di sorteggio o di conta, come \"Pari o dispari\" o morra cinese, utilizzabile da almeno tre persone (e preferibilmente solo tre persone).\nCome si gioca.\nLa manzolica si svolge in modo immediato ed estremamente semplice: i tre giocatori si posizionano l'uno di fronte agli altri alzando un braccio e, pronunciando insieme la formula del rituale, cio\u00e8 \"a la maaan...zolica!\", abbassano il braccio fino a portarlo in posizione parallela al terreno, volgendo il palmo della mano verso l'alto o verso il basso. A questo punto vi \u00e8 un confronto tra le tre mani: nel caso in cui tutte e tre le mani rivolgano il palmo verso l'alto o verso il basso il rituale deve essere ripetuto e la Manzolica viene detta \"patta\". In caso contrario la manzolica \u00e8 valida.\nRisultati.\nPer capire chi vince bisogna confrontare il risultato con lo scopo per il quale si \u00e8 proceduto al sorteggio: nel caso in cui i giocatori siano tre ci sono due casi di manzolica valida (due palmi in alto e uno in basso, due palmi in basso e uno in alto): se il fine della conta \u00e8 ottenere una sola persona ovviamente a vincere \u00e8 colui che ha messo la mano in modo unico (cio\u00e8 palmo in basso nel primo caso o in alto nel secondo); se invece bisogna creare una coppia a vincere sono i due partecipanti che hanno messo la mano in egual modo.\nSe i partecipanti sono pi\u00f9 di tre i criteri di selezione dei partecipanti vengono stabiliti prima della manzolica, in base alle proprie esigenze."}
{"id": "1542360", "revid": "17654", "url": "https://it.wikipedia.org/wiki?curid=1542360", "title": "Enrico IV, parte 2", "text": ""}
{"id": "1542361", "revid": "1086846", "url": "https://it.wikipedia.org/wiki?curid=1542361", "title": "Associazione Calcio Padova 1956-1957", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1956-1957.\nStagione.\nNella Serie A 1956-1957 il Padova si classifica all'undicesimo posto con 32 punti, gli stessi di Napoli e Lanerossi Vicenza."}
{"id": "1542363", "revid": "17654", "url": "https://it.wikipedia.org/wiki?curid=1542363", "title": "Enrico IV, parte 1", "text": ""}
{"id": "1542364", "revid": "30300", "url": "https://it.wikipedia.org/wiki?curid=1542364", "title": "I Fatti Vostri", "text": ""}
{"id": "1542368", "revid": "17654", "url": "https://it.wikipedia.org/wiki?curid=1542368", "title": "Enrico VI, parte 1", "text": ""}
{"id": "1542378", "revid": "228005", "url": "https://it.wikipedia.org/wiki?curid=1542378", "title": "Krefelder Fu\u00dfball-Club Uerdingen 05", "text": "Il Krefelder Fu\u00dfball-Club Uerdingen 05, meglio noto come KFC Uerdingen 05, \u00e8 una societ\u00e0 calcistica tedesca con sede nella citt\u00e0 di Krefeld, nella Renania Settentrionale-Vestfalia. Milita in Regionalliga, la quarta divisione del calcio tedesco.\nNota a lungo come Bayer Uerdingen a causa del legame con la nota industria farmaceutica, nella sua storia ha vinto una Coppa di Germania, mentre a livello internazionale il miglior traguardo raggiunto \u00e8 la semifinale di Coppa delle Coppe.\nStoria.\nIl 17 novembre 1905 viene fondato a Krefeld un club chiamato \"FC Uerdingen 05\", che prende il nome da un sobborgo della citt\u00e0. Nel 1953, circa cinquant'anni dopo la sua fondazione, questo si unisce al \"Werkssportgruppe Bayer AG Uerdingen\", la societ\u00e0 sportiva del lavoratori del colosso farmaceutico Bayer, assumendo cos\u00ec la denominazione di \"FC Bayer 05 Uerdingen\".\nLa squadra gioca i suoi primi anni nelle leghe minori regionali; negli anni sessanta passa in terza divisione, nell\"'Amateurliga Niederrhein\", mentre nel 1971 si guadagna l'accesso ad una delle seconde divisioni, la \"Regionalliga West\". Nel 1974 viene poi ammessa al neonato secondo livello, la Zweite Bundesliga: il club \u00e8 uno dei promossi nella prima edizione, in seguito alla vittoria dello spareggio col .\nPur venendo subito retrocesso, nella stagione successiva l'Uerdingen approda alla semifinale della Coppa di Germania sconfiggendo squadre di categoria superiore come , ed , ed arrendendosi all'. Una nuova promozione arriva al termine del campionato 1978-1979; essa \u00e8 seguita dalla prima salvezza in Bundesliga, ottenuta nella stagione 1979-1980, ma anche da una nuova retrocessione.\nL'Uerdingen torna a giocare in Bundesliga nella stagione 1983-1984. Nell'annata successiva invece, conquista il suo primo trofeo, la Coppa di Germania, in seguito alla vittoria per 2-1 contro il nella finale. I tedeschi esordiscono perci\u00f2 nelle competizioni europee, pi\u00f9 precisamente nella Coppa delle Coppe 1985-1986. Qui \u00e8 degna di nota l'impresa compiuta nei quarti contro la : i tedeschi orientali vincono per 2-0 l'andata in casa, e sono anche in vantaggio per 1-3 alla fine del primo tempo, ma la partita finisce per\u00f2 7-3 per l'Uerdingen; il club viene per\u00f2 successivamente sconfitto dai futuri vice-campioni dell' in semifinale. Intanto per\u00f2 arriva anche il terzo posto in campionato; questo d\u00e0 l'accesso alla successiva edizione di Coppa UEFA, dove i tedeschi sono fermati agli ottavi dal . L'Uerdingen rimane in massima divisione fino al termine del campionato 1990-1991, quando torna nuovamente in Zweite Bundesliga; in questo periodo hanno militato in squadra, tra gli altri, i anche Nazionali Matthias Herget (vice-campione del mondo in Messico), Holger Fach e Wolfgang Funkel.\nLe cose cambiano per\u00f2 in poco tempo: negli anni immediatamente seguenti il club passa continuamente dalla prima alla seconda divisione, finch\u00e9 nel 1995 la Bayer decide di ritirare la sponsorizzazione. L'Uerdingen retrocede in Regionalliga al termine della 2. Fu\u00dfball-Bundesliga 1998-1999, e qui rimane fino al 2005: in questo anno arriva infatti la rifondazione del club col nome di Krefelder Fu\u00dfball-Club Uerdingen 05 in seguito all'insolvenza. Il Krefelder riparte cos\u00ec dalla quarta divisione, ma nel 2008 si ritrova addirittura a giocare nel sesto livello. Comincia per\u00f2 lentamente a risalire: vincendo due campionati consecutivi, nel 2018 fa il suo esordio nella 3. Liga. Al termine della stagione 2020-2021, nonostante un cambio di propriet\u00e0, a causa di problemi finanziari, il KFC viene retrocesso in Regionalliga.\nColori e simboli.\nColori.\nI colori della maglia dell'Uerdingen sono il rosso e il blu, che formano delle strisce orizzontali, mentre i pantaloncini sono blu e i calzettoni sono blu con risvolto rosso.\nSimboli ufficiali.\nStemma.\nIl simbolo dell'Uerdingen \u00e8 composto da uno scudetto in cui compaiono delle strisce orizzontali rosse e blu. All'interno, in alto, compare in bianco la scritta \"KFC\" e un pallone da calcio con sotto la scritta \"Uerdingen 05\".\nStrutture.\nStadio.\nDal 2019 il club disputa le proprie gare interne nella Merkur Spiel-Arena di D\u00fcsseldorf, che ospita naturalmente anche gli incontri della locale squadra, il . Lo stadio, inaugurato nel 2004 e capace di contenere 54.600 persone, \u00e8 stato scelto dal club come terreno di gioco a causa dei lavori in corso nell'impianto di Krefeld, il Grotenburg Stadion. Questo \u00e8 stato invece aperto nel 1927, e pu\u00f2 ospitare 34.500 spettatori.\nAllenatori e presidenti.\nTra tutti gli allenatori della storia del club, Karl-Heinz Feldkamp \u00e8 stato colui che ha conquistato l'unico trofeo vinto sinora dal club, la DFB-Pokal 1984-1985.\nTutti gli allenatori a partire dal 1970:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl miglior risultato ottenuto dal club in Bundesliga \u00e8 il terzo posto ottenuto nell'edizione 1985-1986.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la semifinale nella Coppa delle Coppe 1985-1986 dove fu eliminato dall'. In questa manifestazione da segnalare l'incredibile rimonta nei quarti ai danni della : i tedeschi orientali avevano infatti vinto per 2-0 l'incontro casalingo e si trovavano in vantaggio per 3-1 al 45' della partita di ritorno, ciononostante furono battuti per 7-3.\nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2020-2021.\n\"Aggiornata al 23 gennaio 2021\""}
{"id": "1542379", "revid": "1086846", "url": "https://it.wikipedia.org/wiki?curid=1542379", "title": "Associazione Calcio Padova 1957-1958", "text": "Questa pagina raccoglie le informazioni riguardanti l'Associazione Calcio Padova nelle competizioni ufficiali della stagione 1957-1958.\nOrganigramma societario.\nArea direttiva\nArea tecnica"}
{"id": "1542380", "revid": "339392", "url": "https://it.wikipedia.org/wiki?curid=1542380", "title": "Bayer Uerdingen 05", "text": ""}
{"id": "1542381", "revid": "17654", "url": "https://it.wikipedia.org/wiki?curid=1542381", "title": "Enrico VI, parte 2", "text": ""}
{"id": "1542383", "revid": "17654", "url": "https://it.wikipedia.org/wiki?curid=1542383", "title": "Enrico VI, parte 3", "text": ""}
{"id": "1542385", "revid": "287204", "url": "https://it.wikipedia.org/wiki?curid=1542385", "title": "HE 1523-0901", "text": "HE 1523-0901 \u00e8 una stella gigante rossa, presumibilmente una stella di popolazione II povera di metalli (metallicit\u00e0 [Fe/H]=-2,95), situata nella costellazione della Bilancia.\nL'astro fu scoperto nel campione di stelle brillanti e povere in metalli che costituiscono l'alone galattico durante la \"survey\" Hamburg/European Southern Observatory da Anna Frebel e collaboratori. La scoperta fu pubblicata nel numero del 10 maggio 2007 dell\"Astrophysical Journal\".\nL'et\u00e0 della stella, misurata dal Very Large Telescope dell'ESO, \u00e8 di circa 13,2 miliardi di anni, dunque un'et\u00e0 molto vicina a quella attualmente stimata per l'Universo (13,7 miliardi di anni, secondo le misurazioni del WMAP); per tale motivo \u00e8 considerato l'oggetto pi\u00f9 vecchio scoperto nella Via Lattea. HE 1523-0901 \u00e8 la prima stella la cui et\u00e0 \u00e8 stata determinata tramite il decadimento degli elementi radioattivi uranio e torio assieme a delle misurazioni condotte sugli elementi a cattura neutronica. Si ritiene che la stella si sia formata direttamente dai resti delle stelle di prima generazione, esplose come supernovae al termine del proprio ciclo vitale nei primi tempi della storia dell'Universo.\nLe massa di HE 1523-0901 \u00e8 circa l'80% di quelle del Sole, mentre essendo nella fase di gigante rossa, il suo diametro \u00e8 notevolmente maggiore di quello solare.\nVisibilit\u00e0.\nLa stella \u00e8 ben visibile, con l'ausilio di un piccolo telescopio, alle latitudini australi, ma \u00e8 possibile individuarla anche dall'emisfero boreale, essendo a breve distanza dall'equatore celeste."}
{"id": "1542387", "revid": "2091520", "url": "https://it.wikipedia.org/wiki?curid=1542387", "title": "Stazione di Verr\u00e8s", "text": "La stazione di Verr\u00e8s (in francese: \"gare de Verr\u00e8s\") \u00e8 una stazione ferroviaria posta lungo la linea Chivasso-Ivrea-Aosta a servizio del paese di Verr\u00e8s e della Val d'Ayas. \u00c8 situata al limite sud del centro abitato, tra la \"rue des Alpes\" e \"via della stazione\".\nStoria.\nNel 1940, nell'ambito dell'italianizzazione dei toponimi valdostani, la stazione assunse la nuova denominazione di \"Castel Verres\" per poi riprendere la denominazione originaria nell'immediato dopoguerra, in seguito al ripristino dei toponimi in lingua francese della Valle d'Aosta.\nStrutture e impianti.\nLa stazione dispone di un fabbricato viaggiatori di recente ristrutturazione.\nLo scalo presenta 3 binari: i primi due sono di circolazione, utilizzati per il servizio viaggiatori; il terzo, reso tronco lato Aosta, serve per il deposito dei mezzi addetti alla manutenzione della linea.\nSul piazzale della Stazione \u00e8 presente un monumento all'emigrante, fenomeno molto evidente nel passato in tutta la Valle d'Aosta.\nNel 2021 grazie ad un intervento di Rete Ferrioviaria Italiana, sono stati sostituiti tutti i proiettori esterni alla stazione con lampade a LED e sono state installate lampade di emergenza sulle scale-\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Valle d'Aosta.\nServizi.\nLa stazione dispone dei seguenti servizi:"}
{"id": "1542391", "revid": "260676", "url": "https://it.wikipedia.org/wiki?curid=1542391", "title": "Museo etnografico del ferro, delle arti e tradizioni popolari", "text": "Il Museo etnografico del ferro, delle arti e tradizioni popolari \u00e8 situato nel comune di Bienno, in Val Camonica (provincia di Brescia).\nFondato nel 1988, il museo \u00e8 strutturato in maniera diffusa in pi\u00f9 sedi dell'abitato di Bienno, rammentando l'importanza dell'economia del ferro che fin dal XVI secolo ha permesso lo sviluppo e la ricchezza del paese.\nIl complesso museale si compone di cinque strutture: la sede principale \u00e8 ospitata nella fucina-museo (di tipo \"cavadora\", cio\u00e8 specializzata nella produzione di manifatture \"profonde\" come secchi, padelle e mestoli), una ludoteca (ex fucina Comensoli), una scuola di forgiatura (ex fucina Franzoni, presso cui \u00e8 organizzata la Biennale Internazionale di Forgiatura), uno spazio per mostre temporanee (ex fucina Ercoli) ed un mulino-museo, in cui \u00e8 possibile vedere un'antica fucina con pavimentazione in terra battuta, accanto ad un enorme maglio in legno azionato da un mulino ad acqua quattrocentesco sul canale artificiale chiamato \"Vaso Re\", che forniva l'acqua a tutte le fucine del paese. "}
{"id": "1542392", "revid": "345405", "url": "https://it.wikipedia.org/wiki?curid=1542392", "title": "Akron (Ohio)", "text": "Akron \u00e8 una citt\u00e0 degli Stati Uniti d'America, capoluogo della Contea di Summit, nel nord-est dell'Ohio.\nStoria.\n\u00c8 stata fondata nel 1825 nei pressi del canale che collega il fiume Ohio al lago Erie.\nEconomia.\nAkron \u00e8 definita anche la \" riguardante il settore degli pneumatici e essendo anche sede della Goodyear Tire &amp; Rubber Company, leader mondiale in questo campo."}
{"id": "1542400", "revid": "112933552", "url": "https://it.wikipedia.org/wiki?curid=1542400", "title": "Museo didattico di arte e vita preistorica di Capo di Ponte", "text": " \nIl Museo didattico di arte e vita preistorica di Capo di Ponte (provincia di Brescia) viene fondato dall'\u2019archeologo Ausilio Priuli al fine di far conoscere la storia e la vita delle genti alpine e camune preistoriche.\nIl museo contiene una ricca collezione di calchi e rilievi delle rocce istoriate della zona, un laboratorio archeologico didattico sperimentale ed una ricostruzione di un villaggio preistorico del neolitico sulla sommit\u00e0 di una collina rocciosa dominante la media Val Camonica."}
{"id": "1542401", "revid": "287204", "url": "https://it.wikipedia.org/wiki?curid=1542401", "title": "M\u00e4rzen", "text": "M\u00e4rzen \u00e8 uno stile di birra, della famiglia delle pale lager, le cui origini risalgono al XVII secolo. \u00c8 una birra a bassa fermentazione, pi\u00f9 forte di una lager comune, e necessita di temperature inferiori a 10 gradi durante il processo di birrificazione. \nIl suo nome deriva dal mese di marzo (in tedesco: \"M\u00e4rz\") perch\u00e9 era prodotta alla fine della stagione birraria. La legge bavarese del 1539 stabiliva che la produzione di birra era consentita soltanto tra le festivit\u00e0 di san Michele, il 29 settembre, e di san Giorgio, il 23 aprile. Durante l'estate la produzione era vietata per il pericolo di incendi e alle caldaie di miscela veniva apposto un sigillo ufficiale. In assenza di refrigerazione artificiale, per evitare che la birra perdesse sapore e tenore alcolico, i mastri birrai bavaresi crearono questa birra pi\u00f9 alcolica e luppolata capace di conservarsi per circa sei mesi in modo da resistere ai mesi estivi ed essere consumata in settembre-ottobre. Proprio per questo la \"Oktoberfestbier\", la birra servita ogni anno all'Oktoberfest di Monaco, festa che si tiene a partire da met\u00e0 settembre, \u00e8 una \"M\u00e4rzen\".\nDescrizione.\nIn Germania questo stile \u00e8 spesso caratterizzato da un corpo tra il medio e il robusto, un sapore di malto, e una variet\u00e0 di colori, solitamente compresi tra il marrone pallido e il marrone scuro.\nIn Nord America lo stile assume un aroma di luppolo pi\u00f9 forte, ma non aggressivo, e un carattere pi\u00f9 amaro. In Austria invece il termine \"m\u00e4rzen\" non indica uno stile cos\u00ec particolare, ma una birra che tende ad assomigliare alle \"helles\" quanto a colore, corpo e sapore: \u00e8 la tipologia birraria austriaca pi\u00f9 popolare.\nQuesto stile \u00e8 anche conosciuto con altri nomi come \"M\u00e4rzenbier\", \"Festbier\", \"Oktoberfestbier\" e \"Wiener M\u00e4rzen\".\nCaratteristiche.\nSecondo Deutscher Brauer Bund - \"tradotto dal tedesco\"\nCelebri m\u00e4rzen.\nLe \"m\u00e4rzen\" sono estremamente popolari in molti dei paesi che producono birra lager. Sono molti i birrifici del mondo che hanno nella propria gamma una \"m\u00e4rzen\", dove viene prodotta come specialit\u00e0 di stagione, solitamente disponibile dall'autunno in poi. Tra le pi\u00f9 popolari in Germania troviamo ovviamente quelle prodotte dai sei birrifici autorizzati alla vendita nelle \"Festzelte\" dell'Oktoberfest, vale a dire:\nImportanti anche la \"Aecht Schlenkerla\" (Rauchbier-M\u00e4rzen) e la \"Ayinger Oktoberfest-M\u00e4rzen\".\nPer quanto detto prima, bisogna ricordare che la disponibilit\u00e0 di queste birre \u00e8 quasi sempre stagionale."}
{"id": "1542409", "revid": "1566286", "url": "https://it.wikipedia.org/wiki?curid=1542409", "title": "Filmografia sulla mafia", "text": "Questo \u00e8 un elenco di opere cinematografiche e televisive che hanno portato in scena l'ambiente mafioso."}
{"id": "1542421", "revid": "13431512", "url": "https://it.wikipedia.org/wiki?curid=1542421", "title": "Pagania", "text": ""}
{"id": "1542426", "revid": "122419199", "url": "https://it.wikipedia.org/wiki?curid=1542426", "title": "Museo archeologico nazionale della Valle Camonica", "text": "Il Museo archeologico nazionale della Valle Camonica, chiamato anche Museo nazionale della Valcamonica Romana per distinguerlo dal Museo nazionale della preistoria della Valle Camonica, \u00e8 un museo archeologico situato a Cividate Camuno (provincia di Brescia), nel quale \u00e8 raccolto materiale romano recuperato in vari scavi e ricerche avvenuti sin dal XVII secolo in Val Camonica.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Lombardia, nel dicembre 2019 divenuto Direzione regionale Musei.\nDescrizione.\nIl museo \u00e8 suddiviso in quattro sezioni: \nGli oggetti esposti provengono per la maggior parte da Cividate, sebbene vi siano conservati materiali provenienti dal Santuario di Minerva di Breno.\nA giugno 2021 il Museo \u00e8 stato trasferito nella nuova sede (ben pi\u00f9 ampia e moderna della precedente), nelle immediate vicinanze dell'anfiteatro romano."}
{"id": "1542428", "revid": "767487", "url": "https://it.wikipedia.org/wiki?curid=1542428", "title": "D\u0103muc", "text": "D\u0103muc \u00e8 un comune della Romania di 3.148 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di tre villaggi: D\u0103muc, Huisurez, Trei F\u00e2nt\u00e2ni."}
{"id": "1542429", "revid": "287204", "url": "https://it.wikipedia.org/wiki?curid=1542429", "title": "Damuc", "text": ""}
{"id": "1542433", "revid": "767487", "url": "https://it.wikipedia.org/wiki?curid=1542433", "title": "Live (James Taylor)", "text": "Live \u00e8 il primo album dal vivo di James Taylor, pubblicato nel 1993."}
{"id": "1542435", "revid": "767487", "url": "https://it.wikipedia.org/wiki?curid=1542435", "title": "Dobreni", "text": "Dobreni \u00e8 un comune della Romania di 1.768 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 3 villaggi: C\u0103\u0219\u0103ria, Dobreni, S\u0103rata.\nNel 2005 si sono staccati da Dobreni i villaggi di Negre\u0219ti e Poiana, andati a formare il comune di Negre\u0219ti."}
{"id": "1542436", "revid": "6923", "url": "https://it.wikipedia.org/wiki?curid=1542436", "title": "Cartella (cancelleria)", "text": "La cartella, detta anche carpetta (nel linguaggio burocratico fascicolo o pratica), \u00e8 un contenitore utilizzato per la raccolta di documenti e atti in formato cartaceo.\nL'adozione del termine \"carpetta\" \u00e8 di uso burocratico specialmente nell'Italia meridionale, tuttavia il termine pu\u00f2 essere esteso a qualsiasi schedario di cui la cartella costituisce il singolo elemento o scheda.\nDescrizione.\nSolitamente le sue dimensioni non sono pi\u00f9 piccole di quelle di un foglio A4 e dipendono dalle dimensioni del materiale che deve contenere.\nPu\u00f2 essere realizzata in vari documenti come cartone o plastica, ed \u00e8 richiudibile per mezzo di un bottone o di un elastico.\nUtilizzo.\nSi presta ad una molteplicit\u00e0 di utilizzi, ma generalmente \u00e8 la componente principale di un archivio sia personale sia nelle imprese e negli enti pubblici e privati."}
{"id": "1542443", "revid": "767487", "url": "https://it.wikipedia.org/wiki?curid=1542443", "title": "Dochia", "text": "Dochia \u00e8 un comune della Romania di 2.647 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: B\u0103lu\u0219e\u0219ti e Dochia.\nDochia \u00e8 divenuto comune autonomo nel 2003, staccandosi dal comune di Girov."}
{"id": "1542447", "revid": "324090", "url": "https://it.wikipedia.org/wiki?curid=1542447", "title": "Grato di Aosta", "text": "Agiografia.\nSecondo la tradizione Grato era un presbitero che collaborava con Eustasio, primo vescovo di Aosta. \u00c8 certa la sua partecipazione al secondo sinodo di Milano tenutosi nel 451, di cui sottoscrisse gli atti in vece del vescovo Eustasio che non pot\u00e9 intervenirvi, forse a causa dell'et\u00e0 avanzata. Partecip\u00f2 alla traslazione ad Agauno delle reliquie di sant'Innocenzo martire tebeo. Se ne conserva la pietra tombale che indica il giorno della sua deposizione (non della morte) il 7 settembre in un anno imprecisato.\nSarebbe succeduto ad Eustasio nella guida della diocesi.\nUn racconto leggendario compilato nel XIII secolo gli attribuisce la \"inventio\" (cio\u00e8 il ritrovamento, dopo lunga ricerca) in Palestina del capo di San Giovanni Battista, gettato in un pozzo dopo che Salom\u00e8, istigata dalla madre Erodiade l'ebbe fatto decapitare. Nel quadro sopra l'altare del sunnominato santuario di Boves, si vede San Grato che presenta a Maria un telo con raffigurata la testa del Battista.\nCulto.\nFu scelto come patrono della citt\u00e0 di Aosta e della rispettiva diocesi.\nLe sue reliquie sono conservate nella Cattedrale di Aosta in una magnifica cassa reliquiario, gioiello dell'arte gotica iniziato da Guglielmo di Locana e portato a compimento dall'orafo fiammingo Jean de Malines. Esse vengono portate in processione per le vie del centro storico il giorno della sua festa. In quest'occasione, l'onore di scortare il reliquiario spetta ai giovani della parrocchia di Fontainemore vestiti in costume tradizionale e armati di sciabola, perch\u00e9 nel Medioevo le reliquie, rubate, vennero recuperate e riportate ad Aosta dalla Savoia da un gruppo di muratori di quella parrocchia attraverso il colle sopra l'attuale lago di Saint-Grat, nell'alta Valgrisenche.\nLa Chiesa cattolica lo ricorda il 7 settembre. In questo giorno viene solennemente celebrato come patrono della diocesi, festa che coincide anche con quella civile della Valle d'Aosta. \n\u00c8 un santo taumaturgo molto venerato e popolare anche nei territori circostanti la Valle d'Aosta come protettore dei raccolti dalle tempeste, specie dalla grandine. Appositi delegati delle parrocchie piemontesi pi\u00f9 soggette a questo flagello si recavano un tempo ad Aosta con generose offerte, ritornandosene con ceri appositamente benedetti. Venivano accesi in caso di necessit\u00e0 dai fedeli in preghiera, che chiedevano l'allontanamento o il placarsi delle tempeste per Sua intercessione. Si consideri che anche alla sola lastra tombale del santo vescovo venivano attribuiti poteri di guarigione dalla lebbra. Per questo motivo era stata prelevata da Aosta e murata nella parrocchiale di Saint-Christophe, nei pressi della quale esisteva un ricovero medievale per infetti chiamato \"La Maladi\u00e8re\", in modo che i ricoverati, sfiorandola, potessero sperare di essere miracolosamente risanati.\nNel comune di Charvensod, nei pressi di P\u00e9roulaz, sorge l'eremo di San Grato. A Canischio sorge la cappella di San Grato.\nIconografia.\nL'iconografia lo rappresenta con le insegne episcopali, mentre regge il capo reciso di San Giovanni Battista, spesso anche nell'atto di far precipitare la grandine in un pozzo o di calmare gli elementi naturali scatenati.\nPatrono.\nSan Grato \u00e8 il santo patrono di:\nA San Grato \u00e8 dedicato, oltre che a Sant'Antonio da Padova, il santuario sulle colline di Boves."}
{"id": "1542448", "revid": "1305772", "url": "https://it.wikipedia.org/wiki?curid=1542448", "title": "(Best Live)", "text": "(Best Live) \u00e8 il secondo album dal vivo di James Taylor, pubblicato nel giugno del 1994.\nTracce.\nBrani composti da James Taylor, eccetto dove indicato"}
{"id": "1542451", "revid": "5456", "url": "https://it.wikipedia.org/wiki?curid=1542451", "title": "Campionati mondiali di atletica leggera 1995", "text": ""}
{"id": "1542455", "revid": "33689", "url": "https://it.wikipedia.org/wiki?curid=1542455", "title": "San Grato", "text": ""}
{"id": "1542456", "revid": "767487", "url": "https://it.wikipedia.org/wiki?curid=1542456", "title": "Girov", "text": "Girov \u00e8 un comune della Romania di 5.140 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 9 villaggi: Bo\u021be\u0219ti, C\u0103ciule\u0219ti, D\u0103ne\u0219ti, Doina, Girov, Gura V\u0103ii, Pope\u0219ti, Turture\u0219ti, Ver\u0219e\u0219ti.\nNel 2003 si sono staccati dal comune di Girov i villaggi di B\u0103lu\u0219e\u0219ti e Dochia, andati a formare il nuovo comune di Dochia."}
{"id": "1542459", "revid": "767487", "url": "https://it.wikipedia.org/wiki?curid=1542459", "title": "Dolje\u0219ti", "text": "Dolje\u0219ti \u00e8 un comune della Romania di 7.477 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Buhonca, Buruiene\u0219ti, Dolje\u0219ti, Rotunda."}
{"id": "1542461", "revid": "287204", "url": "https://it.wikipedia.org/wiki?curid=1542461", "title": "Doljesti", "text": ""}
{"id": "1542462", "revid": "1427733", "url": "https://it.wikipedia.org/wiki?curid=1542462", "title": "Valletta Football Club", "text": "Il Valletta Football Club \u00e8 una societ\u00e0 calcistica maltese con sede nella citt\u00e0 de La Valletta.\nFondato nel 1943, il club rappresenta la capitale maltese nel sistema calcistico nazionale ed \u00e8 uno dei pi\u00f9 titolati del paese, potendo annoverare nel suo \"palmar\u00e9s\" 25 titoli maltesi, 14 Coppe di Malta e 13 Supercoppe di Malta (record nazionale).\nStoria.\nFondato nel 1943, il Valletta Football Club successe a diversi club cittadini che hanno rappresentato la capitale maltese negli anni precedenti la seconda guerra mondiale. Fra i maggiori sono da annoverare i e soprattutto il Valletta United, vincitore di due titoli nel 1914-15 e 1931-32, e di cui la nuova societ\u00e0 ha ereditato il titolo sportivo.\nIl primo titolo nazionale arriv\u00f2 nella stagione di esordio 1944-45, e fu subito bissato l'anno successivo. Col tempo, la nuova squadra della capitale \u00e8 riuscita ad insediarsi stabilmente nell\"'\u00e9lite\" del calcio maltese, insidiando l'egemonia storica di e e arrivando alla conquista del decimo alloro nazionale nel 1977-78.\nParticolarmente vincenti per il club furono la fine degli anni novanta, nel quale si segnalano la conquista di quattro titoli di campione di Malta in cinque anni (1996-97, 1997-98, 1998-99 e 2000-01, di cui i primi tre consecutivi) e la decade apertasi con il 2010, che ha visto il club biancorosso ottenere il ventesimo titolo nazionale (2010-11) e trionfare in campionato in ben sei edizioni sulle dieci disputate (l'ultima delle quali nel 2018-19, dopo la vittoria ai rigori nello spareggio contro l'Hibernians.\nFra i primati ottenuti dal club si segnalano il non essere mai retrocesso dall'anno della fondazione, la conquista della Centenary Cup nel 2000 e la vittoria in tutte e sei le competizioni messe in palio dalla federazione maltese nell'anno 2001. Nella stagione 2020-21 ha partecipato alla BOV Premier League, la massima divisione maltese, classificandosi settimo dopo la fine anticipata della stagione a causa dell'interruzione delle attivit\u00e0 sportive disposta dalle autorit\u00e0 sanitarie maltesi a seguito della pandemia di COVID-19 a Malta.\nColori e simboli.\nColori.\nI colori sociali della squadra sono il rosso e il bianco.\nSimboli ufficiali.\nStemma.\nLo stemma della squadra riporta al centro un leone dorato in campo rosso, ripreso dallo stemma della citt\u00e0 di La Valletta, ed \u00e8 sormontato da due stelle dorate, rappresentanti il raggiungimento della vittoria del ventesimo titolo in campionato.\nCalciatori.\nJoe Cilia gioc\u00f2 con la Nazionale maltese tra gli anni '50 e gli anni '60. In anni pi\u00f9 recenti, molti sono i giocatori del Valletta che hanno fornito un contributo alla nazionale maggiore: fra di essi si ricordano Michael Mifsud, il maggior cannoniere della nazionale, Ivan Zammit e Gilbert Agius, \"recordman\" di presenze (612) e reti segnate (241) con il club; in onore di quest'ultimo, a lungo capitano del club e considerato una vera e propria bandiera della societ\u00e0, \u00e8 stata ritirata la maglia numero 7.\nAllenatori.\n&lt;br&gt;\nStatistiche.\nStatistiche nelle competizioni UEFA.\nIl Valletta F.C. vanta un totale di 42 partecipazioni alle coppe europee. Ha esordito in campo internazionale nel 1963, eliminato al turno preliminare di Coppa dei Campioni per mano dei cecoslovacchi del non riuscendo a segnare nemmeno una rete nel doppio confronto.\nIl primo successo arriv\u00f2 nel 1974 con una vittoria per 1-0 contro i finlandesi dell' nel primo turno di Coppa dei Campioni, che non bast\u00f2 comunque alla compagine isolana per aggiudicarsi il passaggio al turno successivo.\nNella stagione 1999-2000 il Valletta ottenne la prima storica qualificazione al secondo turno, eliminando i gallesi del con un punteggio complessivo di 3-2. Con l'inizio degli anni 2010 la squadra \u00e8 riuscita ad raggiungere diverse volte il secondo turno di qualificazione; da segnalare una vittoria per 3-0 contro gli islandesi del nella Europa League 2009-2010 ed un largo successo per 8-0 contro gli andorrani del , che rappresenta il massimo successo europeo del club, nonch\u00e9 la pi\u00f9 ampia vittoria di un club maltese in una competizione europea.\nDurante la Champions League 2018-2019 il Valletta venne eliminato senza perdere nella doppia sfida con gli albanesi del (i match terminarono 0-0 in Albania e 1-1 a Malta, regola dei gol in trasferta) e la squadra venne retrocessa in Europa League dove per\u00f2 fu eliminata dal .\nNella stagione 2019-20 ha per la prima volta raggiunto il terzo turno di una competizione europea, dopo aver ottenuto il passaggio al secondo turno di Champions League battendo il Dudelange ove verr\u00e0 eliminato dal Ferencvarosi TC per un totale di 4-2 (3-1,1-1). Retrocesso in Europa League, \u00e8 stato eliminato dai kazaki dell'Astana FK.\n\"Tabella aggiornata alla stagione 2020-2021\".\nIncontri con squadre italiane.\nIn due occasioni il Valletta ha avuto modo di incontrarsi con delle squadre italiane in partite valevoli per le qualificazioni europee. Nella Coppa UEFA 1972-1973 la compagine maltese \u00e8 stata eliminata dall' (incassando solamente un gol nella partita giocata in casa), mentre nella stagione 1987-88 ha subito la stessa sorte per mano della .\nTifoseria.\nGemellaggi e rivalit\u00e0.\nParticolarmente sentita \u00e8 la rivalit\u00e0 nei confronti del , a causa della vicinanza geografica delle rispettive citt\u00e0 e dei frequenti scontri al vertice fra le due squadre. La partita viene spesso denominata \"derby\" e vede la partecipazione attiva delle due tifoserie. Una rivalit\u00e0 minore sussiste inoltre con gli , a causa dei frequenti scontri per la conquista del titolo negli Anni '80 e Anni '90.\nOrganico.\nRosa 2021-2022.\n\"Aggiornata all'11 gennaio 2022.\""}
{"id": "1542463", "revid": "247222", "url": "https://it.wikipedia.org/wiki?curid=1542463", "title": "Hourglass (James Taylor)", "text": "Hourglass \u00e8 il diciassettesimo album di James Taylor, pubblicato nel maggio del 1997.\nL'album vinse un Grammy Award come miglior disco Pop.\nTracce.\nBrani composti da James Taylor, eccetto dove indicato"}
{"id": "1542464", "revid": "287204", "url": "https://it.wikipedia.org/wiki?curid=1542464", "title": "Serie A 1969-1970 (pallavolo femminile)", "text": "La Serie A femminile FIPAV 1969-70 fu la 25\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Fini Modena."}
{"id": "1542466", "revid": "1714743", "url": "https://it.wikipedia.org/wiki?curid=1542466", "title": "Anna di Hannover", "text": "Biografia.\nInfanzia.\nAnna nacque al Palazzo di Herrenhausen, Hannover, cinque anni prima che suo nonno paterno, l'Elettore Giorgio Luigi, succedesse al trono Britannico come Giorgio I. Fu battezzata poco dopo la sua nascita al Palazzo di Herrenhausen. Fu chiamata cos\u00ec in onore, della cugina di secondo grado di suo nonno paterno Anna, Regina di Gran Bretagna.\nImpar\u00f2 il tedesco, il francese e l'inglese, e le fu insegnata la musica (incluso il canto, l'arpa e la composizione) con Georg Friedrich H\u00e4ndel. H\u00e4ndel non amava insegnare, ma disse che voleva \"fare tutto per Anna, il fiore delle principesse\". Lei rimase una sua sostenitrice tutta la vita, attendendo i suoi operati e approvando la sua musica.\nContrasse e sopravvisse al vaiolo nel 1720, e due anni dopo sua madre contribu\u00ec alla diffusione della pratica della variolizzazione (un primo tipo di vaccino contro il vaiolo), assistita da Lady Mary Wortley Montagu e Charles Maitland a Costantinopoli. Su direzione di Carolina, sei prigionieri condannati a morte testarono il vaccino anzich\u00e9 l'esecuzione: tutti sopravvissero, cos\u00ec come sei orfanelli che ebbero lo stesso trattamento. Convinta del valore medico, la Regina lo prov\u00f2 sulle due figlie pi\u00f9 giovani, Amelia e Carolina, inoculate con successo. La faccia di Anna fu segnata dalla malattia, e lei non fu considerata pi\u00f9 bella come le sue due sorelle minori.\nPrincipessa reale.\nIl 30 agosto 1727, Giorgio II cre\u00f2 sua figlia maggiore Principessa Reale. Carlo I elarg\u00ec per primo questo titolo per la primogenita, Maria, Principessa d'Orange (madre di Guglielmo III), nel 1642. Tuttavia, il titolo non fu usato prima del regno di Giorgio II. (La Principessa Anna divenne Principessa Reale durante la vita di sua zia, la Regina Sofia Dorotea di Prussia, figlia primogenita del monarca Britannico, Giorgio I, Sofia Dorotea aveva sposato il Re di Prussia otto anni prima la successione di suo padre.)\nAttivit\u00e0 artistica.\nLa principessa prendeva lezioni di disegno e pittura da Herman van der Mijn e fece un suo autoritratto nel 1740 che \u00e8 nella collezione della Casa di Orange-Nassau. Fece anche un ritratto di Van der Mijn mentre lui ritraeva i volti degli altri membri della famiglia.\nMatrimonio.\nInizialmente venne ipotizzato un fidanzamento tra Anna e Luigi XV, ma ci\u00f2 non venne realizzato in quanto i francesi insistevano sulla conversione al cattolicesimo di Anna.\nSpos\u00f2, il 25 marzo 1734 a St. James's Palace, Guglielmo IV di Orange-Nassau, figlio di Giovanni Guglielmo Friso d'Orange, capo della linea di Frisia della Casa di Orange-Nassau, e di sua moglie Maria Luisa d'Assia-Kassel. Guglielmo aveva una deformit\u00e0 alla colonna vertebrale, che ha colpito il suo aspetto, ma Anna disse che l'avrebbe sposato, anche \"se fosse stato un babbuino\". Guglielmo e Anna viaggiarono nei Paesi Bassi dopo una luna di miele a Kew. Anna presto sent\u00ec nostalgia di casa quando il marito part\u00ec per la Renania, e viaggi\u00f2 in Inghilterra. Alla fine, il marito e il padre le ordinarono di tornare nei Paesi Bassi.\nReggenza.\nNel 1751, alla morte del marito, Anna venne nominata reggente per il figlio, il principe Guglielmo V, che all'epoca aveva solo tre anni.\nMorte.\nHa continuato ad agire come reggente fino alla sua morte di idropisia nel 1759, a L'Aia, Paesi Bassi, quando fu sostituita da sua suocera, Maria Luisa d'Assia-Kassel e dal duca Luigi Ernesto di Brunswick-L\u00fcneburg. Quando anche lei mor\u00ec, la figlia di Anna, Carolina, \u00e8 stata nominata reggente fino alla maggiore et\u00e0 di Guglielmo V, nel 1766.\nDiscendenza.\nAnna e Guglielmo ebbero cinque figli:"}
{"id": "1542467", "revid": "767487", "url": "https://it.wikipedia.org/wiki?curid=1542467", "title": "Dragomire\u0219ti (Neam\u021b)", "text": "Dragomire\u0219ti \u00e8 un comune della Romania di 2.468 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Buhonca, Buruiene\u0219ti, Dolje\u0219ti, Rotunda."}
{"id": "1542484", "revid": "466539", "url": "https://it.wikipedia.org/wiki?curid=1542484", "title": "Anningan", "text": "Anningan \u00e8 il dio della Luna presso le popolazioni Inuit della Groenlandia.\nStoria.\nAnningan insegue continuamente la sorella, Malina, la dea Sole, in cielo, ma durante questo inseguimento si dimentica di mangiare, e perci\u00f2 si assottiglia. \nEvidente l'analogia con le fasi lunari, in particolare la mezzaluna. La necessit\u00e0 di soddisfare la sua fame, lo porta a scomparire per tre giorni ogni mese (luna nuova) e poi ritornare pieno per inseguire la sorella di nuovo. Malina vuole rimanere lontano dal suo cattivo fratello, e questo \u00e8 il motivo per cui i due astri compaiono in tempi diversi.\nGenere.\nDa rilevare l'inversione del maschile e del femminile rispetto alla maggioranza delle mitologie. Simile situazione si ritrova anche nella mitologia giapponese."}
{"id": "1542485", "revid": "260676", "url": "https://it.wikipedia.org/wiki?curid=1542485", "title": "Tripel", "text": "Tripel (o anche Trippel) era originariamente il nome che, convenzionalmente, usavano i mastri birrai trappisti del Belgio per descrivere la loro birra pi\u00f9 forte. Oggi, tuttavia, il nome \u00e8 usato da un certo numero di birrifici nel mondo per descrivere una ale forte.\nStoria.\nL'abbazia trappista di Westmalle produsse una nuova birra nel 1934, chiamandola \"superbirra\". Si trattava di una ale chiara piuttosto forte ed era molto simile ad una birra che i monaci avevano prodotto sporadicamente fin dal 1931. \nNel 1956, la ricetta fu modificata e prese il nome di Tripel. Attualmente \u00e8 considerata la prima birra ad aver usato questo nome.\nIl termine Tripel indica la pi\u00f9 forte tra un certo numero di birre, e infatti le birre trappiste erano divise in tre categorie: enkel (di base), dubbel (doppie), e tripel (triple). Nonostante l'importanza della \"Santa Trinit\u00e0\" nella Chiesa, la scelta dei tre tipi di birra fu dettata dal caso.\nUno dei motivi per cui nacque la Tripel fu il \"Vandevelde Act\" del 1919, una legge belga che non fu abrogata fino al 1983, che proibiva la vendita e la somministrazione di superalcolici, in particolare del gin. Dal momento che la legge non prevedeva nulla riguardo vino e birra, iniziarono ad essere commercializzate delle birre pi\u00f9 forti."}
{"id": "1542489", "revid": "767487", "url": "https://it.wikipedia.org/wiki?curid=1542489", "title": "Dr\u0103g\u0103ne\u0219ti (Neam\u021b)", "text": "Dr\u0103g\u0103ne\u0219ti \u00e8 un comune della Romania di 1.834 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Dr\u0103g\u0103ne\u0219ti, Or\u021b\u0103\u0219ti, R\u00e2\u0219ca, \u0218oim\u0103re\u0219ti.\nDr\u0103g\u0103ne\u0219ti \u00e8 divenuto comune autonomo nel 2004, staccandosi dal comune di Brusturi."}
{"id": "1542516", "revid": "767487", "url": "https://it.wikipedia.org/wiki?curid=1542516", "title": "Dulce\u0219ti", "text": "Dulce\u0219ti \u00e8 un comune della Romania di 2.659 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Dr\u0103g\u0103ne\u0219ti, Or\u021b\u0103\u0219ti, R\u00e2\u0219ca, \u0218oim\u0103re\u0219ti."}
{"id": "1542517", "revid": "287204", "url": "https://it.wikipedia.org/wiki?curid=1542517", "title": "Dulcesti", "text": ""}
{"id": "1542519", "revid": "62748", "url": "https://it.wikipedia.org/wiki?curid=1542519", "title": "Codici aztechi", "text": "Con Codici Aztechi si indicano i manoscritti opera di autori aztechi nel periodo precolombiano e in quello della conquista spagnola. Questi codici sono una delle principali fonti primarie per la conoscenza della cultura azteca.\nI codici precolombiani differiscono da quelli europei in quanto sono in larga parte pittografici. I codici dell'era coloniale invece non contengono solamente pittogrammi, ma anche scritti in lingua Nahuatl (in caratteri latini), in spagnolo, e occasionalmente in latino.\nNonostante ci rimangano solamente pochissimi codici preconquista, la tradizione dello \"tlacuilo\" (pittore di codici) sopravvisse alla transizione alla cultura coloniale; gli studiosi hanno accesso attualmente a circa 500 codici dell'epoca.\nCodice Borbonicus.\nIl Codice Borbonicus \u00e8 un codice scritto da sacerdoti aztechi all'incirca negli anni della conquista spagnola. Come tutti i codici precolombiani era completamente pittorico in origine, tuttavia alcune descrizioni in lingua spagnola furono aggiunte pi\u00f9 tardi.\nIl codice pu\u00f2 essere suddiviso in tre sezioni: \nCodice Boturini.\nIl Codice Boturini \u00e8 opera di un autore azteco rimasto sconosciuto, e fu realizzato nel periodo tra il 1530 e il 1541, appena un decennio dopo la conquista spagnola. Si tratta di un codice pittografico che racconta il leggendario viaggio degli Aztechi da Aztl\u00e1n fino alla Valle del Messico.\nInvece di impiegare pagine separate, l'autore ha usato un lungo foglio di amatl (derivato dalla corteccia di ficus) , piegato a fisarmonica in 21 pagine e mezza. La ventiduesima pagina \u00e8 spezzata a met\u00e0, ma non \u00e8 chiaro se l'autore intendeva finire in quel punto il manoscritto oppure no. Al contrario di molti altri codici aztechi, i disegni non sono colorati, ma semplicemente delineati con inchiostro nero.\nIl codice \u00e8 conosciuto anche come \"Tira de la Peregrinaci\u00f3n\" (\"La striscia del Viaggio\"), e prende il suo nome da uno dei suoi primi proprietari europei, Lorenzo Boturini Bernaducci (1702 \u2013 1751).\nCodice Mendoza.\nIl Codice Mendoza \u00e8 un documento pittografico, con annotazioni e commenti in Spagnolo, composto intorno al 1541. \u00c8 diviso in tre sezioni; la prima presenta la storia di tutti i sovrani Aztechi e le loro conquiste, nella seconda si trova un elenco dei tributi pagati da ciascuna provincia tributaria, e nella terza una descrizione generale della vita quotidiana degli Aztechi.\nCodice Fiorentino.\nIl Codice Fiorentino \u00e8 una serie di 12 libri creati sotto la supervisione di frate Bernardino de Sahag\u00fan approssimativamente tra il 1540 e il 1585. Essi sono la copia di fonti originali che sono andate perdute, forse distrutte dalla stesse autorit\u00e0 Spagnole che confiscarono i manoscritti di Sahag\u00fan. Il Codice Fiorentino \u00e8 forse la fonte principale sulla vita degli Aztechi negli anni precedenti la conquista spagnola, nonostante il fatto che una copia completa del codice, con tutte le illustrazioni sia stata pubblicata solo nel 1979. Prima di allora era disponibile solamente una versione tradotta in spagnolo e censurata.\nCodice Osuna.\nIl Codice Osuna \u00e8 un gruppo di sette documenti separati creati nel 1565 per essere usati come prova contro il governo del vicer\u00e9 Luis de Velasco durante l'inchiesta condotta da Jer\u00f3nimo de Valderrama nel periodo 1563-66. In questo codice i capi indigeni reclamano il mancato pagamento per svariati beni e servizi forniti dal loro popolo, inclusi la costruzione di edifici e i servizi domestici.\nIl Codice Osuna era originariamente solamente pittografico, ma nel corso della visione che ne fecero le autorit\u00e0 spagnole furono aggiunte descrizioni in Nahuatl con una loro traduzione in lingua spagnola.\nCodice Aubin.\nIl Codice Aubin \u00e8 una storia pittografica degli Aztechi dalla loro partenza da Aztl\u00e1n fino al primo periodo della conquista spagnola, terminando nel 1607. \u00c8 formato da 81 fogli, probabilmente l'inizio della sua composizione pu\u00f2 essere datata intorno al 1576, ed \u00e8 possibile che frate Diego Dur\u00e1n abbia soprainteso alla sua preparazione, visto che fu pubblicato nel 1867 \"Historia de las Indias de Nueva-Espa\u00f1a y isles de Tierra Firme\", indicando Dur\u00e1n come autore.\nTra gli altri argomenti, il Codice Aubin contiene una descrizione del massacro della Grande Piramide a Tenochtitl\u00e1n nel 1520.\nConosciuto anche come \"Manuscrito de 1576\" (\"Manoscritto del 1576\"), il codice \u00e8 attualmente conservato nella Biblioth\u00e8que nationale de France a Parigi. Una copia dell'originale si trova nella \"Collezione Robert Garrett\" della biblioteca dell'Universit\u00e0 di Princeton. Il Codice Aubin non va confuso con il quasi omonimo documento Tonalamatl Aubin.\nCodice Magliabechiano.\nIl Codice Magliabechiano fu creato intorno alla met\u00e0 del XVI secolo, nel primo periodo coloniale Spagnolo.\nBasato su un precedente e sconosciuto codice, il Magliabechiano \u00e8 principalmente un documento religioso. In esso sono raffigurati i 20 nomi dei giorni del \"tonalpohualli\", le 18 feste mensili, il ciclo di 52 anni, varie divinit\u00e0, riti religiosi, usanze e credenze cosmologiche.\nIl codice \u00e8 cartaceo ed \u00e8 composto da 92 pagine, con disegni e testo in Spagnolo su entrambe le facciate. Deve il suo nome a Antonio Magliabechi, un bibliofilo del XVII secolo ed \u00e8 attualmente custodito presso la Biblioteca Nazionale Centrale di Firenze\nCodice Cozcatzin.\nIl Codice Cozcatzin \u00e8 un manoscritto rilegato post-conquista composto da 18 fogli (36 pagine) in carta, datato 1572, anche se forse fu composto in una data successiva. In gran parte composto da pittogrammi, contiene per\u00f2 brevi descrizioni in spagnolo e in Nahuatl.\nLa prima sezione del codice contiene un elenco dei territori concessi da Itzc\u00f3atl nel 1439 ed \u00e8 parte di un reclamo contro Diego Mendoza. Altre pagine contengono informazioni storiche e genealogiche, specialmente riguardo Tlatelolco e Tenochtitl\u00e1n. L'ultima pagina infine consiste in una descrizione astronomica in spagnolo.\nIl nome gli deriva da don Juan Luis Cozcatzin, che viene indicato nel codice come \"alcalde ordinario de esta ciudad de M\u00e9xico\" (\"sindaco ordinario di questa citt\u00e0 del Messico\"). Il manoscritto \u00e8 attualmente conservato nella Biblioth\u00e8que nationale de France a Parigi.\nCodice Ixtlilxochitl.\nIl Codice Ixtlilxochitl \u00e8 il frammento di un manoscritto del primo XVII secolo che contiene, unitamente ad altri argomenti, un calendario delle feste e dei riti che venivano celebrati nei \"teocalli\" Aztechi durante l'anno. Ognuno dei 18 mesi \u00e8 rappresentato dalla figura di un dio o di un personaggio storico.\nIl codice \u00e8 scritto in spagnolo, su carta, ed \u00e8 composto da 50 pagine su 27 fogli, con 29 disegni. La fonte da cui deriva \u00e8 la stessa del Codice magliabechiano.\nIl codice prende il nome da Fernando de Alva Cort\u00e9s Ixtlilxochitl, un membro della famiglia dominante a Texcoco ed \u00e8 attualmente conservato alla Biblioth\u00e8que nationale de France a Parigi.\nLibellus de Medicinalibus Indorum Herbis.\nIl Libellus de Medicinalibus Indorum Herbis (dal latino: \"Libriccino sulle erbe medicinali degli Indiani\") \u00e8 un manoscritto azteco che descrive le propriet\u00e0 medicinali di varie erbe e piante usate dagli Aztechi. L'originale, andato perduto, fu redatto originariamente in nahuatl a Tlatelolco nel 1552 da Mart\u00edn de la Cruz e fu poi tradotto in latino da Juan Badiano. Questo \"Libellus\" \u00e8 conosciuto anche come: "}
{"id": "1542523", "revid": "767487", "url": "https://it.wikipedia.org/wiki?curid=1542523", "title": "Dumbrava Ro\u0219ie", "text": "Dumbrava Ro\u0219ie \u00e8 un comune della Romania di 7.673 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Br\u0103\u0219\u0103u\u021bi, Cut, Dumbrava Ro\u0219ie, Izvoare."}
{"id": "1542524", "revid": "287204", "url": "https://it.wikipedia.org/wiki?curid=1542524", "title": "Dumbrava Rosie", "text": ""}
{"id": "1542528", "revid": "287204", "url": "https://it.wikipedia.org/wiki?curid=1542528", "title": "Alfa Romeo Jupiter", "text": "L'Alfa Romeo Jupiter era un motore aeronautico radiale a 9 cilindri prodotto in Italia dal 1924 al 1930.\nRealizzato dalla italiana Alfa Romeo Milano su licenza della britannica Bristol Engine Company, era, nella sua versione iniziale, il corrispondente del Bristol Jupiter. In tutte le sue versioni questo motore fu costruito in 700 esemplari.\nStoria.\nDopo i successi automobilistici conquistati nel 1924 dall'Alfa Romeo con la monoposto P.2, il Ministero della Difesa contatt\u00f2 l'ingegner Nicola Romeo circa la possibilit\u00e0 di fornire alla Regia Aeronautica motori da utilizzare nei propri velivoli. Il Ministero medi\u00f2 per l'acquisto da parte dell'Alfa Romeo della licenza di costruzione dello Jupiter IV britannico e fece ordinazioni alla ditta italiana per l'ammontare di 8\u00a0000\u00a0000 di Lire.\nI motori prodotti, grazie alle loro ottime caratteristiche, furono largamente sfruttati negli IMAM Ro.1 e Ro.1bis, velivoli da ricognizione ed osservazione, impiegati dal 1936 al 1937 e distintisi nella guerra d'Etiopia.\nNe vennero inoltre dotati i ricognitori Caproni Ca.97, in sede sperimentale i bombardieri Caproni Ca.102 e Ca.102quater e l'Ansaldo A.C.3 con il quale il pilota Renato Donati detiene il record di quota (11\u00a0827 m) per motori a pistoni.\nDa questo motore l'Alfa Romeo deriv\u00f2 tutta una serie di Bristol modificati:"}
{"id": "1542530", "revid": "123123197", "url": "https://it.wikipedia.org/wiki?curid=1542530", "title": "Punta da trapano", "text": "La punta da trapano \u00e8 un utensile appuntito, di forma simile ad una Vite di Archimede, da inserire nel mandrino del trapano per eseguire fori.\nIl moto di lavoro del tagliente \u00e8 di tipo elicoidale, dato dalla composizione del moto rotatorio della punta e dell'avanzamento assiale che gli viene impresso per penetrare nel pezzo in lavoro.\nTipi.\nDal punto di vista della forma, i tipi principali sono:\nDal punto di vista dell'utilizzo, i tipi principali sono:\nIl codolo.\nIl codolo, cio\u00e8 la parte della punta che viene stretta nel mandrino, pu\u00f2 assumere diverse forme a seconda della grandezza e quindi dello sforzo da trasmettere:\nNelle punte con codolo ridotto il diametro massimo ammesso per i trapani portatili \u00e8 di 13\u00a0mm, riferito alla foratura dei metalli. Questo perch\u00e9, in fase di progettazione dell'utensile, in base alle caratteristiche del motore elettrico e dell'azione, su di esso, dell'attrito volvente, si \u00e8 raggiunta la massima circonferenza con diametro 13\u00a0mm. Detto questo \u00e8 evidente che un diametro di 13\u00a0mm ha la circonferenza pi\u00f9 piccola in relazione ad una circonferenza con diametro di 16\u00a0mm: ne deriva che l'attrito di una punta da 16\u00a0mm \u00e8 di gran lunga superiore a quello di una punta da 13\u00a0mm per cui \u00e8 stato progettato l'utensile. L'azione di montare una punta da 16\u00a0mm, con codolo da 13\u00a0mm, su di un trapano che accetta nel suo mandrino massimo una punta da 13\u00a0mm mette in serio pericolo il funzionamento del motore elettrico dell'utensile stesso, nonch\u00e9 dell'operatore, nel caso di bloccaggio improvviso del tagliente nel foro in esecuzione.\nNella lavorazione del legno.\nNella lavorazione del legno si usano di vari diametri, comunemente in falegnameria da 2\u00a0mm a 36\u00a0mm. Fino a 15\u00a0mm le punte a legno hanno il classico aspetto di punta cilindrica, mentre oltre i 15\u00a0mm cambiano forma: la parte cilindrica (codolo) resta, mentre la punta prende la configurazione di una sezione di cilindro dell'altezza di circa 20\u00a0mm (punte Forstner) oppure di una lastrina con la parte inferiore affilata (mecchie), arrivando ad un diametro di foratura di circa 35\u00a0mm. Oltre questa dimensione cambiano ancora le sembianze: resta sempre il codolo mentre per punta si avr\u00e0 un tagliente dimensionabile, tramite un asse orizzontale regolabile (foralastra) usato anche per forare lastre di metallo."}
{"id": "1542536", "revid": "1776051", "url": "https://it.wikipedia.org/wiki?curid=1542536", "title": "Giovan Battista Bottero", "text": "Biografia.\nSi laure\u00f2 in medicina nel 1847, con la tesi di laurea, scritta in latino, \"De scorbuto\", ma il suo maggiore interesse era per la causa della rivoluzione italiana e per il giornalismo. Nel 1848, il 16 giugno, in piena guerra del Piemonte contro l'Austria, fond\u00f2 con Felice Govean e Alessandro Borella, il quotidiano \u00ab Gazzetta del Popolo \u00bb.\nCon la fine della prima guerra d'indipendenza e dopo l'esperienza della Repubblica Romana, il morale dei patrioti italiani era a terra; il Piemonte in ginocchio. Per Bottero furono momenti di grande passione politica, fu lui, il 10 settembre 1849, tramite il suo giornale, a firmare il proclama agli elettori di Bobbio per la nomina a deputato di Giuseppe Garibaldi che nel frattempo, sfuggito alla cattura da parte degli austriaci, era entrato in Piemonte, arrestato a Chiavari e rinchiuso nel Palazzo Ducale di Genova.\nIl nuovo re di Sardegna, Vittorio Emanuele II, fu costretto a piegarsi al volere dell'Austria, ma la campagna a favore di Garibaldi orchestrata dalla \u00ab Gazzetta del Popolo \u00bb costrinse la Camera a votare una risoluzione a favore dell'eroe. Garibaldi fu lasciato libero ma costretto all'esilio.\nBottero e i suoi collaboratori, non potendo fare altro, il 14 gennaio 1850 lanciarono una sottoscrizione per una spada d'onore a Garibaldi. Fu un successo, le sottoscrizioni arrivarono da tutta Italia, e gi\u00e0 il 25 aprile, la \u00ab Gazzetta del Popolo \u00bb pubblicava la notizia della consegna della spada avvenuta all'estero e il ringraziamento dell'eroe.\nPassano pochi mesi e gi\u00e0 il 18 agosto del 1850 Bottero fu promotore con Felice Govean, con i deputati Bunico, Bottone, Borella e Josti, di una sottoscrizione per erigere un monumento alle leggi Siccardi. L'iniziativa intendeva contrastare la reazione clericale sviluppatesi in Piemonte, sempre a seguito della sconfitta di Novara del 1849 e chiusa il 9 gennaio 1850 con il trattato di pace.\nEra successo che il 27 febbraio 1850, il governo aveva presentato alla Camera la legge che aboliva il Foro ecclesiastico e il diritto d'asilo. La legge fu approvata grazie anche al contributo di Camillo Benso, conte di Cavour, al suo esordio in politica.\nL'arcivescovo di Torino, monsignor Franzoni, si oppose alla legge tanto da ordinare ai suoi sottoposti di non tenerne conto, e il suo rifiuto a comparire davanti al tribunale ordinario fu la causa che lo port\u00f2 in galera. A suo favore e in segno di aperto sostegno alla sua azione, fu aperta una sottoscrizione dal giornale \u00ab L'Armonia della religione con la civilt\u00e0 \u00bb per offrirgli un bastone pastorale, cosa questa accolta come una provocazione dagli elettori della parte avversa.\nAlla sottoscrizione della \u00ab Gazzetta del Popolo \u00bb aderirono decine di migliaia di elettori e 3 anni dopo, il 4 marzo 1853, il monumento veniva inaugurato in Piazza Savoia a Torino. Alla base dell'obelisco sta scritto:\nQuesta inaugurazione avvenne in un momento molto delicato della vita civile e difendendo le leggi dello Stato, si contribu\u00ec a consolidare nei cittadini il rispetto delle leggi.\nNel 1855, spinto dai suoi sostenitori, Bottero entr\u00f2 in politica e si present\u00f2 nel collegio elettorale di Nizza, lui assente, contro l'avvocato Rossetti, vincendo con 411 voti su 625 votanti. Il 27 giugno 1855 entra nel Parlamento subalpino. Fu sempre rieletto fino al 27 novembre 1870, quando fu battuto al ballottaggio da Quintino Sella, allora ministro delle finanze. In seguito alla decisione di Quintino Sella di optare per il collegio di Cossato, per lui ci fu l'occasione di ripresentarsi candidato e vincere, ma rifiut\u00f2 per dedicarsi interamente al suo giornale.\nFu direttore del quotidiano dal maggio 1861, quando prese il posto di Govean, fino alla morte, sopraggiunta a 75 anni il 16 novembre 1897. Nel suo testamento lasci\u00f2 scritto: \u00ab Nacqui popolo, vissi popolo e muoio popolo \u00bb.\n\u00c8 sepolto nel Cimitero monumentale di Torino."}
{"id": "1542544", "revid": "247222", "url": "https://it.wikipedia.org/wiki?curid=1542544", "title": "So Natural", "text": "So Natural \u00e8 il terzo album solista della cantante pop / soul inglese Lisa Stansfield, pubblicato nel novembre 1993, su etichetta BMG/Arista. \u00c8 il primo lavoro interamente realizzato dalla cantante insieme al marito e collaboratore Ian Devaney, dopo l'abbandono di Andy Morris, che aveva scritto e co-prodotto con loro i primi due album di Lisa Stansfield, \"Affection\", del 1989, e \"Real Love\", del 1992. L'unico brano realizzato dai tre, inserito sul terzo long playing del 1993, \u00e8 il primo singolo, \"In All the Right Places\", contenuto anche nella colonna sonora del film \"Proposta indecente\", con Demi Moore e Robert Redford."}
{"id": "1542546", "revid": "2186996", "url": "https://it.wikipedia.org/wiki?curid=1542546", "title": "Kathleen Freeman", "text": "Biografia.\nCominci\u00f2 la carriera artistica fin da piccola, esibendosi in piccoli teatri di provincia, ballando con i genitori. Dopo aver studiato Musica alla UCLA, inizi\u00f2 a lavorare a tempo pieno nello spettacolo, girando il primo film gi\u00e0 nel 1948.\nArtista eclettica, ha spaziato in molti temi cinematografici: dal musical come \"Cantando sotto la pioggia\" (1952) al noir come \"Bassa marea\" (1950) di Fritz Lang, fino a diventare una delle caratteriste preferite da Jerry Lewis, con il qual gir\u00f2 \"Artisti e modelle\" (1955), \"L'idolo delle donne\" (1961), \"Le folli notti del dottor Jerryll\" (1963), \"Jerryssimo!\" (1969), ed altri. \nProtagonista anche di pellicole horror, tra le quali \"L'esperimento del dottor K.\" (1958) e \"Gremlins 2 - La nuova stirpe\" (1990), fu molto attiva anche alla televisione americana, prestando la voce negli ultimi anni a produzioni per ragazzi, tra le quali \"DuckTales\", \"Hercules\" (1997) e \"Shrek\" (2001).\nDeceduta all'et\u00e0 di 78 anni per un cancro ai polmoni, riposa all'Hollywood Forever Cemetery di Hollywood (California).\nDoppiatrici italiane.\nCome doppiatrice \u00e8 sostituita da:"}
{"id": "1542547", "revid": "116161840", "url": "https://it.wikipedia.org/wiki?curid=1542547", "title": "I tre amanti", "text": "I tre amanti \u00e8 un intermezzo in musica in due parti del compositore Domenico Cimarosa su libretto di Giuseppe Petrosellini.\nFu rappresentata per la prima volta durante il carnevale del 1777 al Teatro Valle di Roma. Fu successivamente rimesso in scena come il dramma giocoso \"Le gare degl'amanti\" al Teatro Maccarani di Nizza durante la primavera del 1783."}
{"id": "1542548", "revid": "76430", "url": "https://it.wikipedia.org/wiki?curid=1542548", "title": "Intermezzo in musica", "text": ""}
{"id": "1542549", "revid": "729019", "url": "https://it.wikipedia.org/wiki?curid=1542549", "title": "Malina (mitologia)", "text": "Malina \u00e8 la dea del sole degli Inuit stanziati in Groenlandia. \nMalina e suo fratello, il dio della luna Anningan, vivevano insieme. \nDurante una terribile lotta con il grasso rese nero il volto del fratello. \nA seguito dello spavento vol\u00f2 il pi\u00f9 alto possibile in cielo e divenne il Sole. \nAnningan la rincorse e si tramut\u00f2 in Luna.\nAnningan spesso dimentica di mangiare, per cui diviene sottile, come i giorni che passano. \nOgni mese, la Luna sparisce per tre giorni mentre Anningan mangia. \nEgli quindi torna a inseguire la sorella, ancora una volta.\nQuesto rende eterno l'alternarsi in cielo dell'inseguimento del Sole e della Luna."}
{"id": "1542551", "revid": "1543377", "url": "https://it.wikipedia.org/wiki?curid=1542551", "title": "Alte Kameraden", "text": "Alte Kameraden (Vecchi camerati) \u00e8 il titolo di una popolare marcia militare tedesca (\"Armeemarschsammlung-Army march collection\" II, 150). La marcia \u00e8 stata composta 1889 dal compositore militare tedesco Carl Teike a Ulma. A Teike, quando present\u00f2 ai suoi superiori le note, fu detto: \"Di marce ne abbiamo abbastanza. La butti pure nella stufa!\". La partitura non venne bruciata n\u00e9 la musica venne dimenticata, anzi divent\u00f2 una delle pi\u00f9 note e suonate marce militari tedesche."}
{"id": "1542553", "revid": "1266208", "url": "https://it.wikipedia.org/wiki?curid=1542553", "title": "Promozione 1913-1914", "text": "La Promozione 1913-1914 fu un campionato cadetto di calcio disputato in Italia. La manifestazione fu organizzata su base locale dai comitati regionali della FIGC.\nIl campionato di Promozione fu organizzato in sei delle otto regioni calcisticamente attive del paese, non erano previste finali nazionali e le vincitrici dei gironi guadagnavano la salita in Prima Categoria. Al campionato poteva iscriversi qualsiasi societ\u00e0, anche di nuova affiliazione, purch\u00e9 in grado di allestire un campo di gioco avente dimensioni superiori al minimo richiesto dalla Federazione, 90x45, e dotato della palizzata in legno che avrebbe loro permesso di far pagare il biglietto d'ingresso. I club che invece non potevano fornire queste garanzie alla FIGC omologando il proprio campo potevano disputare solo il campionato di Terza Categoria.\nFormula.\nSulla base del progetto Baraldi-Baruffini, la struttura di vertice della Promozione fu coordinata con quella di base della Prima Categoria, in modo da avere tre promosse a fronte delle tre retrocesse dalla massima divisione.\nNon erano previste finali interregionali per le vincenti dei sei campionati regionali. Le squadre furono promosse direttamente in Prima Categoria 1914-1915, salvo rinunce.\nGli organici furono rifatti quasi tutti ex novo, dato che la riforma lassista della Prima Categoria vi aveva immesso la gran parte dei club della stagione precedente.\nPiemonte-Liguria.\nI due gironi furono gestiti dal Comitato Regionale Piemontese-Ligure (C.R.P.L.) avente sede a Torino.\nGirone ligure.\nClassifica finale.\nLegenda:\nNote:\nCalendario.\nPer le fonti dei risultati vedere note e collegamenti esterni.\nGirone piemontese.\nClassifica finale.\nLegenda:\nNote:\nCalendario.\nPer le fonti dei risultati vedere note e collegamenti esterni.\nLombardia.\nSquadre partecipanti.\nLe squadre partecipanti furono le seguenti:\nClassifica finale.\nFonti: bibliografia nel paragrafo in basso.\nLegenda:\nNote:\nCalendario.\nIl calendario fu pubblicato da \"La Gazzetta dello Sport\" del 1\u00ba dicembre 1913. Per le fonti sui risultati vedere nota.\nVeneto-Emilia.\nIl raggruppamento veneto-emiliano, gestito dal Comitato Regionale Veneto-Emiliano, era strutturato in gironi regionali le cui vincenti si affrontarono nella finale. Il torneo venne vinto dal Padova che ottenne cos\u00ec la promozione insieme all'Audax Modena, travolto nella finale.\nSquadre partecipanti.\nEliminatoria emiliana.\nClassifica.\nLegenda:\nNote:\nLazio.\nNessuna squadra promossa in Prima Categoria 1914-1915 perch\u00e9 il Comitato Regionale Laziale ha organizzato solo il campionato di Terza Categoria."}
{"id": "1542562", "revid": "1272592", "url": "https://it.wikipedia.org/wiki?curid=1542562", "title": "Felegara", "text": "Felegara \u00e8 una frazione del comune di Medesano, in provincia di Parma.\nLa localit\u00e0, seconda per numero di abitanti all'interno del territorio comunale dopo il capoluogo, dista circa 4,16\u00a0km da Medesano.\nGeografia fisica.\nLa frazione sorge in posizione pianeggiante ai piedi dei primi rilievi appenninici, sulla sponda sinistra del fiume Taro, in corrispondenza della sua confluenza col torrente Dordone, che lambisce il centro di Felegara; la localit\u00e0 \u00e8 inoltre attraversata dal canale del Duca, coperto dal 2008 da una pista ciclabile.\nOrigini del nome.\nIl nome della localit\u00e0, detta \"Ferigaria\" nel X secolo, potrebbe derivare dal latino \"Felix\", col significato di \"felce\", oppure, secondo altre ipotesi, da \"Folagaria\", in riferimento alle folaghe che ne popolavano originariamente le paludi.\nStoria.\nLa prima testimonianza dell'esistenza di un centro abitato a Felegara, sorto lungo il percorso della via Francigena, risale al 1\u00ba aprile del 924, quando fu menzionato in un atto dell'archivio capitolare un tale \"Leoni quondam Ursoni de Ferigaria\".\nIl 14 ottobre del 972 o 978 il feudatario felegarese Guarmondeo, figlio di Witegau, appartenente al Comitato parmense nonostante le origini francesi, lasci\u00f2 il eredit\u00e0 il castello e la chiesa al Capitolo della Cattedrale di Parma.\nAl borgo originario a sud-est, detto \"Felgh\u00e8ra in fonda\" o \"Felgh\u00e8ra vecia\", si affianc\u00f2 nel tempo un secondo nucleo pi\u00f9 a nord, detto \"Felgh\u00e8ra in sima\", separati dagli inizi del XX secolo dalla ferrovia Fidenza-Fornovo; nel 1299 vi sorsero due distinte cappelle, dedicate rispettivamente a san Giovanni Battista e san Lorenzo.\nNel 1442 il duca di Milano Filippo Maria Visconti assegn\u00f2 al condottiero Niccol\u00f2 Piccinino Felegara, unitamente a molti altri castelli del Parmense sottratti al marchese Rolando il Magnifico.\nNel XVIII secolo il feudo fu assegnato ai Sanvitale, che ne mantennero i diritti fino alla loro abolizione sancita da Napoleone per il ducato di Parma e Piacenza nel 1805.\nLa vicinanza col torrente Dordone caus\u00f2 nei secoli numerose inondazioni nel borgo; tra le pi\u00f9 tragiche sono ricordate quelle del 1880, del 1888 e del 1902, in seguito alle quali furono realizzati gli argini a difesa del centro abitato; intorno al 1970 il corso d'acqua fu infine deviato a sud del paese. Ci\u00f2 tuttavia non risparmi\u00f2 Felegara da altri eventi catastrofici, causati nel 1935 e nel 1987 dalla furia del vicino fiume Taro.\nMonumenti e luoghi d'interesse.\nChiesa di San Giovanni Battista.\nMenzionata per la prima volta nel 1230, la chiesa originaria, elevata a sede parrocchiale nel 1564, fu abbattuta dopo il 1579 e ricostruita tra il 1627 e il 1714; dotata nel 1790 di campanile sopraelevato nel 1920, fu radicalmente ristrutturata in forme moderniste e ampliata tra il 1934 e il 1938 su progetto dell'architetto Moderanno Chiavelli, che ricostru\u00ec anche la facciata; decorata nel 1959 su disegno dell'architetto Marco Pellegri, fu restaurata tra il 2014 e il 2016. Il luogo di culto \u00e8 ornato internamente sugli archi, sulle paraste e sul catino absidale con piastrelle in cotto eseguite dallo scultore Mario Orlandini, che realizz\u00f2 anche l'altare maggiore in marmo e il ciclo di pannelli in rilievo del presbiterio.\nCastello.\nCostruito entro il X secolo, il castello fu donato nel 972 o 978 al Capitolo della Cattedrale di Parma; demolito nel 1295 per volere del Comune di Parma, non fu pi\u00f9 ricostruito; oggi sui suoi resti sepolti sorge il cosiddetto \"campo del castello\"; l'unica testimonianza sopravvissuta del sistema fortificato difensivo del borgo \u00e8 rappresentato dalla torre medievale di via Dordone.\nInfrastrutture e trasporti.\nLa frazione, lambita dall'autostrada della Cisa, \u00e8 attraversata dall'ex strada statale 357 di Fornovo, ora provinciale.\nA servizio di Felegara e della vicina Sant'Andrea Bagni, lungo la ferrovia Fidenza-Fornovo che taglia in due parti Felegara si trova la stazione di Felegara-Sant'Andrea Bagni, chiusa al traffico passeggeri dalla fine del 2013.\nSport.\nCalcio.\nSono due le societ\u00e0 sportive calcistiche della frazione: la Felegara '07 e la Felegarese."}
{"id": "1542564", "revid": "76963", "url": "https://it.wikipedia.org/wiki?curid=1542564", "title": "Philip Suriano", "text": "Il ruolo per cui \u00e8 forse pi\u00f9 noto \u00e8 quello del fratello di Nicky Santoro (Joe Pesci) in \"Casin\u00f2\" (1995) di Martin Scorsese, personaggio basato sul mobster Michael Spilotro. Oltre \"Casin\u00f2\", Suriano ha vari camei in film come \"Quei bravi ragazzi\" (Scorsese, 1990), \"Mafia!\" (Jim Abrahams, 1998) ed \"Ocean's Eleven\" (Steven Soderbergh, 2001)."}
{"id": "1542586", "revid": "339392", "url": "https://it.wikipedia.org/wiki?curid=1542586", "title": "Bayer 05 Uerdingen", "text": ""}
{"id": "1542589", "revid": "76430", "url": "https://it.wikipedia.org/wiki?curid=1542589", "title": "I tre amanti (Cimarosa)", "text": ""}
{"id": "1542590", "revid": "380654", "url": "https://it.wikipedia.org/wiki?curid=1542590", "title": "Orangeville (Canada)", "text": "Orangeville \u00e8 una citt\u00e0 canadese situata nel centro-sud dello stato dell'Ontario; \u00e8 sede della Contea di Dufferin."}
{"id": "1542591", "revid": "1983214", "url": "https://it.wikipedia.org/wiki?curid=1542591", "title": "Campi Hobbit", "text": "I Campi Hobbit sono state delle manifestazioni organizzate dal Fronte della Giovent\u00f9, organizzazione giovanile di estrema destra del MSI, fra il 1977 ed il 1981. Gli ispiratori dei campi furono Marco Tarchi, Umberto Croppi, Giampiero Rubei e Generoso Simeone, che cominciarono ad elaborare teorie \"movimentiste\", pi\u00f9 vicine alla realt\u00e0 giovanile contemporanea di quanto non fosse il tradizionalismo evoliano.\nOrigini.\nDi Campi Hobbit ufficiali se ne tennero quattro, anche se in seguito la denominazione fu usata molte altre volte nel corso degli anni novanta, spesso con numerazioni di fantasia che nascevano dalla pretesa di creare una continuit\u00e0 con i primi.\nDenominazione.\nViene chiamato Campo Hobbit, perch\u00e9 lo Hobbit \u00e8 uno dei protagonisti del mondo fiabesco e mitologico che anima i racconti di J. R. R. Tolkien, lo scrittore inglese autore della saga de \"Il Signore degli Anelli\". Tolkien dalla fine dei sessanta, sull'onda di una interpretazione in chiave neofascista e tradizionalista della sua produzione letteraria ad opera di El\u00e9mire Zolla, diventa per i giovani missini un punto di riferimento mitopoetico e simbolico degli anni settanta. E sempre sul filone evoliano-mitologico occorre inserire il nuovo simbolo dei giovani missini: la croce celtica. Dei primi tre campi, esiste una documentazione fotografica e filmata di Ferdinando Parisella e una solo fotografica di Lidio Aramu.\nPremesse.\nL'irruzione di Pino Rauti nel mondo giovanile missino coincide con il movimento del '77. Siamo in epoca di compromesso storico, il Pci da nume tutelare diventa improvvisamente un nemico per molti giovani extraparlamentari. Nascono le istanze ribellistiche, anarchiche, creative e genericamente rivoluzionarie nelle scuole superiori e nelle universit\u00e0. Nascono le radio libere, proliferano i concerti ed i raduni, emerge il fenomeno degli Indiani metropolitani, che di marxista ha ben poco.\nIn questo contesto nasce il fenomeno, ispirato dall'ambiente rautiano, dei \"Campi Hobbit\" e della cosiddetta Nuova Destra. Su \"La voce della fogna\", il giornale satirico e autoironico fondato da Marco Tarchi, nell'aprile del 1977 viene dato l'annuncio.\nNella storia della Destra giovanile del dopoguerra, i \"campi\" erano sempre stati una costante. Gi\u00e0 negli anni immediatamente successivi al conflitto mondiale, si ricordano i campi estivi coordinati, con stile militaresco dall'allora responsabile della Giovane Italia, Roberto Mieville. I \"Campi scuola\" del Fronte della Giovent\u00f9 e del FUAN erano un appuntamento annuale e molti dei partecipanti al primo Campo Hobbit li avevano gi\u00e0 frequentati. La loro qualit\u00e0 per\u00f2 era completamente diversa in quanto riservati ai soli dirigenti dell'organizzazione, quasi sempre \"ingessati\" e si svolgevano all'interno di un albergo e il cui calendario era rigidamente scandito dall'alternarsi dei vari \"gruppi studio\" delle relazioni di anziani dirigenti con rito finale del saluto al segretario del partito.\nI Campi.\nIl primo campo, 1977.\nIl Campo Hobbit che si doveva tenere il 28/29 maggio si tiene per motivi organizzativi dall'11 al 12 giugno 1977 a Montesarchio, in provincia di Benevento, organizzato dal leader locale missino, Generoso Simeone. L'idea era quella di radunare dei militanti per mettere in comune delle iniziative \"metapolitiche\" che serpeggiavano da qualche anno nell'ambiente: musica, radio, grafica e temi sociali quali disoccupazione, condizione della donna ed ecologismo, che non erano normalmente trattati dal partito. In questo campo, fra il tradizionale campo paramilitare ed il festival giovanile, a farla da padrone \u00e8 il nuovo simbolo della croce celtica, riprodotta su magliette, poster ed adesivi. Addirittura viene tentata, con successo, una croce celtica umana. Tra i gruppi a suonare in concerto vi sono tra gli altri gli Amici del Vento, La Compagnia dell'Anello, Roberto Scocco e gli Janus di Roma (il primo gruppo rock di destra).\nIl secondo campo, 1978.\nIl secondo campo si tiene a Fonte Romana di Pacentro, in Abruzzo, dal 23 al 25 giugno 1978. Rispetto all'anno precedente viene girato anche un film sull'avvenimento che far\u00e0 ben presto il giro delle sezioni di tutta Italia. \n\u00c8 forse il raduno meno riuscito, nato per iniziativa ufficiale del Fronte della Giovent\u00f9 nel suo insieme, che tenta di togliere a Rauti l'egemonia del mondo giovanile. \u00c8 un campo frutto di lottizzazioni e compromessi correntizi. La musica resta comunque l'elemento qualificante, e si esibiscono in concerto, tra gli altri, Fabrizio Marzi, Renato Colella, La Compagnia dell'Anello, gli Janus ed esordisce musicalmente in via ufficiale Massimo Morsello detto Massimino.\nIl terzo campo, 1980.\nIl terzo Campo Hobbit si tiene dal 16 al 20 luglio 1980 a Castel Camponeschi sempre in Abruzzo, in un vecchio borgo disabitato. La Musica alternativa di destra come veniva chiamata all'epoca, vede tra i numerosi interpreti e gruppi che si esibiranno in quei giorni il gruppo storico de La Compagnia dell'Anello e il francese Jack Marchal con il suo album \"Science et Violence\".\nIl quarto campo, 1981.\nIl quarto campo ebbe una natura radicalmente differente dai precedenti essendo associato ad una spedizione di soccorsi patrocinata e indetta dal settimanale \"Linea\" di Pino Rauti e da \"Radio Alternativa, preceduta da una raccolta di beni di prima necessit\u00e0 a cura delle sezioni \"rautiane\" del MSI di Roma organizzata da Teodoro Buontempo, Giampiero Rubei, Antonello Ferdinandi e Umberto Croppi\" alla guida di un numeroso gruppo di militanti giovanili del MSI in seguito al terremoto dell'Irpinia del 1980 non avendo natura di festa e privo di musica, ebbe soprattutto il valore di un momento di compattamento umano per i giovani dell'MSI. Tra l'altro fu in quella occasione che il futuro Sindaco di Roma Gianni Alemanno conobbe la moglie Isabella Rauti\nI successivi Campi Hobbit.\nLa formula \"Campo Hobbit\" fu particolarmente fortunata e venne utilizzata anche in seguito da varie organizzazioni, seppur su questo uso ci siano state polemiche, in quanto solo i primi quattro Campi Hobbit hanno un carattere comunitario, mentre questi avranno soprattutto l'esigenza del lucro. Negli anni ottanta in particolare furono utilizzate formule diverse, come \"Raduni della Contea\" a Roma, \"Nerolandia\", \"Campo Nord\" e \"Campo Sud\".\nLa citt\u00e0 abruzzese viene scelta perch\u00e9 l'allora amministrazione comunale era guidata dal 1993 dal MSI, con il sindaco Nicola Cucullo, che non aveva nemmeno aderito ad AN ma alla Fiamma Tricolore, che in pi\u00f9 occasioni si \u00e8 pubblicamente dichiarato fascista.\nSmentendo i paventati timori, la manifestazione si svolge in un clima di assoluta tranquillit\u00e0, tra dibattiti pubblici ed esibizioni di gruppi musicali di area.\nAlcuni partecipanti al campo, peraltro, si recano a fornire manovalanza per la ripulitura del cimitero monumentale di Chieti.\nCritiche.\nNell'ambiente missino sono molte le voci critiche sull'esperimento rautiano. Sul \"Candido\" diretto da Giorgio Pisan\u00f2, Nicola Cospito nell'agosto 1978 emette una condanna senza appello; riferendosi al secondo Campo Hobbit scrisse: \u00abSiamo sinceri. Chiunque abbia tra di noi un minimo di sensibilit\u00e0 politica ed operi da qualche tempo nel nostro mondo giovanile, ha trovato a Campo Hobbit esattamente quel che si aspettava, e cio\u00e8 un ambiente vanamente rumoroso, superficiale, ignorante e, quel che \u00e8 peggio, presuntuoso [...]\u00bb. Sul fronte opposto invece \"Secolo d'Italia\" \u00ab...Come tutte le cose nuove Campo Hobbit ha suscitato diffidenza e perplessit\u00e0 ma ha fatto anche gustare il sapore della novit\u00e0.(...) \u00e8 in atto e non pu\u00f2 essere fermato, uno sforzo di crescita qualitativa della giovane destra, e questo sforzo non comporta il rinnegare le nostre tradizioni n\u00e9 ricalcare supinamente esperienze gi\u00e0 fatte da altri.(...)In questo senso Campo Hobbit assume non certo il significato dell'imitazione quanto quello della sfida.\u00bb\nNel rapporto n.9/2 dell'8 ottobre 1982 della Commissione Moro, nel paragrafo \"ASPETTI PSICOPATOLOGICI DEL TERRORISMO \"NERO\"\", si traccia una descrizione di tali campi:\n\u00ab...Valga, a titolo di esempio, l'esperienza dei \"Campi Hobbit\", festivals \"alternativi \" che i giovani fascisti hanno tenuto tra il 1976 ed il 1980. Il nome scelto per tale raduno, \u00e8 significativo gi\u00e0 di per s\u00e8; gli \"hobbit\" sono le creature che popolano il mondo immaginario creato da TOLKIEN, professore di letteratura medievale ad Oxford, ed autore del celebre romanzo fantastico \"Signore degli Anelli\". Il mondo a cui fa riferimento TOLKIEN \u00e8 un mondo popolato da streghe, gnomi ed orchetti, perennemente in conflitto fra bene e male. La divisione manichea tra il bene ed il male \u00e8 assoluta ed irriducibile. Il tipo di ideali a cui si rifanno gli attuali \"autonomi neri\" sono per l'appunto questi: una purezza di per s\u00e8 rivoluzionaria, un disprezzo assoluto per chiunque non appartenga alla stessa schiera e non ne condivida gli ideali e l'esaltazione della propria individualit\u00e0 nei confronti di un mondo inutile, corrotto e decadente. In questo ambito, l'autoaffermazione della propria personalit\u00e0 \u00e8 prioritaria rispetto ad ogni altra esigenza. I miti dei giovani fascisti sono gli uomini \"forti\", la pistola \u00e8 amata in quanto strumento di potenza. Le simpatie per le B.R. sono dovute al fatto che anche loro sono contro il \"sistema\". Come nel mondo di TOLKIEN, si tratta di una realt\u00e0 senza dialettica, che pu\u00f2 essere solo affermata o negata. E' questo un discorso che in una societ\u00e0 attraversata da forti tensioni sociali e politiche, come l'attuale, trova qualche possibilit\u00e0 di affermazione; essa rappresenta senza dubbio, una strada semplice e sicura per l'autoaffermazione. Non a caso, da qualche anno a questa parte, gli spazi di reclutamento dei neofascisti sono stati la borghesia medio alta, classe sociale caratterizzata da notevole crisi e da progressiva perdita di identit\u00e0, ed il sottoproletariato, che non pu\u00f2 vivere per definizione alcuna identit\u00e0 di classe. L'assenza di una ideologia precisa, il richiamo ad una simbologia autoritaria ed al mito del super uomo, la ferrea e manichea separazione tra il bene ed il male, forniscono materia per una copertura ideologica che anche uno psicopatico pu\u00f2 attribuirsi. Pertanto, nel terrorista di destra possono fondersi istanze diverse rappresentate da una ideologia eversiva labile ed acritica, da un impulso incontrollato alla violenza ed alla distruzione, da una possibile deviazione patologica della personalit\u00e0 che in alcuni casi non isolati, tende a risolversi in vera e propria psicosi.\u00bb"}
{"id": "1542592", "revid": "827882", "url": "https://it.wikipedia.org/wiki?curid=1542592", "title": "Carfogn", "text": "Il Carfogn (in ladino-veneto karf\u00f3\u00f1) \u00e8 un dolce tipico della valle del Biois in Agordino nella provincia di Belluno Dolomiti.\nViene preparato come dei piccoli Crostoli (quindi con farina di grano, uova, zucchero e fritti nell'olio) ma ripieni di un composto di semi di papavero macinato fino, di marmellata di frutta o cioccolato o miele e con l'aggiunta di grappa in parti variabili a seconda della ricetta. In altri villaggi o localit\u00e0 variano ad esempio con l'aggiunta di biscotti macinati o di altri ingredienti.\nAnticamente era molto difficile che si usasse il cioccolato visto che in montagna non era facile da reperire ed era anche costoso, quindi per lo pi\u00f9 si usava della marmellata di frutta o semplicemente con del miele e in mancanza del papavero alcuni ci mettevano i fichi secchi macinati.\nIl dolcetto prende il nome dall'omonima frazione di Carfon nel comune di Canale d'Agordo.\nEtimologia della parola.\nIl nome non ha altre varianti oltre la zona originaria della Valle del Biois (Falcade, Canale d'Agordo, Vallada Agordina). Troviamo altri nomi che gli assomigliano all'interno dell'agordino ma sono dei prodotti totalmente differenti."}
{"id": "1542593", "revid": "287204", "url": "https://it.wikipedia.org/wiki?curid=1542593", "title": "HD 70642", "text": "HD 70642 \u00e8 una stella nana gialla situata nella costellazione della Poppa. Dotata di una massa e di un raggio simili a quelli del Sole, la stella \u00e8 lievemente pi\u00f9 fredda, meno luminosa ed in proporzione pi\u00f9 ricca di ferro. Dista circa 94 anni luce dal sistema solare.\nCaratteristiche.\nAvendo una magnitudine apparente di 7,18, la stella \u00e8 visibile con un binocolo o con un piccolo telescopio, a est di Naos (\u03b6 Puppis), a nord di Gamma Velorum e a nord-est di \u03bb Velorum.\nHD 70642 \u00e8 quella che si pu\u00f2 definire un analogo solare, una stella cio\u00e8 con molte caratteristiche in comune col Sole, anche se con alcune piccole differenze. La sua classe spettrale \u00e8 G6V, quindi \u00e8 leggermente pi\u00f9 fredda del Sole, con una temperatura stimata attorno ai 5670 K. L'et\u00e0 stimata, a seconda delle fonti prese in considerazione, varia da 2,4 a 6,2 miliardi di anni. La presenza di metalli \u00e8 circa del 67% maggiore rispetto al Sole, cos\u00ec come appaiono pi\u00f9 abbondanti le presenze di litio, alluminio, magnesio e sodio.\nSistema planetario.\nNel 2003 \u00e8 stata annunciata la presenza di un pianeta a lungo periodo che orbita, secondo una traiettoria circolare (e=0,1), ad una distanza di circa 3,3 UA dalla stella. \u00c8 probabile che il sistema, molto pi\u00f9 simile al nostro Sistema solare di ogni altro scoperto, possa contenere dei pianeti, non ancora scoperti, simili alla Terra, in grado eventualmente di supportare la vita."}
{"id": "1542594", "revid": "13433202", "url": "https://it.wikipedia.org/wiki?curid=1542594", "title": "Vini pugliesi", "text": ""}
{"id": "1542599", "revid": "121964456", "url": "https://it.wikipedia.org/wiki?curid=1542599", "title": "Ambrogio Maestri", "text": "Biografia.\nHa studiato pianoforte e canto nella sua citt\u00e0, Pavia, perfezionandosi con il tenore Umberto Grilli. Interprete essenzialmente verdiano, ha legato in particolare il suo nome al \"Falstaff\" di Giuseppe Verdi, opera con la quale si \u00e8 esibito al \"Centenario verdiano\" del 2001, alla Scala di Milano e al Teatro Verdi di Busseto. Da allora \u00e8 diventato uno dei pi\u00f9 importanti baritoni lirici del mondo.\nPer la Scala di Milano nel 2000 \u00e8 Don Carlo di Vargas ne La forza del destino diretto da Riccardo Muti con Marija Hulehina e Salvatore Licitra nella trasferta al Tokyo Bunka Kaikan e nel 2001 \u00e8 il protagonista nella prima di \"Falstaff\" diretto da Muti con Roberto Frontali, Juan Diego Fl\u00f3rez, Barbara Frittoli, Bernadette Manca di Nissa ed Anna Caterina Antonacci portato anche al Teatro Giuseppe Verdi (Busseto) ripreso da Rai 3 (alla presenza del Presidente della Repubblica Italiana Carlo Azeglio Ciampi), Renato nella prima di Un ballo in maschera e Jago in Otello (Verdi) e nel 2002 Giorgio Germont ne La traviata al Teatro degli Arcimboldi.\nAll'Arena di Verona debutta nel 2000 ne \"La forza del destino\", canta Il trovatore nel 2001 e 2002, Amonasro in Aida dal 2001 al 2014, Nabucco dal 2003 fino al 2013 e \"La traviata\" nel 2004 e 2007.\nNel 2002 al Teatro Regio di Parma \u00e8 Lord Enrico Ashton in Lucia di Lammermoor con Cinzia Forte e per il Teatro La Fenice di Venezia \u00e8 Jago in \"Otello\" diretto da Marcello Viotti al PalaFenice al Tronchetto.\nNel 2003 al Bayerische Staatsoper \u00e8 \"Falstaff\" diretto da Zubin Mehta con Lucio Gallo ed al Teatro Regio di Torino Simon Boccanegra diretto da Roberto Abbado con Vincenzo La Scola.\nAl Wiener Staatsoper debutta nel 2004 come Sir John Falstaff (interpretato in 26 recite fino al 2011) diretto da Fabio Luisi con El\u012bna Garan\u010da, nel 2005 Amonasro in \"Aida\" con Hui He ed Ildik\u00f3 Koml\u00f3si, nel 2008 Dulcamara ne \"L'elisir d'amore\" con Saimir Pirgu, nel 2009 \"Nabucco\" e nel 2011 Alfio in Cavalleria Rusticana con Jos\u00e9 Cura e Tonio (Taddeo) in Pagliacci con Aleksandrina Penda\u010danska arrivando a 61 recite viennesi fino al 2014.\nAl Royal Opera House, Covent Garden di Londra nel 2004 \u00e8 Don Carlo di Vargas ne \"La forza del destino\" diretto da Antonio Pappano con Violeta Urmana e Ferruccio Furlanetto.\nAl Metropolitan Opera House di New York debutta nel 2004 come Amonasro in \"Aida\" ed a Piacenza \u00e8 \"Nabucco\" diretto da Daniel Oren con Andrea Gruber e Paata Burchuladze.\nNel 2006 all'Op\u00e9ra national de Paris \u00e8 Dulcamara ne L'elisir d'amore, al San Francisco Opera Renato in \"Un ballo in maschera\" ed Alfio in \"Cavalleria rusticana\" al Metropolitan.\nA Bilbao nel 2008 canta La battaglia di Legnano diretto da Renato Palumbo ed \"Il trovatore\" con Fiorenza Cedolins.\nAl Teatro dell'Opera di Roma nel 2009 \u00e8 Amonasro in \"Aida\" con Giovanna Casolla e Carlo Colombara.\nAncora alla Scala nel 2010 \u00e8 Dulcamara nella prima di \"L'elisir d'amore\" diretto da Donato Renzetti con Nino Machaidze e Rolando Villaz\u00f3n, nel 2011 Tonio nella prima di \"Pagliacci\" diretto da Daniel Harding con Celso Albelo e nel 2012 Amonasro in Aida con Giacomo Prestia cantata anche nella trasferta di Tokyo ed Osaka diretto da Gustavo Dudamel con Daniela Barcellona e nella prima scaligera del 2013 diretto Gianandrea Noseda con Marco Berti.\nPer il Festival Verdi nel 2011 \u00e8 Sir John Falstaff al Teatro Farnese di Parma trasmesso da Prima della Prima di Rai 3 e di cui esiste un DVD. Nello stesso anno \u00e8 ancora \"Falstaff\" al Opernhaus Z\u00fcrich diretto da Daniele Gatti con Massimo Cavalletti di cui esiste un video.\nNel 2012 recita nel film di Ferzan \u00d6zpetek (che l'aveva diretto nella produzione di \"Aida\" del Maggio Musicale Fiorentino del 2011 di cui esiste un DVD) \"Magnifica presenza\".\nAncora a Londra nel 2012 \u00e8 Sir John Falstaff con Carlo Bosi, Ana Mar\u00eda Mart\u00ednez e Marie-Nicole Lemieux ed il Dottor Dulcamara ne \"L'elisir d'amore\" diretto da Bruno Campanella con Aleksandra Kurzak e Roberto Alagna ed al Met Dulcamara ne \"Lelisir d'amore\" con Anna Netrebko.\nNel 2013 \u00e8 Sir John Falstaff diretto da James Levine con Franco Vassallo al Met ed al Festival di Salisburgo con i Wiener Philharmoniker di cui esiste un video e \"Simon Boccanegra\" a Torino con Michele Pertusi.\nNel 2014 \u00e8 Dulcamara ne \"L'elisir d'amore\" e \"Nabucco\" al Bayerische Staatsoper, il Barone Scarpia in Tosca diretto da Paolo Carignani al Gran Teatre del Liceu di Barcellona ed al Teatro dell'Opera di Budapest, \"Falstaff\" a San Paolo, Amsterdam, con Elisabetta Fiorillo al Teatro Col\u00f3n di Buenos Aires e con Eva Mei all'Opera di Firenze trasmesso da Rai 5, Gerard in Andrea Ch\u00e9nier con Marcelo \u00c1lvarez a Peralada e Jago in \"Otello\" con Gregory Kunde a Torino.\nNel 2015 \u00e8 Scarpia in \"Tosca\" diretto da Donald Runnicles alla Deutsche Oper Berlin ed Alfio in \"Cavalleria rusticana\" diretto da Christian Thielemann con Jonas Kaufmann e Stefania Toczyska a Salisburgo trasmesso anche da Classica HD."}
{"id": "1542601", "revid": "287204", "url": "https://it.wikipedia.org/wiki?curid=1542601", "title": "Weekly Shonen Champion", "text": ""}
{"id": "1542602", "revid": "11959", "url": "https://it.wikipedia.org/wiki?curid=1542602", "title": "Omar Abdel-Rahman", "text": ""}
{"id": "1542603", "revid": "547992", "url": "https://it.wikipedia.org/wiki?curid=1542603", "title": "Maria Tedeschi", "text": ""}
{"id": "1542605", "revid": "287204", "url": "https://it.wikipedia.org/wiki?curid=1542605", "title": "Draconidi", "text": "Le Draconidi, note anche come Giacobinidi, sono uno sciame meteorico imparentato con la cometa periodica Giacobini-Zinner con radiante (ovvero il punto dal quale sembrano provenire tutte le scie) collocato nella testa della costellazione del Drago. La loro sigla internazionale \u00e8 DRA.\nL'evento si ripete con differente intensit\u00e0 durante i primi di ottobre, nelle notti tra l'8 ed il 10 ottobre. Il periodo migliore per l'osservazione \u00e8 costituito dalle ore serali, al contrario della maggioranza degli altri sciami: la loro velocit\u00e0 \u00e8 tra le pi\u00f9 basse conosciute.\nEventi maggiori.\nNel 1933 e nel 1946 sono state osservate piogge di migliaia di meteore l'ora. Una notevole intensit\u00e0 \u00e8 stata rilevata inoltre negli anni 1985 e 1998.\nIl perielio ed il nodo discendente (uno dei due punti nei quali l'orbita della cometa interseca il piano dell'eclittica) dell'orbita della cometa Giacobini-Zinner rimangono prossimi all'orbita della Terra. Di conseguenza, il nostro pianeta si trova ad incontrare ogni anno parte della nube di materiale emesso dalla cometa in prossimit\u00e0 del suo perielio. La densit\u00e0 meteorica maggiore dovrebbe assumere il suo valore massimo in corrispondenza del nodo, ovvero quando la Terra attraversa una regione di spazio assai prossima a quella attraversata dalla cometa come nel 1998 e, a livello un po' inferiore, nel 2005. In particolare le densit\u00e0 meteoriche maggiori sono state rilevate quando la Terra seguiva da vicino la cometa. Quando ci\u00f2 non accade, la nube di materiale ha tempo di diradarsi o spostarsi ed il fenomeno pu\u00f2 apparire diminuito in intensit\u00e0. Inoltre, le perturbazioni gravitazionali di Giove causano, all'incirca ogni due rivoluzioni della cometa intorno a Sole (quindi circa ogni dodici anni), variazioni nell'orbita cometaria, che avvicinando o allontanando il percorso della cometa dalla Terra, co-determinano l'intensit\u00e0 delle Draconidi osservate.\nUno sciame meteorico \u00e8 avvenuto l'8 ottobre 2011, come previsto anche se la luna crescente ha ridotto la visibilit\u00e0 di alcune meteore.\nNel 2012, l'analisi radar ha permesso di rilevare una densit\u00e0 meteorica di circa 1000 meteore all'ora. Questa pioggia potrebbe essere stata causata dalla stretta scia di detriti lasciati dalla cometa progenitrice nel 1959."}
{"id": "1542606", "revid": "709565", "url": "https://it.wikipedia.org/wiki?curid=1542606", "title": "Schnappi", "text": "Schnappi, das kleine Krokodil (\"Schnappi, il piccolo coccodrillo\") \u00e8 un personaggio immaginario animato tedesco proveniente dal programma televisivo \"Die Sendung mit der Maus\". La sigla iniziale ha raggiunto la prima posizione nella classifica tedesca dei singoli pop pi\u00f9 venduti nel gennaio 2005.\nL'inizio.\nSchnappi era una personaggio facente parte di un popolare programma televisivo tedesco per bambini chiamato \"Die Sendung mit der Maus\" (\"La trasmissione con il topo\"). Nel cartone animato in cui compare, Schnappi \u00e8 visto cantare una canzone circa la sua vita in Egitto. La canzone, cantata in tedesco ha un testo semplice e una melodia orecchiabile; apparsa all'interno del medesimo programma televisivo nel 2001, \u00e8 stata scritta da Iris Guttmann ed eseguita dalla nipotina di sei anni Joy.\nIl successo.\nNel 2004 \"Schnappi\" divenne sempre pi\u00f9 popolare sul web attraverso l'emittente Internetradio RauteMusik, finch\u00e9 nel mese di dicembre la canzone \"Schnappi, das kleine Krokodil\" venne pubblicata su CD. Il singolo raggiunse la prima posizione nella classifica pop tedesca il 31 gennaio 2005\nIl 20 febbraio 2005 una versione pirata della canzone in lingua inglese venne incisa e distribuita su internet da DJ Damien. Nonostante si trattasse di una cover non ufficiale, questa versione fu resa ufficiale sul sito internet ufficiale di Schnappi. Altre traduzioni che hanno coinvolto Dj Damien sono le versioni francese \"Crocky le Petit Crocodile\", lituana \"\u0160napis ma\u017eas klokodilas\" e giapponese \"Togetogeshi, chiisai wani\" (\u523a\u3005\u3057\u3001\u5c0f\u3055\u3044\u9c10).\nLa canzone ha raggiunto la prima posizione in classifica in Germania, Austria, Svizzera, Belgio, Paesi Bassi, Norvegia e Svezia; ha raggiunto la top 10 in Australia e Nuova Zelanda. In Gran Bretagna ha raggiunto soltanto il fondo della classifica top 40.\nVersioni alternative della canzone (del tipo remix, cover) hanno raggiunto la seconda posizione nella classifica olandese, e le posizioni sette e dieci in quella belga.\nLa metal band svedese Black Ingvars ha inciso una cover della canzone in stile heavy metal con voce in stile Rammstein. La canzone \u00e8 stata commercializzata su CD in Svezia.\nNell'agosto 2005 Jamba! ha distribuito \"Schnappi\" in diversi formati scaricabili da internet.\nVideogioco.\nNel 2005 Phenomedia ha pubblicato il videogioco \"Schnappi\" per la console Sony PlayStation. Il gioco \u00e8 stato commercializzato solo in Germania, e potrebbe trattarsi dell'ultimo gioco distribuito in Europa per la PlayStation.\nIl gioco consiste in realt\u00e0 di tre differenti giochi:"}
{"id": "1542607", "revid": "110157", "url": "https://it.wikipedia.org/wiki?curid=1542607", "title": "Idrossietilcellulosa", "text": "L'idrossietilcellulosa \u00e8 un derivato della cellulosa che si differenzia da quest'ultima per il fatto che i gruppi idrossili del polimero sono stati sostituiti da gruppi idrossietilici, i quali le impediscono di cristalizzarsi. \u00c8 altamente idrofila ed ha propriet\u00e0 addensanti e gelificanti.\nPu\u00f2 essere pi\u00f9 o meno solubile in acqua a seconda della lunghezza delle catene polimeriche di cui \u00e8 costituita.\nI liquidi polari come l'acqua e l'idrossietilcellulosa formano un gel che \u00e8 la base per la preparazione di creme e gel per uso, cosmetico o di medicamento esterno. \u00c8 un componente delle soluzioni utilizzate per umidificare le lenti a contatto.\nViene utilizzata nel processo di polimerizzazione in emulsione come emulsificante o stabilizzante.\nSi utilizza inoltre come colloido-protettore."}
{"id": "1542608", "revid": "161273", "url": "https://it.wikipedia.org/wiki?curid=1542608", "title": "Giacobinidi", "text": ""}
{"id": "1542609", "revid": "1833487", "url": "https://it.wikipedia.org/wiki?curid=1542609", "title": "Pleuronectes platessa", "text": "La platessa \"(Pleuronectes platessa\" [Linnaeus 1758]), conosciuta anche come passera di mare (Regolamento (UE) 2016/1679), \u00e8 un pesce d'acqua salata, appartenente alla famiglia Pleuronectidae.\nDistribuzione e habitat.\nTale specie \u00e8 diffusa nell'Atlantico orientale (dalla Groenlandia fino al Marocco), nel Mar Baltico e nel Mar Bianco. \u00c8 rara nel Mediterraneo. Abita fondali sabbiosi, dove pu\u00f2 mimetizzarsi. Gli esemplari giovani vivono in prossimit\u00e0 della riva, mentre gli adulti si spingono pi\u00f9 in profondit\u00e0.\nDescrizione.\nIl corpo ha forma romboidale, molto schiacciato ai fianchi, con pinne dorsale e anale simmetriche e opposte, rette da spessi raggi. La pinna caudale \u00e8 a delta, piuttosto robusta.\nLa platessa \u00e8 un pesce adattato a vivere sdraiato sul fianco sinistro, pertanto l'evoluzione ha portato ad avere entrambi gli occhi sul lato destro e una livrea mimetica, mentre il lato sinistro presenta una colorazione biancastra a volte macchiata di nero e una pinna pettorale di piccole dimensioni. \nLa livrea \u00e8 semplice: il lato destro presenta una colorazione bruna con sfumature variabili dal giallo ocra, al rossastro al verde, ed \u00e8 macchiata e marezzata di bruno e ocellata da decine di macchie rossastre orlate di bianco.\nRiproduzione.\nIl periodo riproduttivo \u00e8 nei mesi freddi (da novembre a giugno, secondo le zone geografiche), quando la temperatura dell'acqua \u00e8 di circa 6\u00a0\u00b0C. Il numero delle uova deposte varia in base al peso della femmina (50.000 - 500.000).\nAlimentazione.\nLa platessa si nutre di bivalvi, crostacei, stelle marine (\"Ophiura albida\"), anfipodi, gasteropodi e policheti.\nPredatori.\nQuesta specie \u00e8 predata da molti animali, quali delfini, foche, meduse (\"Pleurobrachia pileus\") nonch\u00e9 squali, rane pescatrici e altri pesci.\nPesca.\nLa platessa \u00e8 oggetto di un'ambita pesca intensiva da parte dell'uomo, che trova le sue carni leggere, delicate \nAcquariofilia.\nCome altre specie della famiglia, \u00e8 ospite di acquari pubblici."}
