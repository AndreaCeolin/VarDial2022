{"id": "1469827", "revid": "177966", "url": "https://it.wikipedia.org/wiki?curid=1469827", "title": "Bastione di San Bernardino", "text": "Il bastione di San Bernardino \u00e8 un baluardo situato lungo le mura magistrali di Verona, sulla destra d'Adige, ideato dall'architetto militare Franz von Scholl.\nStoria e descrizione.\nUna prima fase vide la costruzione della cinta muraria scaligera, commissionata da Cangrande della Scala e realizzata tra 1321 e 1325 su progetto del maestro Calzaro. In un momento successivo, tra 1538 e 1540, al posto della difesa medievale venne realizzato un bastione su progetto del noto architetto rinascimentale Michele Sanmicheli, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo.\nIl bastione sanmicheliano venne per\u00f2 demolito tra 1801 e 1802 dalle truppe napoleoniche, per cui venne ricostruito nel 1836 su commissione dell'Impero austro-ungarico: questo, insieme ad altri cinque bastioni situati lungo le mura meridionali, venne ideato dall'architetto austriaco Franz von Scholl, per cui tutti e sei rispecchiano il medesimo tipo fortificatorio, del tutto innovativo e originale. I nuovi bastioni sono simili per forma, in pianta, nei profili e per l'ordinamento funzionale, rispondendo a ragioni di economia costruttiva e ai pi\u00f9 progrediti criteri della difesa attiva, a sortite offensive.\nSi tratta di un bastione pentagonale formato da terrapieno con scarpate a pendenza naturale, cinto da muro di rivestimento distaccato alla Carnot, con orecchioni e porte di sortita, caponiera centrale a due piani, poterne di comunicazione ai due lati e una polveriera per l'uso giornaliero sul fronte di gola. Sul rovescio dell'orecchione \u00e8 disposta una porta per le sortite (originariamente con ponte levatoio), disposta in modo da essere sottratta alla vista dall'esterno. Il muro distaccato, dotato di nicchie archeggiate per la protezione dei fucilieri, e le altre opere murarie sono rivestite di conci di tufo veronese a opus poligonale. Invece le cortine murarie annesse, cinquecentesche, sono rivestite da un paramento in laterizio il cui profilo \u00e8 a scarpa, ossia in pendenza sino all'altezza della cordonatura di pietra, e terminano con un coronamento superiore, sempre in laterizio, verticale, che sostiene il parapetto di terra con scarpata a pendenza naturale. Il muro aderente \u00e8 attraversato da una galleria di contromina, provvista di spiragli per la luce e per l'aria."}
{"id": "1469829", "revid": "59975", "url": "https://it.wikipedia.org/wiki?curid=1469829", "title": "Punk Core Records", "text": ""}
{"id": "1469834", "revid": "125436053", "url": "https://it.wikipedia.org/wiki?curid=1469834", "title": "Le sabbie di Marte", "text": "Le sabbie di Marte (\"The Sands of Mars\") \u00e8 un romanzo di fantascienza di Arthur C. Clarke pubblicato nel 1951, ossia prima che l'uomo fosse in grado di viaggiare nello spazio. La storia \u00e8 ambientata principalmente sul pianeta Marte, che \u00e8 stato colonizzato dall'umanit\u00e0 ed \u00e8 ora un importante centro di ricerca. Pur essendo stato esaminato attentamente, la superficie del pianeta \u00e8 ben lungi dall'essere completamente esplorata.\nTrama.\nMartin Gibson, un famoso autore di fantascienza, \u00e8 in viaggio alla volta di Marte, come ospite dell'equipaggio dell'astronave \"Ares\". Prima di tracciare la rotta per il pianeta rosso, tappa obbligata \u00e8 la \"Stazione Spaziale Uno\" che si trova nell'orbita terrestre e da cui partono tutti i viaggi interplanetari.\nAl pi\u00f9 giovane membro dell'equipaggio, Jimmy Spencer, ancora apprendista astronauta, viene assegnato il compito di seguirlo e rispondere alle sue domande sulla tecnologia utilizzata. Tra i due fiorisce un legame d'amicizia che porter\u00e0 Gibson a raccontare al ragazzo la sua vita, di come fu costretto a causa di un esaurimento nervoso a lasciare definitivamente l'Universit\u00e0 di Cambridge. Dopo una cura psichiatrica, si dedic\u00f2 a tempo pieno alla carriera di scrittore. Gli rivela inoltre di aver avuto una storia d'amore all'universit\u00e0, ma che la fidanzata lo lasci\u00f2. Lei si spos\u00f2 con un altro uomo, ebbe un figlio e mor\u00ec prematuramente.\nSu Marte, Gibson e l'equipaggio prendono strade separate. Gibson decide di incontrare il capo esecutivo di Marte, Warren Hadfield, ed il Sindaco Whittaker che, assieme, dirigono la colonia marziana dalla base di Port Lowell. In quest'occasione, Hadfield descrive gli sforzi che sta compiendo per render la colonia pi\u00f9 autosufficiente possibile, vista l'enorme distanza che la separa dalla Terra.\nDurante un viaggio verso una stazione, Gibson e l'equipaggio vengono bloccati a terra da una tempesta di polvere. Essi esplorano l'area circostante e scoprono un piccolo gruppo di animali simili a canguri, gli inattesi indigeni di Marte. Essi appaiono avere limitata intelligenza secondo gli standard umani, sono vegetariani e traggono l'ossigeno per il loro metabolismo da piante marziane. Si riveler\u00e0 pi\u00f9 tardi che queste piante, generatrici di ossigeno, sono gi\u00e0 coltivate da un gruppo di ricercatori per arricchire di ossigeno l'atmosfera di Marte. Questo progetto ed altri correlati sono tenuti segreti alla Terra.\nGibson scopre che Spencer \u00e8 suo figlio (non glielo riveler\u00e0 per il momento) mentre quest'ultimo si innamora di Irene, la figlia di Hadfield.\nHadfield rivela che gli scienziati stanno lavorando al progetto \"Aurora\" che prevede l'attivazione di reazioni nucleari sul satellite Fobos per usarlo come \"secondo sole\" per Marte. Esso potr\u00e0 bruciare per mille anni e il calore extra dovrebbe garantire insieme ad una coltivazione di massa delle piante generatrici di ossigeno, la possibilit\u00e0 di rendere respirabile l'atmosfera agli umani.\nGibson alla fine decider\u00e0 di rimanere su Marte, dopo aver compreso l'importanza del suo diventare autosufficiente. Prender\u00e0 l'incarico di addetto alle pubbliche relazioni, per \"vendere\" Marte ai potenziali coloni.\nAmbientazione temporale.\nNon vengono svelate date, ma lo sviluppo aerospaziale pubblico, nel romanzo, si sviluppa dopo 20 anni. L'et\u00e0 dello spazio inizia negli anni sessanta, indicando la collocazione temporale del romanzo all'incirca nel 1990. Il livello di sviluppo \u00e8 coerente con ci\u00f2 che Clarke immagin\u00f2 per il 2001 in \"\".\nUna spedizione su Saturno \u00e8 menzionata in \"Le sabbie di Marte\": l'edizione cartacea di \"2001\" include il primo viaggio verso quel pianeta.\nCollegamenti con altri racconti.\nI primi romanzi di Clarke prevedono un futuro brioso e pecunioso. Non sono diretti i collegamenti tra i romanzi, comunque, come protagonisti o luoghi immaginari identici.\nL'edizione attuale di \"Le sabbie di Marte\" \u00e8 contenuta nello stesso volume di \"Earthlight\", ma non sono parte dello stesso futuro. Se ci fossero stati collegamenti, la stirpe del Romanzo Marziano avrebbe preceduto quella del Romanzo Lunare, ma questi ultimi si sono diretti molto pi\u00f9 lontano dei protagonisti del Romanzo Marziano.\nPohl e Kornbluth riadattarono nel 1959 la concezione di Luna come Sole in miniatura nel romanzo \"Il segno del lupo\"."}
{"id": "1469835", "revid": "729019", "url": "https://it.wikipedia.org/wiki?curid=1469835", "title": "Stazione di Manfredonia", "text": "La stazione di Manfredonia \u00e8 la stazione ferroviaria di RFI della citt\u00e0 di Manfredonia. \u00c8 il capolinea della linea Foggia-Manfredonia.\nServe la citt\u00e0 di Manfredonia e parte del Gargano meridionale.\nStoria.\nLa stazione di Manfredonia venne inaugurata contestualmente alla linea per Foggia il 12 luglio 1885, riscuotendo subito un ottimo successo sia per il trasporto passeggeri che per quello merci.\nDato che il fabbricato era stato costruito in una zona periferica della citt\u00e0, da pi\u00f9 parti venne richiesto un prolungamento della linea ferroviaria fino a raggiungere il centro di Manfredonia: solo il 1\u00ba luglio 1934 venne finalmente inaugurata la nuova tratta che terminava con un tronchino e un marciapiede e venne denominata stazione di Manfredonia Citt\u00e0, cambiando di conseguenza in \"Manfredonia Campagna\" il nome della stazione principale. Il 22 gennaio 1942 venne attivato anche il raccordo che conduceva al porto, e la fermata terminale prese il nome di \"Manfredonia Marittima\".\nIn seguito alla forte urbanizzazione della zona e all'aumento del traffico automobilistico, nel 1989 la stazione di Manfredonia Citt\u00e0 e la tratta ferroviaria urbana vennero chiuse e Manfredonia Campagna riprese il vecchio nome di \"Stazione di Manfredonia\": questa, in seguito dell'espansione edilizia, con l'andar del tempo \u00e8 divenuta centrale rispetto alla citt\u00e0.\nAnche il raccordo per il porto \u00e8 stato chiuso cos\u00ec \"Manfredonia\" \u00e8 divenuta una stazione terminale utilizzata esclusivamente per il trasporto passeggeri.\nStrutture e impianti.\nLa stazione \u00e8 dotata di un fabbricato viaggiatori che, in seguito a una ristrutturazione, ospita i locali dell'Agenzia del turismo di Manfredonia e le circoscrizioni dei quartieri sud della citt\u00e0 (Croce, Di Vittorio, Siponto).\nAll'interno si contano 3 binari tronchi per il servizio passeggeri di cui solo il primo \u00e8 utilizzato per il servizio viaggiatori dei treni essendo l'esercizio della linea a spola. Sono presenti anche due banchine, prive di pensiline e collegate con passerelle sui binari.\nLo scalo merci, con altri binari tronchi \u00e8 inutilizzato e in parte adibito a parcheggio: nella stazione erano presenti anche una gru, un serbatoio per l'acqua ed un sistema di binari a stella che permetteva l'inversione delle locomotive.\nServizi.\nLa stazione dispone di:"}
{"id": "1469837", "revid": "79520", "url": "https://it.wikipedia.org/wiki?curid=1469837", "title": "Fantiscritti", "text": ""}
{"id": "1469850", "revid": "183694", "url": "https://it.wikipedia.org/wiki?curid=1469850", "title": "Mieczys\u0142aw Warmus", "text": "Fu professore ordinario dell'Accademia Polacca delle Scienze e autore di un centinaio di pubblicazioni scientifiche.\nStudi\u00f2 alla scuola Stefan Batory a Varsavia. Nel 1944 partecip\u00f2 alla Rivolta di Varsavia. Dopo la guerra studi\u00f2 alla scuola di matematica a Breslavia. Dal 1961 al 1968 lavor\u00f2 all'Accademia Polacca delle Scienze (PAN) e poi divent\u00f2 professore dell'Universit\u00e0 di Varsavia e della Universit\u00e0 di Wollongong in Australia.\n\u00c8 sepolto nel Cimitero Pow\u0105zki a Varsavia."}
{"id": "1469853", "revid": "380654", "url": "https://it.wikipedia.org/wiki?curid=1469853", "title": "Backbreaker", "text": "Con il termine backbreaker si indica una mossa di wrestling dove colui che la esegue infierisce in maniera particolare sulla zona dorsale e lombare del proprio avversario.\nEsistono diverse varianti di questa mossa che sono riassumibili nel seguente elenco:\nBackbreaker drop.\nVariante dove l'esecutore solleva il proprio avversario su una spalla, in una mossa di sottomissione alla schiena, per poi lasciarsi cadere o sul sedere o sulle proprie ginocchia, procurando cos\u00ec dolori al dorso del nemico.\nUna manovra simile prende il nome di Double Underhook Backbreaker che vede l'attaccante effettuare con le braccia un doppio \"uncino\" alla stessa parte del corpo del suo avversario il quale viene sollevato sulla schiena dell'esecutore stesso che finir\u00e0 col cadere sul sedere o sulle sue ginocchia, procurando cos\u00ec danni alla schiena del rivale.\nLe varianti pi\u00f9 note sono: Argentine Backbreaker Rack e Canadian Backbreaker Rack\nArgentine backbreaker rack.\nMeglio conosciuta come Torture Rack, questa mossa consiste nel caricarsi l'avversario a faccia in su sopra la schiena per poi lasciarsi cadere (con l'avversario nella medesima posizione) a peso morto al suolo.\nCanadian backbreaker rack.\nL'attaccante solleva il proprio avversario sulla sua spalla con il viso di quest'ultimo rivolto nella direzione stessa di quella dell'esecutore. Dopo ci\u00f2, il wrestler che la esegue unir\u00e0 le sue braccia intorno al torace del wrestler compiendo una pressione tra la schiena del rivale e la sua spalla.\nUna variante di questa mossa \u00e8 la Canadian Backbreaker Drop, dove la procedura di esecuzione \u00e8 la stessa, solo che l'esecutore, dopo un po' di tempo, si lascer\u00e0 cadere sul sedere/ginocchia, infierendo ulteriormente sulla zona dorsale del malcapitato.\nBelly to back suplex backbreaker.\nIl wrestler che la compie effettua una Waist Lock (chiusura alla vita) all'avversario, e lo proietta all'indietro con un Belly to Back Suplex, ma anzich\u00e9 rilasciarlo lo fa cadere sulle proprie ginocchia.\nCatapult backbreaker.\nModalit\u00e0 dove l'esecutore prende le gambe dell'avversario, le uncina per un Rocket Luncher per poi proiettarlo a mo' di catapulta contro o un angolo del ring, una scala o un tavolo; l'attaccante mantiene la presa alle gambe del nemico, che, di ritorno, cadr\u00e0 sulle ginocchia del rivale.\nChokeslam backbraker.\nIl wrestler che la effettua esegue una Chokeslam con la differenza di non far cadere l'avversario al suolo, bens\u00ec lo fa collidere di schiena sul proprio ginocchio.\nCloverleaf backbreaker.\nL'esecutore prende l'avversario in posizione di Cloverleaf e lo solleva, mettendolo cos\u00ec a testa in gi\u00f9. Subito dopo si fa cadere all'indietro e fa cadere l'avversario sulle proprie ginocchia.\nCobra clutch backbreaker.\nQuesta variante consiste nell'intrappolare il proprio avversario in una Cobra Clutch per poi sollevarlo in aria e farlo cadere di schiena sul ginocchio di colui che la esegue, il quale manterr\u00e0 la presa portandola a terra.\nDouble knee backbreaker.\nLa manovra consiste nel prendere di spalle l'avversario,e, aggrappandosi sulle stesse, lasciarsi cadere all'indietro con entrambe le ginocchia sulla schiena del rivale.\nDouble underhook backbreaker.\nL'avversario viene posto con la testa (rivolta verso in basso) tra le gambe dell'esecutore che afferra le braccia dell'avversario per poi immolarlo al cielo e farlo cadere, ovviamente di dorso, sul proprio ginocchio.\nHalf nelson backbreaker.\nL'esecutore \u00e8 posto alle spalle dell'avversario, afferra quest'ultimo con un Half Nelson, lo solleva, ma anzich\u00e9 sbatterlo al tappeto, lo fa cadere di schiena lungo la coscia.\nInverted facelock backbreaker.\nCon l'avversario alle spalle, l'esecutore avvolge il braccio intorno al collo del malcapitato stesso (da qui il termine \"Inverted Facelock\") che verr\u00e0 fatto cadere, accompagnato, sul ginocchio di chi la esegue.\nInverted headlock backbreaker.\nAnche in questo caso l'avversario \u00e8 di spalle; a questo punto, l'esecutore effettua una Headlock con un braccio solo per poi compiere un quarto di giro trovandosi cos\u00ec schiena-schiena con il nemico, il quale, accompagnato gi\u00f9 dalla presa, compir\u00e0 una torsione del collo e, allo stesso tempo, della schiena stessa.\nLifting side backbreaker.\nL'esecutore afferra l'avversario, davanti a lui, posizionando il suo braccio oltre il suo, facendolo impattare contro il proprio ginocchio.\nMat backbreaker.\nL'esecutore si trova alle spalle del nemico, afferra il collo dell'avversario con un braccio e, con forza, lo fa cadere all'indietro con la schiena di quest'ultimo che, anzich\u00e9 sbattere al suolo, collide con il ginocchio di colui che la esegue.\nPendulum backbreaker.\nL'esecutore (posto lateralmente), con un braccio prende l'avversario alla vita e con l'altro effettua un \"uncino\" alla gamba; dopodich\u00e9 lo solleva, tenendolo sospeso per qualche secondo, e lo fa cadere sul proprio ginocchio.\nBackbreaker rack.\nUna variante del \"Pendulum backbreaker\", che consiste nella medesima procedura con la differenza, per\u00f2, di mantenere la presa sull'avversario, una volta che questi \u00e8 stato fatto cadere sul ginocchio dell'esecutore, effettuando cos\u00ec una potente mossa di sottomissione alla schiena.\nRussian legsweep.\nL'esecutore si mette di fianco al suo avversario in posizione a lui parallela. Dopodich\u00e9 posiziona il proprio braccio dietro al collo dell'avversario (come per abbracciarlo) e, mettendo la propria gamba davanti a quella del wrestler, si d\u00e0 uno slancio all'indietro accompagnando la caduta.\nSit-out Backbreaker Back Drop.\nConstiste nel caricare l'avversario sulle spalle a pancia in su per poi lasciarsi cadere seduti, in modo da colpire l'avversario alla schiena per via del contraccolpo subito.\nBreaks back furious.\nIl wrestler che la esegue \u00e8 posto lateralmente all'avversario e con un braccio afferra quest'ultimo alla vita, lo solleva come per eseguire una side slam, ma anzich\u00e9 \"schiacciarlo\" a suolo, l'esecutore lo far\u00e0 cadere sul proprio ginocchio.\nSTO backbreaker.\nL'esecutore si trova dinanzi all'avversario e con un braccio sotto la spalla, gli pone uno sgambetto facendolo cadere con la schiena lungo il ginocchio esposto.\nTilt-a-whirl backbreaker.\nIn genere, questa mossa avviene dopo un Irish Whip. L'avversario, che corre verso l'esecutore, viene abbrancato per i fianchi e compir\u00e0 una rotazione di 360\u00b0, finendo con la parte posteriore del corpo lungo la coscia dell'avversario."}
{"id": "1469854", "revid": "339392", "url": "https://it.wikipedia.org/wiki?curid=1469854", "title": "Joseph Hooton Taylor Jr.", "text": ""}
{"id": "1469860", "revid": "88905432", "url": "https://it.wikipedia.org/wiki?curid=1469860", "title": "Torre dell'Orologio (Avigliana)", "text": "La Torre dell'Orologio \u00e8 un edificio civile di forma ottagonale, originariamente integrato nel circuito fortificato trecentesco del Borgo Nuovo, situato nel centro storico della citt\u00e0 di Avigliana. Deve verosimilmente il suo nome a una vicina torre - edificata nel 1330, probabilmente distrutta dai francesi del Catinat nel 1691 e completamente demolita verso la fine dell'Ottocento - che, sede comunale, ospitava il primo orologio pubblico piemontese, secondo in Italia dopo quello di Sant'Eustorgio a Milano.\nLa struttura presenta caratteristiche medievali con arcate, capitelli e una loggia. Il Borgo Medievale di Torino ne ospita una fedele riproduzione."}
{"id": "1469863", "revid": "177966", "url": "https://it.wikipedia.org/wiki?curid=1469863", "title": "Bastione di San Zeno", "text": "Il bastione di San Zeno, detto anche bastione di Santo Zenone, \u00e8 un baluardo situato lungo le mura magistrali di Verona, sulla destra d'Adige, ideato dall'architetto militare Franz von Scholl.\nStoria e descrizione.\nUna prima fase vide la costruzione della cinta muraria scaligera, commissionata da Cangrande della Scala e realizzata tra 1321 e 1325 su progetto del maestro Calzaro. In un momento successivo, tra 1538 e 1540, al posto della difesa medievale venne realizzato un bastione su progetto del noto architetto rinascimentale Michele Sanmicheli, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo.\nIl bastione sanmicheliano venne per\u00f2 demolito tra 1801 e 1802 dalle truppe napoleoniche, per cui venne ricostruito tra 1836 e 1838 su commissione dell'Impero austro-ungarico: questo, insieme ad altri cinque bastioni situati lungo le mura meridionali, venne ideato dall'architetto austriaco Franz von Scholl, per cui tutti e sei rispecchiano il medesimo tipo fortificatorio, del tutto innovativo e originale. I nuovi bastioni sono simili per forma, in pianta, nei profili e per l'ordinamento funzionale, rispondendo a ragioni di economia costruttiva e ai pi\u00f9 progrediti criteri della difesa attiva, a sortite offensive.\nSi tratta di un bastione pentagonale formato da terrapieno con scarpate a pendenza naturale, cinto da muro di rivestimento distaccato alla Carnot, con orecchioni e porte di sortita, caponiera centrale a due piani, poterne di comunicazione ai due lati e una polveriera per l'uso giornaliero sul fronte di gola. Il muro distaccato e le altre opere murarie sono rivestite di conci di tufo veronese a opus poligonale. Invece le cortine murarie annesse, cinquecentesche, sono rivestite da un paramento in laterizio il cui profilo \u00e8 a scarpa, ossia in pendenza sino all'altezza della cordonatura di pietra, e terminano con un coronamento superiore, sempre in laterizio, verticale, che sostiene il parapetto di terra con scarpata a pendenza naturale. Il muro aderente \u00e8 attraversato da una galleria di contromina, provvista di spiragli per la luce e per l'aria."}
{"id": "1469864", "revid": "1833487", "url": "https://it.wikipedia.org/wiki?curid=1469864", "title": "Cinquale", "text": "Cinquale \u00e8 una frazione del comune italiano di Montignoso, in provincia di Massa-Carrara.\nGeografia.\nLa frazione confina a nord con Poveromo (frazione del comune di Massa), a est con la Renella, a sud con Vittoria Apuana (frazione del comune di Forte dei Marmi), a ovest \u00e8 bagnata dal Mar Ligure; la localit\u00e0 si sviluppa ai limiti meridionali della costa apuana.\nStoria.\nPer rispondere al pericolo di incursioni corsare dei Pirati Saraceni, nel 1565 venne costruita la Torre fortificata alla foce del Lago detto di \"Porta Beltrame\"; essa rientrava nel programma militare di difesa costiera voluto dai Medici. La torre svolse il suo ruolo di difesa da incursioni dal mare fino al XIX secolo, dopo essere stata potenziata nel 1750 con una struttura di pi\u00f9 ampie dimensioni (Forte Leopoldo di Cinque Ale similare alla struttura pi\u00f9 recente &lt;1788&gt; di Forte dei Marmi, formata da caserma su tre livelli con bastione a rivolto verso mare), che rimase visibile fino alla seconda Guerra Mondiale quando fu demolita dalle truppe Tedesche.\nLo sviluppo turistico di Cinquale risale al periodo compreso tra la due Guerre quando la localit\u00e0 facente parte al tempo stesso sia della Riviera Apuana, perch\u00e9 sotto la provincia di Massa Carrara, sia della Versilia, perch\u00e9 vi sfocia il fiume Versilia, divenne una zona di colonie estive (Farinacci, Ilva, Principessa di Piemonte, Caffaro, Italcementi), di case di cura(Barellai, trasformata poi in ospedale militare Italo Balbo) e di ville di prestigiosi personaggi(come ad esempio il pittore Mino Maccari), per la particolare amenit\u00e0 dei luoghi e per l'eccezionalit\u00e0 del clima.\nMonumenti e luoghi d'interesse.\nA Cinquale si trovano la chiesa di San Giuseppe Artigiano, il lungomare, il lungo Versilia con il porticciolo turistico e il moderno centro. Nell'entroterra \u00e8 l'oasi faunistica del \"Lago di Porta\".\nIn prossimit\u00e0 della foce, sulla sponda settentrionale, vi sono un cippo e una statua commemorativi della linea Gotica, il fronte bellico che si estendeva dal mare Tirreno al mare Adriatico, durante il secondo conflitto mondiale."}
{"id": "1469869", "revid": "37401", "url": "https://it.wikipedia.org/wiki?curid=1469869", "title": "Prima guerra macedonica", "text": "La prima guerra macedonica (214 a.C.-205 a.C.) venne combattuta da Roma, dal 211 alleatasi con la Lega etolica e Attalo I di Pergamo, contro Filippo V di Macedonia, nel momento in cui era impegnata a combattere la seconda guerra punica (218 - 202 a.C.) contro Cartagine.\nLa Macedonia era il pi\u00f9 forte stato ellenistico e vedeva con preoccupazione l'ingerenza romana sulla Lega Etolica e sulla Grecia in genere. Filippo temeva soprattutto l'espansione di Roma lungo le coste illiriche, cominciata con l'attacco alla regina Teuta e proseguita con la parziale conquista dell'Illiria, dove era dislocata una flotta romana, comandata prima da Marco Valerio Levino e poi da Publio Sulpicio Galba Massimo, anche per controllare i movimenti del re macedone. Filippo V intervenne contro queste forze. Scoppi\u00f2 cos\u00ec la prima guerra macedonica: da una parte Filippo V con l'alleata lega achea, dall'altra la lega etolica con il supporto romano. Vennero coinvolte anche le diplomazie di Atene da una parte e di Rodi dall'altra. La guerra non fu segnata da battaglie decisive e fu formalmente conclusa con la pace di Fenice, firmata nella citt\u00e0 di Fenice nel 205 a.C.. Essa segn\u00f2 il definitivo ingresso di Roma nel mare Egeo e nella politica del Mediterraneo Orientale. Durante la guerra, i Macedoni cercarono di riprendere, senza successo, il controllo su alcune zone dell'Illiria e della Grecia, cosa che li avrebbe potuti indurre ad intervenire in aiuto del generale cartaginese Annibale, nel conflitto contro Roma.\nContesto storico.\nLa circostanza che Roma fosse impegnata sul fronte della guerra cartaginese forn\u00ec a Filippo di Macedonia la possibilit\u00e0 di cercare di espandere i suoi possedimenti verso occidente; secondo lo storico greco Polibio, la decisione di Filippo fu influenzata, in maniera determinante, da Demetrio di Faro, pretendente al trono di Faro (l'odierna isola di Lesina).\nDemetrio, che nel 229 a.C., al termine della prima guerra illirica, con la disfatta degli Illiri guidati dalla regina Teuta, era stato posto dai Romani come governatore della gran parte del territorio costiero dell'Illiria, nel 219 a.C. si era rifugiato alla corte di Filippo, dopo che i Romani lo ebbero sconfitto nella seconda guerra illirica.\nMentre la Macedonia era impegnata in una guerra contro l'Etolia, un messaggero comunic\u00f2 a Filippo la notizia della vittoria di Annibale sui Romani nella battaglia del Lago Trasimeno nel giugno 217 a.C.. In un primo momento il sovrano mostr\u00f2 il messaggio solo a Demetrio, che, probabilmente vedendo la possibilit\u00e0 di riconquistare il regno perduto, gli consigli\u00f2 di addivenire immediatamente ad una pace con gli Etoli, e di rivolgere la sua attenzione verso l'Italia e l'Illiria. Secondo Polibio, Demetrio avrebbe detto:\nFilippo di Macedonia fu subito convinto da queste affermazioni di Demetrio.\nLa pace tra Filippo di Macedonia e l'Etolia.\nI plenipotenziari macedoni ed etoli si incontrarono per firmare un accordo di pace. Polibio riporta il discorso di Agelaus in favore del trattato di pace:\nFilippo inizi\u00f2 subito i negoziati con la Lega etolica, ed incontr\u00f2 i rappresentanti della Lega sulla costa, nei pressi di Lepanto per concludere la pace dopo tre anni di guerra:\n\"Casus belli\": l'alleanza con Cartagine (215 a.C.).\nDopo aver avuto la notizia della disastrosa disfatta nella battaglia di Canne subita dai Romani per mano di Annibale, il re macedone pens\u00f2 di inviare degli ambasciatori al campo italico del generale, per negoziare un'alleanza. L'estate successiva alla sconfitta (nel 215 a.C.) gli inviati macedoni conclusero un trattato, il cui testo ci viene tramandato da Polibio. Annibale e Filippo si promettevano mutuo aiuto e difesa, e d'essere nemici dei nemici dell'altro, esclusi gli attuali alleati. Nel caso specifico, Filippo garantiva il proprio sostegno contro Roma ma, allo stesso tempo, Annibale aveva la possibilit\u00e0 di firmare la pace con Roma; in questo caso la pace avrebbe riguardato anche Filippo. Il trattato prevedeva infine che Roma fosse costretta a rinunciare al controllo delle citt\u00e0 di Corcyra, Apollonia, Epidamnus (l'attuale Durazzo), Pharos, Dimale, Parthini, e Atintania, e di ripristinare il sistema di potere e di alleanze di Demetrio di Faro.\nIl trattato, per come ci \u00e8 stato tramandato da Polibio, non fa menzione di un possibile intervento in Italia da parte di Filippo, forse per la brutta figura rimediata da Filippo a Saseno, forse perch\u00e9 non era nel desiderio di Annibale.\nSulla via del ritorno in Macedonia, sia gli inviati di Filippo che quelli di Annibale furono catturati da Publio Valerio Flacco, comandante della flotta romana lungo la costa pugliese. In seguito venne scoperta una lettera di Annibale a Filippo, e cos\u00ec i termini del loro accordo.\nL'alleanza del macedone con Cartagine aument\u00f2 l'apprensione a Roma che, posta sotto forte attacco da Annibale, vedeva inoltre man mano crollare il sistema di alleanze e di potere nel sud della penisola. Due ulteriori dozzine di navi da guerra vennero preparate ed inviate a raggiungere la flotta di Flacco, di stanza a Taranto, con l'ordine di tenere sotto controllo la costa italiana dell'Adriatico, cercare di capire le intenzioni di Filippo e, se fosse stato necessario, attraversare il mare per raggiungere la Macedonia, confinandolo nel suo stato.\nForze in campo.\nMacedoni: la flotta di Filippo.\nFilippo, nell'inverno tra il 217 e il 216 a.C., fece costruire alle sue maestranze una flotta di 100 navi da guerra, e addestrare gli uomini a remare; sempre secondo Polibio, era un'abitudine che \"quasi nessun altro re macedone aveva mai avuto\". Ma probabilmente al regno di Macedonia mancavano le risorse per costruire e mantenere una flotta necessaria ad affrontare i Romani. Secondo Polibio, Filippo non aveva alcuna speranza di battere i Romani in mare, per mancanza di esperienza.\nAd ogni modo, le imbarcazioni scelte furono dei lembi, le piccole e veloci navi da guerra dagli Illiri, capaci di trasportare cinquanta soldati oltre agli uomini ai remi, con i quali potevano sperare di riuscire ad evitare la flotta romana, preoccupata, come avrebbe dovuto essere nelle speranze di Filippo, di combattere le truppe di Annibale, e comunque lontana, come in effetti era, nel porto di Marsala in Sicilia.\nNel periodo appena successivo, Filippo aveva espanso i confini del suo stato verso occidente, fino alle valli solcate dai fiumi Apsus e Genusus (l'odierno Shkumbini in Albania), ai confini con l'Illiria, con l'idea di conquistarne prima le coste, in seguito i territori tra le coste e la Macedonia, e usarli come base per inviare rapidamente rinforzi alle truppe in Italia.\nAll'inizio dell'estate, la flotta e il sovrano lasciarono la Macedonia, navigarono attraverso l'Euripe, circumnavigarono capo Malea, per gettare poi l'\u00e0ncora tra Cefalonia e Leucade, in attesa di sapere dove fosse localizzata la flotta romana; avuta notizia che le navi erano ancora alla loro base di Lilybaeum (l'odierna Marsala), in Sicilia, partirono alla volta di Apollonia.\nMentre la flotta costeggiava la citt\u00e0 di Saseno, a Filippo giunse voce che alcune galere romane avevano la loro stessa destinazione; preoccupato che l'intera forza navale romana, e non solo pochi esemplari, lo stesse seguendo, diede ordine di invertire la rotta e fare ritorno a Cefalonia. Polibio ci parla di \"panico\" e \"disordine\", descrivendo la ritirata precipitosa, e ci dice che i romani avevano in effetti inviato solo 10 navi. Questa piccola squadra aveva causato un allarme smisurato, e in questo modo Filippo aveva perduto un'ottima opportunit\u00e0 per raggiungere l'obbiettivo in Illiria, ritornando invece in Macedonia, \"in effetti senza gravi perdite, ma con notevole disonore\".\nFasi della guerra.\nScoppio della guerra in Illiria (214 - 212 a.C.).\nNella tarda estate del 214 a.C., Filippo tent\u00f2 una nuova invasione dell'Illiria via mare, con una flotta di 125 lembi biremi. Egli prima assedi\u00f2 Apollonia, poi risal\u00ec l'Aoo (l'odierno fiume Voiussa), e arriv\u00f2 ad attaccare anche \"Oricum\", che occup\u00f2 senza incontrare difficolt\u00e0, poich\u00e9 era priva di mura difensive e di soldati.\nI Romani, gi\u00e0 dall'anno precedente (215 a.C.), avevano rafforzato la flotta a \"Brundisium\" per poter continuare a controllare i movimenti di Filippo, con l'aiuto di una legione, il tutto posto sotto il comando del propretore Marco Valerio Levino. Quando da \"Oricum\" arrivarono le notizie degli avvenimenti in Illiria, Levino part\u00ec con la flotta e l'esercito alla volta di \"Oricum\", riuscendo, dopo un breve combattimento contro il presidio lasciato da Filippo V, a conquistare la citt\u00e0.\nTito Livio racconta che Levino, alla notizia dell'assedio di Apollonia da parte delle truppe macedoni, invi\u00f2 prontamente 2.000 uomini, comandati da Quinto Nevio Crista. Evitando l'esercito di Filippo, Crista fu in grado di entrare in citt\u00e0 di notte, inosservato; la notte successiva, prendendo l'armata macedone di sorpresa, attacc\u00f2 e fece una grande strage nel campo nemico. Lo stesso Filippo riusc\u00ec a sfuggire alla cattura, quasi seminudo; quindi raggiunse i monti nell'entroterra e rientr\u00f2 in Macedonia, dopo aver fatto bruciare la sua flotta e lasciando poco meno di 3.000 dei suoi uomini, tra catturati e uccisi, con tutti gli averi e le armi dell'esercito (queste ultime vennero lasciate ad Apollonia). Levino pass\u00f2 l'inverno con le truppe ad \"Oricum\".\nBloccato per due volte nei suoi tentativi di invasione dell'Illiria via mare, e ora bloccato dalla flotta di Levino, Filippo nei due anni successivi (213 - 212 a.C.) cerc\u00f2 di avanzare in Illiria via terra, mantenendosi in ogni modo lontano dalla costa; riusc\u00ec in questa maniera a prendere le citt\u00e0 di Atintania e Dimale, sottomettendo le trib\u00f9 illiriche dei Dassareti e dei Parthini e infine anche i pi\u00f9 meridionali Ardiei.\nFilippo riusc\u00ec infine a conquistare un accesso all'Adriatico catturando la citt\u00e0 di Lissus e la sua cittadella, ritenuta inespugnabile, fatto che caus\u00f2 l'immediata resa dei territori confinanti. Verosimilmente questo serv\u00ec a rinvigorire le speranze del sovrano di riuscire a portare a termine la programmata invasione dell'Italia, anche se la perdita della flotta subita ad Oricum, avrebbe significato per Filippo dover ricorrere all'aiuto dei Cartaginesi per qualsiasi attraversamento dell'Adriatico, rendendo cos\u00ec la prospettiva di un'invasione decisamente meno attraente o possibile.\nRoma cerca alleati in Grecia (212 - 211 a.C.).\nAllo scopo di impedire ai macedoni di aiutare Cartagine, sia sul territorio italiano che altrove, Roma cominci\u00f2 a cercare degli alleati in Grecia.\nLevino aveva iniziato ad esplorare la possibilit\u00e0 di allearsi con la Lega etolica fin dal 212 a.C.. Gli Etoli, stanchi della guerra, avevano firmato la pace di Naupatto con Filippo nel 217 a.C., ma, solo cinque anni dopo, la fazione favorevole alla guerra riguadagnava terreno, e la popolazione era di nuovo pronta a prendere in considerazione l'armarsi contro lo storico nemico macedone.\nAgli inizi del 211 a.C., a Marco Valerio Levino fu destinata nuovamente la difesa del litorale adriatico e della Grecia con 50 navi ed una legione. Durante quello stesso anno, un'assemblea di Etoli si riun\u00ec per valutare una possibile alleanza con Roma. Valerio Levino, che in colloqui segreti aveva provato a capire quali fossero le reali intenzioni dei principali cittadini etoli, giunse con una flotta in assetto da guerra, per partecipare all'assemblea etolica. Una volta che gli venne conferita la possibilit\u00e0 di parlare, Levino fece notare le recenti occupazioni delle citt\u00e0 di Siracusa e Capua come prova della crescente fortuna di Roma nella guerra contro Cartagine, ed aggiunse che:\nLevino prometteva agli Etoli che avrebbe ricondotto in loro potere l'Acarnania, che essi mal tolleravano che non facesse pi\u00f9 parte del loro territorio. Alle promesse del generale romano, sia Scopa che era allora il capo militare degli Etoli, sia Dorimaco, il loro capo civile, con la loro autorit\u00e0, sottoscrissero le clausole del trattato, in virt\u00f9 del quale gli Etoli divenivano \"amici e alleati del popolo romano\"; oltre a loro si univano nello stesso trattato d'alleanza, Elei, Spartani, la Messenia (?), nonch\u00e9 Attalo re d'Asia, Pleurato di Tracia e Scerdiledo d'Illiria.\nE affinch\u00e9 gli Etoli potessero iniziare da subito la guerra contro Filippo, i Romani proposero di aiutarli inviandogli un numero di navi non inferiore a 25 quinqueremi. Delle citt\u00e0 conquistate, a partire dall'Etolia fino a Corcira, venne stabilito che: \nAlla fine venne siglato un trattato con gli Etoli nel 211 a.C., ratificato dal Senato romano solo nel 209 a.C..\nLa campagna di Grecia.\nE sebbene gli ambasciatori degli Etoli fossero stati troppo a lungo trattenuti a Roma per ratificare il trattato concluso con Levino, ci\u00f2 non fu di ostacolo all'inizio delle ostilit\u00e0. Gli Etoli, infatti, mossero subito guerra a Filippo, mentre Levino si impadron\u00ec di Zacinto (a parte la rocca), una piccola isola vicina all'Etolia. Il comandante romano continu\u00f2 quindi con la conquista di tre citt\u00e0 dell'Acarania: Eniade, Nasos e Acarnano, che restitu\u00ec agli Etoli. Levino, ritenendo che Filippo fosse abbastanza imbrigliato in una guerra contro le popolazioni confinanti, da non poter far fronte agli impegni presi con Annibale contro Roma, prefer\u00ec ritirarsi a Corcira verso la fine dell'anno.\nLa ribellione degli Etoli fu annunciata a Filippo a Pella, dove svernava. Qui egli stava radunando e preparando le truppe in vista della guerra contro la Grecia, che sarebbe iniziate nella primavera dell'anno successivo. Il re macedone, dopo aver saputo dell'alleanza tra Etoli e Romani, decise di rendere sicuri i confini con gli Illiri, organizzando una rapida incursione contro le citt\u00e0 di \"Oricum\" e di \"Apollonia\". Dopo aver sparso terrore e sbigottimento, oltre ad aver saccheggiato le zone pi\u00f9 vicine dell'Illirico, mosse le sue forze in direzione della Pelagonia e si impadron\u00ec di Sintia, citt\u00e0 dei Dardani, che avrebbe potuto offrire un ottimo passaggio per la Macedonia. Prosegu\u00ec quindi rapidamente verso sud, attraverso la Pelagonia, la Lincestide e la Bottia, per raggiungere Tempe in Tessaglia, dove sperava di trovare dei facili alleati nella guerra contro gli Etoli. Dopo aver lasciato un contingente di 4.000 armati presso le gole della Tessaglia, sotto il comando di un certo Perseo, mosse verso la Tracia e poi nel territorio dei Maedi, devastandone il territorio e assediando la loro capitale, \"Iamphorynna\", prima di far ritorno in Macedonia.\nFrattanto Scopa, stratego etolico, si prepar\u00f2 ad aprire le ostilit\u00e0 contro l'Acarnania, dopo aver arruolato tutti i giovani etoli. Gli Acarnani, disperati ed inferiori numericamente, ma decisi a resistere, preferirono mandare al sicuro nel vicino Epiro le loro donne, gli anziani di oltre sessan'anni e i bambini. Gli uomini, dai quindici ai sessant'anni, giurarono tutti insieme che non sarebbero tornati se non vincitori. Chi fosse uscito vinto dalla battaglia\nDopo aver incitato cos\u00ec l'intera popolazione, posero il campo ai confini dei loro territori, di fronte al nemico. Inviati poi messi a Filippo, per fargli sapere dell'avanzata etolica e quanto grande fosse il pericolo, lo costrinsero a sospendere la guerra appena iniziata, sebbene il re macedone avesse da poco ottenuto la resa di Iamforinna.\nIntanto gli Etoli, sentendo gli Arcanani cos\u00ec determinati, esitarono nella loro marcia di conquista e, alla notizia dell'avvicinamento di Filippo con le sue truppe, preferirono ritirarsi nella parte pi\u00f9 interna del loro territorio. Filippo, giunto in prossimit\u00e0 di Dion a marce forzate, per impedire che gli Arcanani fossero sopraffatti, alla notizia che gli Etoli si erano ritirati, torn\u00f2 a Pella per svernarvi.\nDurante la primavera 210 a.C., Levino lasci\u00f2 nuovamente Corcira con la sua flotta e, superato il promontorio di Leucade, giunse a Naupatto (oggi Lepanto, all'imboccatura del golfo). Fece poi in modo che Scopa e gli Etoli si trovassero l\u00e0 pronti, annunciando loro che avrebbe mosso contro Anticira in Locride, \u00absulla sinistra per chi entra nel golfo di Corinto\u00bb. Circa, tre giorni dopo egli cominci\u00f2 l'assalto alla citt\u00e0 per mare e per terra. Dalla parte del mare l'assalto risult\u00f2 meglio gestito poich\u00e9 si trattava della flotta romana, armata con strumenti di lancio e macchine da guerra di ogni tipo. In pochi giorni la citt\u00e0 si arrese e si consegn\u00f2 agli Etoli. Secondo i patti il bottino di guerra and\u00f2 ai Romani. Fu proprio durante questo assedio che a Levino venne consegnata una lettera in cui gli si annunciava di essere stato fatto console e che stava per arrivare il suo successore Publio Sulpicio. Sappiamo che Levino, impedito da una lunga malattia, Levino giunse a Roma pi\u00f9 tardi di quanto tutti prevedessero.\nNonostante ci fossero preoccupazioni per Roma e dubbi per i suoi metodi, la coalizione schierata contro Filippo continuava ad allargarsi; come concesso dal trattato, Pergamo, Elis e Messenia, seguite da Sparta, si unirono all'alleanza contro la Macedonia. Le flotte di Roma e di Pergamo controllavano il mare, mentre i macedoni con i propri alleati erano bloccati dal resto della coalizione sulla terraferma. La strategia romana di tenere impegnato Filippo in Grecia con una guerra tra greci ebbe successo, ed infatti, quando Levino torn\u00f2 alla capitale per venire eletto console, fu in grado di dichiarare che la legione dispiegata contro il re macedone poteva essere ritirata senza problema alcuno.\nAd ogni modo, gli abitanti di Elis, di Messenia e gli spartani rimasero fermi con le ostilit\u00e0 fino al termine del 210 a.C., mentre Filippo invece continuava ad avanzare. Prov\u00f2 e riusc\u00ec a prendere Echinus, con un lungo assedio, dopo aver scongiurato un tentativo di liberare la citt\u00e0 da parte dello stratega Dorimaco e della flotta romana, in quel momento comandata non pi\u00f9 da Levino, ma da Publio Sulpicio Galba Massimo. Muovendosi con le sue armate verso ovest, il re macedone prese probabilmente Phalara, la citt\u00e0-porto di Lamia. Nel frattempo, Sulpicio e Dorimaco avevano preso Egina, un'isola nel golfo Saronico, che poi gli Etoli vendettero al re di Pergamo Attalo, per 30 talenti, in modo che lui la potesse usare come base per le sue operazioni contro la Macedonia nel mare Egeo.\nNella primavera 209, Filippo ricevette una richiesta d'aiuto dai suoi alleati della lega achea nel Peloponneso, sottoposti all'attacco di Sparta e degli Etoli. Ebbe poi anche notizia che Attalo era stato nominato come uno dei due comandanti supremi della Lega etolica e che era intenzionato ad attraversare l'Egeo partendo dall'Asia Minore. Filippo quindi part\u00ec verso il sud della Grecia. Nella citt\u00e0 di Lamia intercett\u00f2 parte dell'esercito etolico, sostenuto da forze di Roma e di Pergamo, sotto il comando del stratego Firrias, collega di Attalo nella campagna militare. Filippo riusc\u00ec a vincere due battaglie a Lamia, con gravi perdite per le truppe di Firrias. Gli Etoli e i loro alleati furono costretti a ritirarsi all'interno delle mura della citt\u00e0, dove rimasero, evitando di dare battaglia in campo aperto.\nI falliti tentativi di pace.\nFilippo part\u00ec da Lamia per raggiungere Phalara, il porto; laggi\u00f9 pot\u00e9 incontrare i rappresentanti degli stati neutrali di Rodi, Egitto, Atene e Chio che cercavano di far finire la guerra, guerra che li danneggiava nella loro attivit\u00e0 principale, il commercio. Livio ce li racconta preoccupati \"non tanto per gli Etoli, pi\u00f9 amanti dei combattimenti di quanto non fossero gli altri greci, quanto per la libert\u00e0 della Grecia, che sarebbe stata seriamente in pericolo se Filippo e il suo regno avessero preso una parte attiva nella politica della stessa Grecia\". Rappresentante della Lega etolica era Amynandor di Athamania. Venne firmata una tregua di 30 giorni e organizzata una conferenza di pace.\nFilippo marci\u00f2 verso Calcide, in Eubea, dove pose una guarnigione per impedire ad Attalo di impadronirsene, prosegu\u00ec verso Aigio dove si teneva la conferenza, che per\u00f2 venne interrotta dalla notizia che Attalo aveva raggiunto Aegina, e che la flotta romana era arrivata a Lepanto. I rappresentanti etoli, resi pi\u00f9 coraggiosi da questi eventi, chiesero come prima cosa che Filippo restituisse Pylos ai messeni, Atintania a Roma, e le popolazioni Ardiaei ai rispettivi sovrani, Scerdilaidas e Pleuratus I. Indignato, Filippo abbandon\u00f2 i negoziati dicendo ai presenti che \"potevano essergli testimoni di quanto lui stesse cercando una base per la pace, mentre gli altri stavano solo cercando un pretesto per fare la guerra\".\nRipresa delle ostilit\u00e0.\nDa Lepanto, Sulpicio navig\u00f2 verso est in direzione di Corinto e Sicione, conducendo nel frattempo anche delle incursioni. Filippo, con la sua cavalleria, cattur\u00f2 i romani scesi a terra e li costrinse a tornare sulle loro navi e quindi indietro a Lepanto.\nFilippo si riun\u00ec poi al generale acheo Cicliade, nei pressi di Dyme, per un condurre un attacco congiunto alla citt\u00e0 di Elis, la principale base etolica delle operazioni contro gli achei. Nel frattempo, Sulpicio aveva raggiunto Cillene e aveva rinforzato Elis con 4.000 uomini. \nMentre guidava una carica, Filippo fu disarcionato, divenendo cos\u00ec l'oggetto di un aspro combattimento che si svolse attorno a lui, appiedato; il re macedone alla fine riusc\u00ec a mettersi in salvo. Il giorno successivo le forze congiunte di Filippo e Cicliade riuscirono a catturare la fortezza di Phiricus, ottenendo un bottino di circa 20\u00a0000 animali e facendo oltre 4\u00a0000 prigionieri. Alla notizia di nuove incursioni illiriche nel nord abbandon\u00f2 l'Etolia per fare ritorno a Demetrias in Tessaglia. Nello stesso tempo Sulpicio navig\u00f2 nel mar Egeo fino a ad incontrare Attalo sull'isola di Aegina dove fece i quartieri per l'inverno.\nNel 208 a.C. la flotta, composta da 35 navi di Pergamo e 25 navi romane, non riusc\u00ec a conquistare Lemno, ma invece occup\u00f2 e saccheggi\u00f2 l'entroterra dell'isola di Peparethos, l'attuale Skopelos,anche questa possedimento macedone.\nAttalo e Sulpicio, a questo punto, presero parte ad un incontro ad Heraclea Trachinia con gli Etoli, nuovamente in presenza di rappresentanti egiziani e di Rodi, che ancora perseguivano il raggiungimento della pace tra le due parti contendenti. Filippo, venuto a conoscenza dell'incontro e della presenza ad essa di Attalo, si mosse rapidamente verso sud nel tentativo di interromperla e catturare contemporaneamente i capi della coalizione nemica, arrivandovi comunque troppo tardi e fallendo nel suo piano.\nA questo punto del conflitto, circondato da nemici, Filippo si trov\u00f2 costretto ad adottare una politica difensiva, distribuendo i suoi comandanti e le sue forze sul territorio, ed adottando un sistema di fal\u00f2 per segnalazione localizzati sulle alture, in modo da poter comunicare quasi istantaneamente i movimenti del nemico.\nSulpicio e Attalo, dopo aver lasciato Heraclea, attaccarono congiuntamente sia Oreus, sulla costa settentrionale dell'Eubea, che Opus, capitale della Locride orientale; mentre Attalo saccheggiava Opus, Sulpicio torn\u00f2 ad Oreus, per raccogliervi la sua parte di bottino. A questo punto, Filippo, allertato dai segnali di fuoco, attacc\u00f2 con successo Opus, lasciando ad Attalo appena il tempo di rifugiarsi su una delle sue navi.\nConseguenze.\nAnche se Filippo consider\u00f2 la fuga di Attalo una sconfitta molto amara, l'episodio pu\u00f2 essere considerato come il punto di svolta dell'intera guerra. Attalo fu obbligato a fare ritorno a Pergamo, dopo aver saputo, ad Opus, che, forse a causa delle richieste di Filippo stesso, il re di Bitinia Prusia I, imparentato per matrimonio con il macedone, si stava muovendo verso la sua citt\u00e0. Sulpicio invece fece ritorno ad Egina, lasciando Filippo libero dalla pressione delle flotte romana e di quella di Pergamo di ricominciare le azioni offensive contro gli Etoli. Egli infatti riusc\u00ec a sorprendere le Termopili (208 a.C.), a distruggere \"Thermos\", la capitale degli Etoli (207 a.C.), a catturare \"Thronium\", seguita da \"Tithronium\" e \"Drymaea\" a nord del fiume \"Cephissus\", controllando a quel punto tutta la Locride., e riprendendo il controllo di Oreus. Frattanto i suoi alleati Achei, posti sotto il comando di Filopemene, sconfissero e uccisero Macanida di Sparta (207 a.C.).\nGli stati neutrali legati al commercio continuavano a cercare la pace. Ad Elateia, Filippo aveva incontrato i rappresentanti egiziani e di Rodi, gli stessi che erano ad Eraclea, e di nuovo li incontr\u00f2 nella primavera del 207 a.C., ma senza alcun risultato. Dopo altri incontri, la guerra proseguiva comunque a favore di Filippo, ma gli Etoli, seppur abbandonati sia da Pergamo che da Roma, non erano disponibili ad accettare le condizioni di pace richieste da Filippo. Infine, dopo un'altra stagione di combattimenti, nel 206 a.C., gli appartenenti alla Lega etolica si arresero e, senza il consenso di Roma, firmarono una pace separata alle condizioni imposte loro da Filippo.\nNella successiva primavera, i Romani, che come sostiene il Piganiol si erano accorti dell'errore commesso e non potevano di sicuro riaccendere la guerra, inviarono il censore e console Publio Sempronio Tuditano con un seguito di 35 navi e circa 11\u00a0000 uomini a Dyrrachium in Illiria, dove incit\u00f2 i \"Parthini\" alla rivolta e pose l'assedio di Dimale. Comunque, all'arrivo di Filippo, Sempronio sciolse l'assedio, ritirandosi all'interno delle mura della citt\u00e0 di Apollonia, e in seguito istig\u00f2 senza successo gli Etoli alla rottura del trattato firmato con il macedone.\nSenza pi\u00f9 alleati in tutta la Grecia, ma avendo comunque ottenuto l'obbiettivo di prevenire il possibile aiuto di Filippo ad Annibale, i Romani erano a questo punto disponibili a firmare la pace. Un trattato venne firmato a Fenice, nel 205 a.C., la cosiddetta pace di Fenice, ponendo in questo modo fine alla prima guerra macedonica.\nQuesto trattato menzionava tra gli alleati di Roma, Pergamo, Pleurato di Tracia, gli Elei e i Messeni, a cui vanno aggiunte secondo gli annalisti romani anche Sparta, Atene e Ilio. Filippo conservava in Illiria solo l'Atintania. Alla fine del 205, un'ambasceria romana giunta a Pergamo, ottenne in dono un idolo, simbolo della Grande Madre, che legava cos\u00ec Roma a Pergamo attraverso la leggenda delle origini troiane."}
{"id": "1469872", "revid": "767487", "url": "https://it.wikipedia.org/wiki?curid=1469872", "title": "Matewan", "text": "Matewan \u00e8 un film drammatico statunitense del 1987, scritto e diretto da John Sayles, sui fatti relativi al cosiddetto \"massacro di Matewan\" avvenuto nel 1920 in Virginia Occidentale durante uno sciopero di minatori.\n\u00c8 stato presentato nella Quinzaine des R\u00e9alisateurs al 40\u00ba Festival di Cannes.\nTrama.\nNel 1920 a \"Matewan\", una cittadina della Virginia Occidentale, i minatori della locale miniera di carbone si stanno organizzando in un loro sindacato. In rappresaglia a ci\u00f2, la compagnia, la \"Stone Mountain Coal Company\", annuncia il taglio dei salari e la sostituzione di tutti coloro che si uniranno al sindacato con nuovi lavoratori composti da emigranti italiani e di colore. Alla notizia dell'arrivo del treno con i nuovi rimpiazzi, i lavoratori delle miniere bloccano il convoglio ed assalgono i nuovi arrivati accusandoli di essere dei \"crumiri\". A bordo del treno c'\u00e8 anche Joe Kenehan, un sindacalista appartenente alla United Mine Workers, che decide di fermarsi nella cittadina per aiutare la formazione del sindacato.\nDecide cos\u00ec di prendere in affitto una camera nella casa della vedova di un minatore, Elma Radnor, dove vive anche il figlio quindicenne Danny, che \u00e8 anch'egli un minatore e aspira a diventare un predicatore battista. Una notte, mentre Danny si reca nella locale chiesa battista tenuta da un sacerdote anti-sindacalista, Kenehan si reca dai minatori per convincerli ad aiutarli, e ottiene la loro fiducia rivelando loro di essere un \"Wobblies\", ovvero un appartenente ad un importante sindacato internazionale. Poich\u00e9 nel frattempo uno dei lavoratori neri, 'Few Clothes' Johnson, si intrufola nella riunione difendendo i diritti dei suoi amici, Kenehan ne approfitta per convincere i minatori di unirsi al gruppo di italiani e di neri per combattere insieme la compagnia. La sua iniziativa ha successo e i minatori, i neri e gli italiani incrociano insieme le braccia. La compagnia nel frattempo ha infiltrato un suo agente che cerca di istigare alla violenza all'interno degli scioperanti e invia all'agenzia di poliziotti privati, la Baldwin-Felts, che fornisce uomini alle forze di sicurezza della compagnia, che all'interno del movimento degli scioperanti si trova un agente comunista. Il giorno successivo due agenti della Baldwin-Felts, Hickey e Griggs, affittano due stanze nell'albergo della vedova dove si trova anche Kenehan. I due si danno subito da fare e convincono il locale capo della polizia a scacciare tutti gli scioperanti dalle case appartenenti alla compagnia. I minatori si rifugiano allora in una vallata con dei bivacchi e delle tende, tuttavia i due agenti della compagnia organizzano una spedizione punitiva penetrando nell'accampamento con la scusa di pretendere la restituzione di tutti i beni appartenenti alla compagnia, ma questa volta i minatori verranno aiutati e difesi dagli abitanti delle colline circostanti, infastiditi dalla presenza degli agenti della compagnia e li costringono a ritirarsi."}
{"id": "1469876", "revid": "7087", "url": "https://it.wikipedia.org/wiki?curid=1469876", "title": "Linee tranviarie rumene", "text": "Elenco delle linee tranviarie rumene in servizio e dismesse. "}
{"id": "1469880", "revid": "92723", "url": "https://it.wikipedia.org/wiki?curid=1469880", "title": "Magdalena Abakanowicz", "text": "Nacque nel 1930 a Falenty, vicino a Varsavia. Nel 1954 complet\u00f2 gli studi all'Accademia di Belle Arti di Varsavia. Fu professoressa all'Accademia di Belle Arti di Pozna\u0144.\nNel 1965 ricevette la medaglia d'oro durante la VII Biennale Internazionale dell'Arte a San Paolo. Nel 1972 ottenne il premio statale di prima classe della Repubblica Polacca. Nel 1979 vinse il Premio Herder.\nRisiedeva e lavorava a Varsavia."}
{"id": "1469881", "revid": "73125", "url": "https://it.wikipedia.org/wiki?curid=1469881", "title": "Franz Xaver, Barone Von Zach", "text": ""}
{"id": "1469895", "revid": "61051", "url": "https://it.wikipedia.org/wiki?curid=1469895", "title": "Calcio Chiasiellis", "text": "LAssociazione Sportiva Dilettantistica Calcio Chiasiellis, in breve Chiasiellis, fu una societ\u00e0 calcistica femminile italiana con sede a Chiasiellis di Mortegliano, frazione del comune di Mortegliano, in provincia di Udine. Nella sua storia ha disputato sette campionati consecutivi di Serie A, massima serie del campionato italiano di calcio femminile, dalla stagione 2007-2008 alla stagione 2013-2014. Dal 2014 risulta inattiva.\nStoria.\nNel 2006-2007 giunge secondo nel girone B della Serie A2 ad un solo punto dal Trento e viene ripescato in Serie A a causa della mancata iscrizione in massima serie dell'.\nRimane quindi nella massima serie del campionato italiano di calcio femminile per sette stagioni consecutive, raggiungendo il massimo risultato in Serie A nel 2011-2012, settimo posto, e le semifinali di Coppa Italia 2009-2010.\nAl termine della stagione 2013-2014, che la vedr\u00e0 retrocedere in Serie B, durante l'estate 2014 comunica alla FIGC - LND la propria inattivit\u00e0, lasciando cos\u00ec libero un posto per ripescaggi.\nBeach Soccer.\nIl Chiasiellis partecipa anche al Campionato italiano femminile di beach soccer. Nel 2007 ha vinto il primo titolo nazionale.\nTifoseria.\nIl Chiasiellis ha giocato le partite interne allo Stadio Comunale di Mortegliano. \u00c8 stato seguito da un folto pubblico di amici e simpatizzanti, tra cui un gruppo di tifosi conosciuti con il nome di UAB (Ultras Armata Biancazzurra). Era accesa la rivalit\u00e0 con l'altra squadra della regione nella massima categoria, il Tavagnacco, con cui ogni anno si gioca un derby."}
{"id": "1469899", "revid": "123531720", "url": "https://it.wikipedia.org/wiki?curid=1469899", "title": "La stella (Arthur C. Clarke)", "text": "La stella (\"The Star\"), pubblicato in italiano anche come Un gesuita nella stella, \u00e8 un racconto di fantascienza di Arthur C. Clarke apparso per la prima volta nella rivista magazine \"Infinity Science Fiction\" in 1955 che vinse il Premio Hugo nel 1956.\nTrama.\nUn gruppo di esploratori spaziali torna da una spedizione in un remoto sistema stellare dove esplorano i resti di un'avanzata civilt\u00e0 distrutta dal trasformarsi del loro sole in una supernova. Il loro astrofisico \u00e8 un sacerdote gesuita che sta vivendo una profonda crisi di fede, accresciuta dscendo con molti decenni in anticipo la fine del loro sole e della loro civilt\u00e0, essi spendono gli ultimi anni costruendo una sorta di museo sul pianeta pi\u00f9 esterno del loro sistema solare, la cui orbita, simile a quella di Plutone, \u00e8 abbastanza lontana da sopravvivere all'esplosione della supernova.\nNella cripta essi lasciarono una completa testimonianza della loro cultura, filosofia, sperando che qualcuno un giorno potesse scoprire la loro esistenza. Gli esploratori, soprattutto l'astrofisico, sono assai colpiti da questi artefatti, compresi dei filmati e delle immagini, finendo per identificarsi profondamente con la razza scomparsa, pacifica e di grande grazia ed umanit\u00e0.\nIl paragrafo finale del racconto rivela la fonte del panico del protagonista narrante. Calcolando l'esatto tempo dall'esplosione della supernova e calcolando quando la luce emessa sarebbe stata vista dalla Terra, egli calcola che la supernova sarebbe stata visibile esattamente nel 4 a.C. La nova che ha distrutto questa pacifica civilt\u00e0 era la Stella di Betlemme apparsa a guidare i Re Magi. Lo scienziato perde cos\u00ec definitivamente la fede per l'apparente, secondo lui, incoerenza di Dio.\nTrasposizione televisiva.\nLa storia fu usata come soggetto per un episodio televisivo di \"Ai confini della realt\u00e0\" nel 1985. Mentre la storia originale finiva con una nota negativa, questa versione ebbe un finale meno controverso. Il capitano della nave ricord\u00f2 allo scienziato che la popolazione aveva potuto conoscere quando sarebbe morta e aveva potuto prepararsi e che la loro morte avrebbe dato luce ad un'umanit\u00e0 civilizzata.\nAttendibilit\u00e0 scientifica.\nInsieme a \"La citt\u00e0 e le stelle\", costituisce una delle pochissime opere di Clarke in cui si narra di viaggi oltre la velocit\u00e0 della luce, opzione narrativa di solito rifiutata dai puristi della fantascienza hard."}
{"id": "1469903", "revid": "110157", "url": "https://it.wikipedia.org/wiki?curid=1469903", "title": "\u00centorsura Buz\u0103ului", "text": "\u00centorsura Buz\u0103ului \u00e8 una citt\u00e0 della Romania di 7 212 abitanti, ubicata nel distretto di Covasna, nella regione storica della Transilvania\nFanno parte dell'area amministrativa anche le localit\u00e0 di Br\u0103det, Floroaia, Scr\u0103doasa.\nLa citt\u00e0 di \u00centorsura Buz\u0103ului si trova al confine con il Distretto di Bra\u0219ov (6 km) sulla strada nazionale 10 che collega Bra\u0219ov con Buz\u0103u.\nA nord della citt\u00e0 si trovano i monti Cl\u0103bucetele \u00centorsurii (1.000-1.200 m) ricoperti di foreste di latifoglie e di conifere ma anche prati di un cromatico speciale.\nA est, l'\u00centorsura Buz\u0103ului \u00e8 sorvegliata dalle montagne Buz\u0103u ea sud dal massiccio del Siriu - picco Siriu (1.657 m), picco Malaia.(1.662 m)\nA ovest si innalzano le dolci vette dei monti T\u0103tarul Mare e T\u0103tarul Mic, ea sud le vette alte e ripide del massiccio di Ciuca\u0219 (picco Ciuca\u0219, 1.954 m). "}
{"id": "1469905", "revid": "287204", "url": "https://it.wikipedia.org/wiki?curid=1469905", "title": "Intorsura Buzaului", "text": ""}
{"id": "1469909", "revid": "228587", "url": "https://it.wikipedia.org/wiki?curid=1469909", "title": "Formismo", "text": "Il formismo (pol.: \"formizm\") \u00e8 un movimento poetico e art\u00ecstico d'avanguardia che nacque in Polonia (Varsavia, Cracovia, Leopoli, Pozna\u0144) attorno al 1917 e dur\u00f2 fino al 1922/24. Questo movimento fu vicino al futurismo, al cubismo ed all'espressionismo. Ebbe tredici mostre: la prima a Cracovia, l'ultima, nel 1922, a Parigi (\"Jeune Pologne\").\nIl formismo fu fondato da un gruppo di diversi artisti: Tytus Czy\u017cewski, Stanis\u0142aw Ignacy Witkiewicz, Leon Chwistek (il principale creatore di teoria del formismo), Zbigniew e Andrzej Pronaszko, Konrad Winkler, August Zamoyski, Tymon Niesio\u0142owski, Rita Sachetto.\nIl programma fu elastico e spazioso. I fondatori riconoscevano l'autonomia del funzionamento artistico e poetico, si dichiaravano convinti della necessit\u00e0 radicale di cambiamenti nella creazione artistica. Individuavano il vero significato di un'opera nella sua forma. Furono opposti al naturalismo."}
{"id": "1469914", "revid": "298055", "url": "https://it.wikipedia.org/wiki?curid=1469914", "title": "Nino Valenti", "text": ""}
{"id": "1469922", "revid": "880789", "url": "https://it.wikipedia.org/wiki?curid=1469922", "title": "Haitiano", "text": ""}
{"id": "1469923", "revid": "3115", "url": "https://it.wikipedia.org/wiki?curid=1469923", "title": "Aita Mare", "text": "Aita Mare (in ungherese \"Nagyajta\") \u00e8 un comune della Romania di 1\u00a0750 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Aita Mare e Aita Medie."}
{"id": "1469929", "revid": "773636", "url": "https://it.wikipedia.org/wiki?curid=1469929", "title": "Convento della Santissima Trinit\u00e0 alla Selva", "text": "Il convento della Santissima Trinit\u00e0 alla Selva si trova nei pressi della frazione di Selva nel comune di Santa Fiora (provincia di Grosseto) lungo la strada provinciale 4, alle pendici del Monte Calvo. La chiesa, detta anche \"convento della Selva\", si trova a quota 634 m s.l.m.\nStoria.\nIl grande complesso conventuale risale ad epoche diverse. La primitiva chiesetta, chiamata della Santissima Trinit\u00e0 nella Selva di Monte Calvo, fu edificata nel secolo XI e in seguito affiancata da un piccolo romitorio. Nel secolo XV, il dominio della zona pass\u00f2 dagli Aldobrandeschi agli Sforza, attraverso il matrimonio tra Bosio e l'ultima discendente della suddetta famiglia, Cecilia. Il primogenito della coppia, conte Guido II, promosse una ristrutturazione e ampliamento della struttura, che ebbe luogo tra il 1488 e il 1489. Venne realizzata una nuova chiesa che inglob\u00f2 la precedente. Dopo aver vissuto gli ultimi anni della sua vita nel convento vi fu sepolto nel 1508. Ai frati lasci\u00f2 un generoso lascito.\nLa chiesa odierna risale al 1762, quando venne rifatta demolendo le precedenti.\nDalla chiusura del convento dei Frati minori francescani fino all'inizio del 1991, la chiesa della Santissima Trinit\u00e0 e l'annessa cappella di Santo Stefano protomartire sono gestite dalla parrocchia e dalla Diocesi di Pitigliano-Sovana-Orbetello.\nDopo alcuni anni di chiusura ed abbandono, i due edifici religiosi sono stati interessati da un'importante opera di restauro, dal 2012 al 2013, a cura della Circoscrizione vescovile e della Conferenza Episcopale Italiana. Hanno partecipato ai lavori anche la parrocchia di Selva, il comune di Santa Fiora e molti volontari del paese coordinati dall'\"Associazione Culturale per la Selva\" e dalla \"Confraternita di Misericordia di Selva\".\nLa chiesa ristrutturata \u00e8 stata inaugurata con una solenne messa dal vescovo Guglielmo Borghetti il 25 agosto 2013.\nDescrizione.\nIl campanile in pietra permette di scorgere la chiesa da lontano, emergendo fra gli alti abeti bianchi del cosiddetto bosco dei frati.\nLa facciata presenta un portico a cinque arcate, tipico delle strutture meta di pellegrinaggi, sovrastato da un finestrone dipinto. A sinistra si accede nella cappella di Santo Stefano, mentre a destra vi \u00e8 l'ingresso al convento. Una lapide collocata accanto al portone ricorda gli abitanti di Selva caduti nella grande guerra. Un'altra epigrafe, sopra un portoncino che conduce nei locali del monastero, ricorda il Granduca di Toscana Leopoldo II di Asburgo Lorena che visit\u00f2 il luogo nel maggio 1846. La controporta in legno di castagno, apprezzabile manufatto decorato a intarsio, risale al 1891.\nAll'interno l'altare maggiore \u00e8 sormontato da un crocifisso con una grande corona seicentesca, sorretta da alcune colonne. Nella navata sinistra si trova la sepoltura del conte Guido Sforza, con un epitaffio e un busto in bassorilievo.\nFra i dipinti presenti si distinguono, nella navata sinistra, la pala d'altare settecentesca raffigurante \"san Pasquale Baylon in adorazione davanti all'eucaristia\" e la tavola di Girolamo di Benvenuto da Siena con l\"Assunzione della Vergine coi santi Girolamo, Tommaso e Francesco\", dove in secondo piano si scorge il committente Guido Sforza in preghiera e la costa maremmana.\nSull'altare centrale della navata destra, la pala di terracotta robbiana raffigurante la \"Trinit\u00e0\", proveniente dalla chiesa sforzesca. Degni di menzione sono anche i confessionali lignei, di recente restaurati.\nDietro l'altare maggiore si trova un interessante coro in legno , al quale si accede dalla sala in fondo alla navata destra.\nIn questa sala, antistante alla sagrestia, \u00e8 collocata la teca murata che contiene la parte superiore del teschio del \"serpente\" di cui narra una nota leggenda ambientata alla fine del Quattrocento, secondo la quale nel territorio viveva un presunto drago, detto anche \"orrido serpente\" o \"cifero serpente\" (probabilmente un coccodrillo fuggito dalla peschiera di Santa Fiora), seminatore di panico fra la popolazione, che fu abbattuto dal conte Guido II di Santa Fiora nella zona ancora oggi chiamata \"Fosso Serpentaio\", poco distante dal convento.\nLa fonte.\nPresso il convento \u00e8 visibile una fonte, detta \"Fonte del Papa\". Secondo la leggenda papa Pio II, gravemente malato, avrebbe bevuto da questa fonte e ne sarebbe miracolosamente guarito."}
{"id": "1469935", "revid": "79968", "url": "https://it.wikipedia.org/wiki?curid=1469935", "title": "Lubianka", "text": ""}
{"id": "1469938", "revid": "767487", "url": "https://it.wikipedia.org/wiki?curid=1469938", "title": "Arcu\u0219", "text": "Arcu\u0219 (in ungherese \"\u00c1rkos\") \u00e8 un comune della Romania di 1.316 abitanti, ubicata nel distretto di Covasna, nella regione storica della Transilvania.\nArcu\u0219 \u00e8 divenuto comune autonomo nel 2004, separandosi dal comune di Valea Cri\u0219ului.\nMonumento di un certo interesse nel comune \u00e8 il Castello Szentkereszty."}
{"id": "1469944", "revid": "74801", "url": "https://it.wikipedia.org/wiki?curid=1469944", "title": "Nice Contieri", "text": "Biografia.\nStudi\u00f2 alla facolt\u00e0 di Filologia Slava nell'Istituto Orientale dell'Universit\u00e0 di Napoli. Nel 1953 pass\u00f2 il lettorato e tenne conferenze sulla letteratura e lingua polacca. Si occup\u00f2 principalmente dell'influsso della creazione di Francesco Petrarca sulle opere di scrittori e poeti polacchi. Si occup\u00f2 anche delle opere di Adam Mickiewicz. Tradusse in italiano le poesie di Tadeusz Peiper, Miron Bia\u0142oszewski, Julian Tuwim, Jan Brz\u0119kowski, Julian Przybo\u015b, Zbigniew Bie\u0144kowski, Stanis\u0142aw Grochowiak.\nScrisse per \"Tempo di Letteratura\", \"Annali. Sezione Slava\" e \"Ricerche slavistiche\"."}
{"id": "1469951", "revid": "767487", "url": "https://it.wikipedia.org/wiki?curid=1469951", "title": "Barcani", "text": "Barcani \u00e8 un comune della Romania di 3.987 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Barcani, L\u0103d\u0103u\u021bi, S\u0103r\u0103ma\u0219.\nIl villaggio di Valea Mare si \u00e8 staccato nel 1999 da Barcani, andando a formare un comune autonomo."}
{"id": "1469953", "revid": "287204", "url": "https://it.wikipedia.org/wiki?curid=1469953", "title": "Serie A1 1983-1984 (pallavolo maschile)", "text": "La Serie A1 maschile FIPAV 1983-84 fu la 39\u00aa edizione della manifestazione pallavolistica organizzata dalla FIPAV. La \"regular season\" si svolse tra il 15 ottobre 1983 e il 14 marzo 1984.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte dagli ottavi le squadre classificate al 7\u00b0 e all'8\u00ba posto assieme alle prime due classificate della Serie A2 e dai quarti le prime sei classificate al termine della \"regular season\". Le squadre classificate all'11\u00ba e al 12\u00ba posto furono retrocesse in A2.\nAvvenimenti.\nL'inizio del campionato italiano maschile di pallavolo fu fissato per il 15 ottobre, con la prima giornata. Il girone d'andata termin\u00f2 poi il 21 dicembre.\nIl girone di ritorno inizi\u00f2 il 14 gennaio. La \"regular season\" termin\u00f2 poi mercoled\u00ec 14 marzo.\nI play-off per l'assegnazione dello scudetto presero il via il 17 marzo e si conclusero il 15 aprile con l'affermazione della Robe di Kappa Torino sulla Santal Parma. La Gandi Firenze e la Victor Village Ugento retrocessero in Serie A2.\nLe squadre partecipanti.\nLe squadre partecipanti furono 12: la Santal Parma era campione uscente, mentre la Damiani Belluno, la Gandi Firenze, Kutiba Falconara e la Victor Village Ugento erano le neopromosse dalla Serie A2."}
{"id": "1469960", "revid": "124511392", "url": "https://it.wikipedia.org/wiki?curid=1469960", "title": "Gianni Flamini", "text": "Personaggio stimato nel campo dell'informazione, uno tra i maggiori esponenti dello studio riguardante i fenomeni terroristici che sconvolsero l'Italia negli anni settanta ed ottanta.\nBiografia.\nDella scuola dei \"pistaroli\", giornalisti d'assalto che indagano sui lati pi\u00f9 oscuri della storia. In particolare Flamini si \u00e8 interessato al terrorismo altoatesino, e soprattutto all'eversione della \"politica parallela\" nata negli anni cinquanta fino alla scoperta della loggia P2.\nNel settembre 2007 gli \u00e8 stato conferito il premio Marco Nozza, per la categoria giornalismo d'inchiesta."}
{"id": "1469961", "revid": "767487", "url": "https://it.wikipedia.org/wiki?curid=1469961", "title": "B\u0103\u021bani", "text": "B\u0103\u021bani (in ungherese \"Nagybacon\") \u00e8 un comune della Romania di 4.604 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 5 villaggi: Aita Seac\u0103, B\u0103\u021banii Mari, B\u0103\u021banii Mici, Herculian, Ozunca-B\u0103i."}
{"id": "1469964", "revid": "287204", "url": "https://it.wikipedia.org/wiki?curid=1469964", "title": "Batani", "text": ""}
{"id": "1469971", "revid": "110157", "url": "https://it.wikipedia.org/wiki?curid=1469971", "title": "Cripple Crow", "text": "Cripple Crow \u00e8 un album di Devendra Banhart pubblicato il 13 settembre 2005 per la XL Recordings. \u00c8 il sesto album di Devendra Banhart ed il suo primo con l'etichetta XL Recordings."}
{"id": "1469973", "revid": "22475", "url": "https://it.wikipedia.org/wiki?curid=1469973", "title": "Belin (Covasna)", "text": "Belin (in ungherese \"B\u00f6l\u00f6n\", in tedesco \"Blumendorf\") \u00e8 comune rumeno di 2.723 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Belin e Belin-Vale."}
{"id": "1469977", "revid": "106908", "url": "https://it.wikipedia.org/wiki?curid=1469977", "title": "PIC10", "text": ""}
{"id": "1469980", "revid": "709565", "url": "https://it.wikipedia.org/wiki?curid=1469980", "title": "Melina (calcio)", "text": "Melina \u00e8 un termine proprio di alcuni sport di squadra come calcio, pallacanestro e pallanuoto, con cui si indica la tattica ostruzionistica di una squadra che imbastisce azioni di gioco per mantenere il possesso di palla e rallentare il ritmo dell'incontro, al fine di trarne vantaggio: consiste in una sorta di torello, una fitta rete di passaggi effettuati in sicurezza per mantenere in proprio possesso il pallone. L'atteggiamento assunto da una squadra che pratica la \u00abmelina\u00bb pu\u00f2 essere in contrasto con il regolamento. Il termine \u00e8 usato, in forma di metafora, anche in altri contesti.\nVantaggi.\nUna squadra pu\u00f2 attuare la melina per:\nComportamento.\nNel calcio, all'arbitro non \u00e8 consentito fermare il gioco per interrompere una melina: egli ha comunque la facolt\u00e0 di richiamare i capitani delle due squadre in campo ad un comportamento pi\u00f9 corretto e meno ostruzionistico. Inoltre, un calciatore che ritardi volutamente la ripresa del gioco pu\u00f2 venire sanzionato con l'ammonizione.\nL'introduzione delle regole che vietano al portiere di raccogliere con le mani il retropassaggio di un compagno di squadra e di tenere il pallone per oltre 6\", ha notevolmente ridotto il ricorso alla melina.\nEtimologia.\nNel 1966, Alberto Menarini ipotizz\u00f2 che l'etimologia del termine derivasse da un gioco per bambini: gioco che consisteva nel passarsi un cappello di testa in testa, con l'obiettivo di ritardarne il pi\u00f9 possibile il recupero da parte del proprietario. Per Giorgio De Rienzo, ha origine \u00aberotica, se non addirittura oscena\u00bb. I vocabolari Devoto-Oli, Garzanti (edizione on-line), e Treccani lo riportano come una derivazione dalla frase \u00abfer al zug dla ml\u00e9ina\u00bb (\u00abfare il gioco della melina\u00bb in dialetto bolognese, di incerta origine), consistente nel sottrarre il cappello e passarselo vicendevolmente di mano con lanci che passano sopra la testa del proprietario. la prima attestazione del termine nel lessico sportivo \u00e8 del 1961."}
{"id": "1469985", "revid": "133260", "url": "https://it.wikipedia.org/wiki?curid=1469985", "title": "Villaggio della Pioggia", "text": ""}
{"id": "1469986", "revid": "4175", "url": "https://it.wikipedia.org/wiki?curid=1469986", "title": "La macchina da scrivere", "text": "La macchina da scrivere (), \u00e8 un testo teatrale in tre atti di Jean Cocteau del 1941.\nMesso in scena in francese a Parigi nello stesso anno di pubblicazione, fu tradotto da Adolfo Franci e rappresentato per la prima volta in Italia il al teatro Eliseo di Roma per la regia di Luchino Visconti dalla compagnia Calindri-Adani-Gassman.\nCocteau disegna un quadro sarcastico della meschinit\u00e0 e del vizio dietro alla vita provinciale borghese.\n\u00c8 la storia di una serie di suicidi apparenti in cui tutte le vittime lasciano sempre un bigliettino che si riveler\u00e0 scritto con la medesima macchina da scrivere, circostanza che smentisce la tesi dei suicidi.\nLa critica (fra cui ritroviamo Paolo Grassi) sosterr\u00e0 questo spettacolo che aiuter\u00e0 Visconti a diventare uno dei personaggi pi\u00f9 importanti del teatro italiano."}
{"id": "1469987", "revid": "767487", "url": "https://it.wikipedia.org/wiki?curid=1469987", "title": "Bixad (Covasna)", "text": "Bixad (in ungherese \"Sepsib\u00fcksz\u00e1d\") \u00e8 un comune della Romania di 1.929 abitanti, ubicata nel distretto di Covasna, nella regione storica della Transilvania.\nBixad \u00e8 divenuto comune autonomo nel 2004, staccandosi dal comune di Malna\u0219."}
{"id": "1469991", "revid": "61051", "url": "https://it.wikipedia.org/wiki?curid=1469991", "title": "Asopinae", "text": "Asopinae , \u00e8 una sottofamiglia di insetti dell'ordine Rhynchota Heteroptera, compresa nella famiglia Pentatomidae. Comprende oltre 350 specie distribuite in tutto il mondo.\nDescrizione e biologia.\nLa morfologia degli Asopini riprende essenzialmente quella degli altri pentatomidi. L'elemento morfologico differenziale pi\u00f9 importante risiede nella base dell'apparato boccale: il segmento basale del rostro \u00e8 spesso ed \u00e8 pi\u00f9 lungo delle \"bucculae\"; a riposo pertanto \u00e8 ben visibile in quanto non resta nascosto dalle \"bucculae\".\nBiologia.\nL'aspetto pi\u00f9 importante della biologia di questi pentatomidi risiede nel loro regime dietetico. In generale, tutti i pentatomidi hanno un potenziale regime dietetico misto e molti insetti di questa famiglia possono passare ad un regime zoofago, nutrendosi dell'emolinfa di altri insetti. Questo comportamento \u00e8 tuttavia un adattamento secondario e la maggior parte delle specie della famiglia si comporta normalmente come fitofaga in tutti gli stadi di sviluppo.\nGli Asopini sono invece primariamente zoofagi e la fitofagia si riscontra solo negli stadi giovanili oppure, occasionalmente o in alcune specie, come adattamento secondario degli adulti. La maggior parte degli Asopini attaccano insetti potenzialmente dannosi, generalmente fillofagi, in particolare larve di Lepidotteri e uova di Coleotteri Crisomelidi, perci\u00f2 sono da considerarsi insetti utili a tutti gli effetti.\nDistribuzione.\nLa sottofamiglia degli Asopini \u00e8 cosmopolita ed \u00e8 perci\u00f2 rappresentata in tutte le regioni zoogeografiche. Circa la met\u00e0 delle specie \u00e8 tuttavia concentrata nell'Asia sudorientale e nell'Oceania.\nSistematica.\nLa famiglia comprende circa 360 specie ripartite fra i seguenti 65 generi:"}
{"id": "1469993", "revid": "3115", "url": "https://it.wikipedia.org/wiki?curid=1469993", "title": "Giuseppe Giarrizzo", "text": "Biografia.\nLaureatosi a Catania in Lettere classiche (allievo di Santo Mazzarino) e in Filosofia, segu\u00ec a Napoli i corsi dell'Istituto italiano per gli studi storici, sotto la direzione di Federico Chabod.\nFra il 1951 e il '54, divenne redattore dell'Enciclopedia Italiana, quindi libero docente di Storia moderna nel 1955. Successivamente, come fellow della Rockefeller Foundation, dal novembre 1954 al 1957 condusse ricerche di storia intellettuale dei secoli XVII e XVIII, nelle citt\u00e0 europee di Londra, Oxford, Leida, Parigi.\nDi seguito fu dapprima incaricato e poi titolare di Storia moderna (1964) presso la facolt\u00e0 di Facolt\u00e0 di Lettere e Filosofia dell'Universit\u00e0 di Catania.\nIl 20 novembre 1966, nell'aula magna dell'Ateneo etneo, alla cerimonia ufficiale del 533\u00b0 dalla fondazione (anno accademico 1966/'67), da professore straordinario di Storia moderna, tenne la lezione inaugurale sul tema \"Per una storia della Sicilia nell'et\u00e0 moderna\".\nDal 1968 al 1999 Giuseppe Giarrizzo ricopr\u00ec l'incarico di preside della Facolt\u00e0 di Lettere e Filosofia della stessa citt\u00e0, promuovendo il restauro del Monastero dei Benedettini, eletto poi a sede accademica umanistica e importante centro culturale della Sicilia orientale.\nNel ruolo di Professore Emerito di Storia Moderna dell'Universit\u00e0 di Catania fu \"custode di una concezione secondo cui l'Universit\u00e0, nonostante l'apertura di massa, deve continuare a coltivare una vocazione d'\u00e9lite, che si riscontra nella proiezione europea della propria attivit\u00e0 di ricerca.\"\n\u00c8 stato Accademico dei Lincei, componente del comitato direttivo della Rivista storica italiana, direttore dell'\u00abArchivio Storico per la Sicilia Orientale\u00bb (A.S.S.O.), presidente del Teatro Stabile (1999-2000) di Catania. Fu amico personale e collega di Rosario Romeo.\n\u00c8 autore di fondamentali pubblicazioni sulla storia moderna e contemporanea della civilt\u00e0 europea, a partire dal Settecento illuminista, da Edward Gibbon a David Hume, da Giambattista Vico a Antonio Gramsci, da Luigi Sturzo a Giovanni Verga, dalla Massoneria al Risorgimento, dalla genesi dello Statuto regionale della Sicilia al dibattito sul meridionalismo.\nSu proposta del Comune di Catania, nell\u2019aprile del 2018 \u00e8 stata intestata a suo nome la via Matteo Albertone.\nAttivit\u00e0 politica.\n\u00c8 stato anche un dirigente del Partito Socialista Italiano, e fu assessore all'Urbanistica e vicesindaco della giunta Mirone (1985-'86) al Comune di Catania. Nel 2006 sottoscrisse con Enzo Bianco l'iniziativa \"Made in Catania\" per \"costituire un circolo del Partito Democratico in ogni citt\u00e0 siciliana, in ogni citt\u00e0 del Paese\".\nTelevisione.\nHa partecipato a diverse trasmissioni televisive e radiofoniche nazionali su temi storici, ed in particolare: "}
{"id": "1469995", "revid": "29111920", "url": "https://it.wikipedia.org/wiki?curid=1469995", "title": "Convento della SS. Trinit\u00e0", "text": ""}
{"id": "1469996", "revid": "767487", "url": "https://it.wikipedia.org/wiki?curid=1469996", "title": "Bodoc", "text": "Bodoc (in ungherese \"Sepsibodok\") \u00e8 un comune della Romania di 2.439 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Bodoc, Olteni, Z\u0103lan."}
{"id": "1470007", "revid": "767487", "url": "https://it.wikipedia.org/wiki?curid=1470007", "title": "Boro\u0219neu Mare", "text": "Boro\u0219neu Mare (in ungherese \"Nagyborosny\u00f3\", in tedesco \"Gross-Weindorf\") \u00e8 un comune della Romania di 3.274 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 6 villaggi: Boro\u0219neu Mare, Boro\u0219neu Mic, Dobolii de Sus, Le\u021b, \u021aufal\u0103u, Valea Mic\u0103."}
{"id": "1470008", "revid": "486946", "url": "https://it.wikipedia.org/wiki?curid=1470008", "title": "L'Haitiano", "text": ""}
{"id": "1470010", "revid": "287204", "url": "https://it.wikipedia.org/wiki?curid=1470010", "title": "Borosneu Mare", "text": ""}
{"id": "1470013", "revid": "2121138", "url": "https://it.wikipedia.org/wiki?curid=1470013", "title": "SNO+", "text": "SNO+ \u00e8 un esperimento sotterraneo di fisica delle particelle che non \u00e8 ancora in funzione e che user\u00e0 le infrastrutture di SNO e Snolab. Lo scopo principale \u00e8 la misura dei neutrini solari della catena pp, geo-neutrini (neutrini che provengono dai decadimenti nel nucleo, nel mantello e nella crosta terrestre) e l'osservazione del decadimento doppio beta senza emissione di neutrini.\nPer raggiungere questi obiettivi sar\u00e0 usato un bersaglio composto da liquido scintillante. L'interazione di un neutrino con questo liquido produrr\u00e0 molta pi\u00f9 luce di quanta ne \u00e8 prodotta per effetto \u010cerenkov in acqua pesante come per esempio nell'esperimento precedente. Grazie alla statistica migliore la soglia energetica per la rivelazione dei neutrini sar\u00e0 quindi pi\u00f9 bassa e i neutrini derivanti dalla reazione pep potranno essere osservati. Inoltre uno scintillatore liquido pu\u00f2 rivelare antineutrini come quelli creati nella fissione nucleare nei reattori o quelli derivanti dal decadimento del torio e dell'uranio all'interno della Terra. La possibilit\u00e0 di osservare il decadimento doppio beta senza neutrini in SNO+ (chiamato anche SNO++) potr\u00e0 essere consentita aggiungendo 150Nd allo scintillatore. Una massa di alcuni chilogrammi di materiale che decade doppio beta potr\u00e0 essere aggiunto all'esperimento. Questo far\u00e0 diventare SNO++ il pi\u00f9 grande esperimento per studiare il doppio decadimento beta senza emissione di neutrini.\nIl progetto ha ricevuto fondi per la costruzione iniziale dal NSERC nell'aprile del 2007 e sempre nel 2007 l'acqua pesante \u00e8 stata tolta da SNO e la conversione \u00e8 in corso.\nIl contenitore di SNO (pieno di acqua pesante nell'esperimento originario) \u00e8 sorretto da una serie di cavi che gli impediscono di affondare nell'acqua normale che lo circonda. Invece lo scintillatore liquido proposto per questa fase dell'esperimento (alkibenzene) \u00e8 pi\u00f9 leggero dell'acqua, quindi SNO dovr\u00e0 essere ancorato piuttosto che sospeso, ma senza ostruire la vista del suo interno. I supporti per le corde attualmente esistenti non sono adatti a quest'uso \"sottosopra\" e la necessaria modifica all'apparato sar\u00e0 la sfida ingegneristica principale per SNO+."}
{"id": "1470023", "revid": "60848", "url": "https://it.wikipedia.org/wiki?curid=1470023", "title": "Manon (Massenet)", "text": "Manon \u00e8 un'opera lirica in cinque atti e sei quadri di Jules Massenet, composta su libretto di Henri Meilhac e Philippe Gille e soggetto tratto dal romanzo \"Histoire du chevalier des Grieux et de Manon Lescaut\" dell'abate Antoine Fran\u00e7ois Pr\u00e9vost.\nGenesi e debutto.\nMassenet cominci\u00f2 a lavorare a quest'opera gi\u00e0 nel 1881 e dopo poco pi\u00f9 di due anni ebbe luogo la sua prima rappresentazione Th\u00e9\u00e2tre national de l'Op\u00e9ra-Comique di Parigi il 19 gennaio 1884 con Marie Heilbron. \nL'opera ebbe subito un'accoglienza trionfale ed il successo della \"premi\u00e8re\" fu a lungo replicato (78 recite subito e 2000 fino al 1952). Massenet ricevette i complimenti da \u010cajkovskij, che si trovava a Parigi e che la vide rappresentata durante una delle repliche.\nL'opera fu rappresentata nel Regno Unito al Royal Court Theatre di Liverpool il 17 gennaio 1885, al Royal Lyceum Theatre di Edimburgo l'11 novembre ed al Grand Theatre di Glasgow il 25 novembre per il Carl Rosa Opera Company nella traduzione di Joseph Bennett e negli Stati Uniti all'Academy of Music di New York il 23 dicembre dello stesso anno.\nAl Wiener Staatsoper la premiere \u00e8 stata il 19 novembre 1890 e fino ad oggi \u00e8 andata in scena centodieci volte.\nAl Royal Italian Opera (oggi Royal Opera House) la prima \u00e8 stata il 19 maggio 1891 e fu rappresentata in Italia solo il 18 novembre 1893, quando avvenne la prima rappresentazione nel Teatro Carignano di Torino nella traduzione italiana di Angelo Zanardini con la regia di Ruggero Leoncavallo. \nAl Teatro dell'Opera di Roma va in scena il 21 aprile 1894.\nAl Metropolitan Opera House di New York la premiere \u00e8 stata il 16 gennaio 1895 con Sybil Sanderson, Jean de Reszke e Mario Ancona diretti da Enrico Bevignani e fino al 2012 ha avuto duecentosessantasei recite.\nAl San Francisco Opera va in scena nel 1924 con Tito Schipa diretto da Gaetano Merola.\nAl Teatro La Fenice di Venezia la prima \u00e8 stata nel 1924.\nAl Teatro Verdi (Trieste) va in scena nel 1938 con Beniamino Gigli.\nAl Grand Th\u00e9\u00e2tre di Ginevra va in scena nel 1942.\nAl Teatro alla Scala di Milano la prima \u00e8 stata il 1947 con Mafalda Favero, Giuseppe Di Stefano, Giuseppe Nessi, Michele Mainardi e Cesare Siepi diretti da Antonio Guarnieri.\nAl Festival lirico areniano debutta nel 1951.\nA Bilbao va in scena nel 1955 con Rosanna Carteri, Giuseppe Campora ed Ivo Vinco.\nAll'Op\u00e9ra national de Paris va in scena nel 1974.\nAll'Opera di Chicago va in scena nel 2008 con Natalie Dessay e Jonas Kaufmann.\nTrama.\nManon \u00e8 una giovane e avvenente fanciulla, appena quindicenne, dal carattere volitivo, ribelle ed ambizioso, ma destinata dai suoi alla vita monastica.\nAtto I.\nL'azione si svolge in Francia, durante il regno di Luigi XV.\nNel cortile di una locanda di Amiens, Guillot e Br\u00e9tigny, accompagnati da tre giovani donne: Javotte, Poussette e Rosette chiedono la cena al locandiere. Arrivano Lescaut, le due guardie e i suoi amici. Lescaut dice ai suoi due amici (guardie) che sta aspettando sua cugina Manon e li raggiunger\u00e0 dopo alla locanda per bere. Arriva la dovuta diligenza (carrozza) e fra la confusione dei viaggiatori Manon scende raccontando al cugino il bellissimo viaggio ammettendo che di fronte a tanta felicit\u00e0 aveva dimenticato di dover andare in convento (\"Je suis encore toute \u00e9tourdie\"). Lescaut parte per prendere i suoi bagagli. Nel frattempo, prima il vecchio Guillot e poi Br\u00e9tigny con Javotte, Poussette e Rosette arrivano nel cortile. Guillot, essendo ricco, si impegna a sedurre Manon promettendo di soddisfare tutti i suoi desideri. Le dice che mander\u00e0 un cocchiere con una carrozza per prenderla ma in quel momento torna il cugino e Guillot ritorna dai suoi amici che lo prendono in giro.\nLescaut ritorna con i bagagli di Manon ma vuole unirsi ai suoi amici che sono andati a bere e a giocare a carte nella locanda. Quindi fa credere a Manon che deve tornare in caserma e la lascia sola dopo avergli chiesto di aspettarlo e di comportarsi bene in sua assenza (\"Regardez-moi bien dans les yeux\").\nRimasta sola, Manon sogna il lusso e il piacere in cui vivono le tre giovani donne, rattristandosi di essere destinata al convento (\"Voyons, Manon, plus de chim\u00e8res!\"). Arriva il giovane cavaliere Des Grieux, che deve prendere la diligenza (carrozza). Fra Manon e Des Grieux sboccia un amore a prima vista (\"Ah! Parlez-moi!\"). Arriva la carrozza ordinata da Guillot. Des Grieux e Manon approfittano dell'opportunit\u00e0 e fuggono con la carrozza (\"Nous vivrons \u00e0 Paris tous les deux\").\nRitorna Lescaut triste per non aver guadagnato nemmeno un soldo attraverso il gioco. Si accorge subito che Manon \u00e8 sparita e avendo incontrato Guillot lo incolpa dell\u2019accaduto. Il locandiere interviene dicendo che la ragazza \u00e8 fuggita con un giovanotto grazie alla carrozza preparata da Guillot. Lescaut disperato per il disonore recato alla famiglia si scontra con Guillot che giura vendetta su entrambi (Manon e Lescaut).\nAtto II.\nNella loro piccola mansarda parigina, Manon e Des Grieux vivono giorni felici pieni d\u2019amore (ma Monsieur de Br\u00e9tigny ha inviato dei fiori a Manon). Des Grieux \u00e8 innamorato perso della fanciulla al punto che decide di scrivere al padre una lettera per comunicare la propria intenzione di sposarla (\"On l'appelle Manon\"). Manon non disdegna le attenzioni dell\u2019innamorato ma neanche degli uomini facoltosi, nella speranza di coronare il sogno di un'esistenza agiata. La cameriera entra e annuncia l'arrivo di Lescaut e Monsieur De Bretigny. Lescaut interroga Des Grieux sulle sue intenzioni nei confronti di Manon (\"Je venais d\u2019\u00e9crire \u00e0 mon p\u00e8re\"). Des Grieux lo rassicura facendogli leggere la lettera scritta per suo padre, mentre il ricco Monsieur De Br\u00e9tigny, che \u00e8 fra i corteggiatori di Manon, le annuncia che il padre di Des Grieux far\u00e0 rapire suo figlio stasera per strapparlo dalle sue braccia. Poi induce la ragazza a seguirlo abbandonando il giovane Des Grieux. Monsieur De Br\u00e9tigny offre a Manon la protezione e il lusso che ha sempre sognato.\nMonsieur De Bretigny e Lescaut partono. Des Grieux esce dalla mansarda per spedire la lettera a suo padre. Manon, che non gli ha detto nulla del rapimento, rimane sola. Intossicata dalle promesse del lusso, prende, non senza sincero rimpianto, la decisione di seguire Br\u00e9tigny (\"Allons! Il le faut... Adieu, notre petite table\"). Des Grieux ritorna, le riconferma tutto il proprio amore ed evoca innocentemente le gioie coniugali che potrebbe avere con Manon in una casetta bianca circondata da alberi (\"En fermant les yeux\").\nPoi bussano violentemente alla porta, Manon cerca di dissuaderlo dall\u2019andare ad aprire ma non gli spiega il motivo, cos\u00ec, des Grieux scherzosamente le promette che mander\u00e0 subito via gli scocciatori ma, appena apre la porta, viene rapito. Manon esclama: \"Mon pauvre Chevalier!\" (Mio povero Cavaliere!)\nAtto III.\nUna sgargiante festa nel lussuoso appartamento di Cours-la-Reine. \u00c8 festa e tra gli invitati, incontriamo Javotte, Poussette e Rosette (\"La charmante promenade!\"). Lescaut canta un\u2019aria d\u2019amore nei confronti di Rosalinda (\"A quoi bon l\u2019\u00e9conomie \"). Guillot \u00e8 tradito dalle tre giovani donne che lo accompagnavano e parlando con Br\u00e9tigny escogita di sottrargli Manon. La ragazza, ora ha 20 anni e arriva al braccio di Br\u00e9tigny. Evoca i piaceri di una lussuosa vita e della splendida giovinezza sentendosi una regina disposta a tutto pur di godersi la vita senza privazioni (\"Je marche sur tous les chemins\"). Manon ascolta la conversazione tra Br\u00e9tigny e il Conte Des Grieux padre che gli dice che il Cavaliere Des Grieux ora \u00e8 l\u2019Abb\u00e9 Des Grieux perch\u00e9 sta per prendere i voti nel convento di Saint-Sulpice. Manon allontana Br\u00e9tigny con la scusa di voler un braccialetto e si avvicina al conte Des Grieux per sapere se il cavaliere Des Grieux fosse davvero riuscito con il trascorrere del tempo a domare il suo sentimento d\u2019amore (\"Pardon, mais j'\u00e9tais l\u00e0 pr\u00e8s de vous\").\nGuillot de Morfontaine, che non dispera di sedurre Manon, le offre il Balletto dell'Opera che Br\u00e9tigny le aveva negato perch\u00e9 era troppo costoso. Dopo il balletto, Manon sente per certo che la sua vita \u00e8 per sempre legata a quella di Des Grieux ed \u00e8 impossibile che l\u2019abbia dimenticata, quindi dice a Lescaut che andr\u00e0 a Saint-Sulpice.\nNella chiesa di Saint Sulpice i parrocchiani lodano l'eloquenza del nuovo sacerdote (Coro: Quelle \u00e9loquence / Che eloquenza) Des Grieux sta per celebrare il servizio. Il Conte suo padre arriva a Saint Sulpice. Des Grieux ha un incontro con il padre che cerca di convincerlo a lasciare i voti e a crearsi una famiglia (\"Epouse quelque brave fille\") ma si arrende nel vedere la ferma decisione del figlio e se ne va. Des Grieux rimane solo e turbato dal colloquio e cerca di allontanare da s\u00e9 il ricordo di Manon (\"Ah! fuyez, douce image\"). \nI ricordi dell'appassionato amore giovanile inducono Manon a raggiungere Des Grieux a Saint Sulpice. Entra Manon. Prega solo per un momento (\"Monsieur... je veux parler...\"). Quindi arriva Des Grieux. La rimprovera per il suo tradimento e mostra la sua risoluzione nel voler prendere i voti. Ma dopo le richieste di Manon (\"N'est-ce plus ma main que cette main presse?\"), la ragazza riesce a sedurlo nuovamente convincendolo a fuggire con lei.\nAtto IV.\nRitroviamo Guillot, Br\u00e9tigny, Lescaut, Javotte, Poussette et Rosette e i due giovani (Manon e Des Grieux), all'H\u00f4tel de Transylvanie, ritrovo di scommesse dove si gioca d'azzardo. Des Grieux si rende conto di essere irresistibilmente condizionato da Manon (\"Manon, Manon, sphinx \u00e9tonnant\") e si lascia convincere a tentare la fortuna al gioco da Manon e dal cugino Lescaut che gli ricorda che Manon odia la povert\u00e0 e i loro soldi stanno terminando. Des Grieux gioca contro il suo avversario Guillot, riscuotendo un ottimo profitto. Guillot indispettito per la facilit\u00e0 con cui il giovane riesce a vincere ma ancor pi\u00f9 per gelosia nei confronti di Manon (che ha sempre cercato di conquistare inutilmente), accusa Des Grieux di barare aiutato da Manon. Guillot chiama la polizia e i due vengono arrestati, ma, mentre Des Grieux ottiene ben presto la libert\u00e0 grazie all\u2019intervento del padre Conte Des Grieux , Manon, riconosciuta colpevole di esercitare la prostituzione, viene condannata all'esilio nella lontana America.\nI due giovani sono disperati per l\u2019inaspettata separazione.\nAtto V.\nPorto di Le Havre a Parigi; \nDes Grieux \u00e8 stato rilasciato dopo l'intervento di suo padre, ma Manon \u00e8 stata condannata per prostituzione alla deportazione in Louisiana. Des Grieux e Lescaut, nascosti dalla strada, attendono il convoglio di prigionieri. Des Grieux vuole che Manon scappi, ma tenta invano di farla fuggire corrompendo le guardie e organizzando una sommossa che non ha luogo per la diserzione degli stessi uomini che aveva corrotto. Lescaut, vista la situazione, lo dissuade dal precedente piano siccome erano rimasti solo loro due dal momento che la scorta armata che avevano allestito si era sciolta (\"Manon! pauvre Manon!\"). Il convoglio arriva, le condannate all'esilio stanno per essere imbarcate. Lescaut paga una delle guardie per consentire a Manon di stare con il Cavaliere per un momento. Des Grieux vuole fuggire con lei, ma riesce solamente a rivederla per poco tempo perch\u00e9 Manon spossata dagli stenti del carcere e troppo sfinita dai continui viaggi, muore fra le sue braccia implorante il perdono per tutto il male provocatogli (\"Ah! Des Grieux - \u00d4 Manon! Tu pleures!\").\nAltre opere liriche omonime.\nLo stesso soggetto ispir\u00f2 la \"Manon Lescaut\" di Giacomo Puccini (Torino, Teatro Regio, 1\u00ba febbraio 1893), la \"Manon Lescaut\" di Daniel Auber (Parigi, Op\u00e9ra-Comique, 23 febbraio 1856) e \"Boulevard Solitude\" di Hans Werner Henze (Hannover, Landestheater, il 17 febbraio 1952)."}
{"id": "1470025", "revid": "177966", "url": "https://it.wikipedia.org/wiki?curid=1470025", "title": "Bastione di San Procolo", "text": "Il bastione di San Procolo \u00e8 un baluardo situato lungo le mura magistrali di Verona, sulla destra d'Adige, ideato dall'architetto militare Franz von Scholl.\nStoria e descrizione.\nUna prima fase vide la costruzione della cinta muraria scaligera, commissionata da Cangrande della Scala e realizzata tra 1321 e 1325 su progetto del maestro Calzaro. In un momento successivo, tra 1520 e 1525, al posto della difesa medievale venne realizzato un baluardo di forma circolare su progetto di Teodoro Trivulzio, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo.\nLa difesa veneziana venne per\u00f2 demolita tra 1801 e 1802 dalle truppe napoleoniche, per cui venne ricostruita tra 1836 e 1838 su commissione dell'Impero austro-ungarico: questo, insieme ad altri cinque bastioni situati lungo le mura meridionali, venne ideato dall'architetto austriaco Franz von Scholl, per cui tutti e sei rispecchiano il medesimo tipo fortificatorio, del tutto innovativo e originale. I nuovi bastioni sono simili per forma, in pianta, nei profili e per l'ordinamento funzionale, rispondendo a ragioni di economia costruttiva e ai pi\u00f9 progrediti criteri della difesa attiva, a sortite offensive.\nSi tratta di un bastione pentagonale formato da terrapieno con scarpate a pendenza naturale, cinto da muro di rivestimento distaccato alla Carnot, con orecchioni e porte di sortita, caponiera centrale a due piani, poterne di comunicazione ai due lati e una polveriera per l'uso giornaliero sul fronte di gola. Il muro distaccato e le altre opere murarie sono rivestite di conci di tufo veronese a opus poligonale. Invece le cortine murarie annesse, cinquecentesche, sono rivestite da un paramento in laterizio il cui profilo \u00e8 a scarpa, ossia in pendenza sino all'altezza della cordonatura di pietra, e terminano con un coronamento superiore, sempre in laterizio, verticale, che sostiene il parapetto di terra con scarpata a pendenza naturale. Il muro aderente \u00e8 attraversato da una galleria di contromina, provvista di spiragli per la luce e per l'aria."}
{"id": "1470033", "revid": "1711941", "url": "https://it.wikipedia.org/wiki?curid=1470033", "title": "Sacrilegio", "text": "Il sacrilegio \u00e8 una profanazione o un oltraggio recato a ci\u00f2 che \u00e8 sacro. Il termine pu\u00f2 essere inteso con accezioni pi\u00f9 o meno vaste, arrivando fino a comprendere, nelle interpretazioni pi\u00f9 estensive, qualunque trasgressione alle leggi religiose. In genere, si intendono con esso forme gravi di irriverenza nei confronti di persone, cose o luoghi sacri. Quando la mancanza di rispetto \u00e8 espressa solo verbalmente, si parla di blasfemia (bestemmia).\nEtimologia.\nIl termine deriva dal latino \"sacrilegium\", astratto da \"sacrilegum\" \"colui che ruba/porta via (\"legere\") oggetti sacri\", ed in origine si riferiva in particolare al furto di oggetti sacri o del contenuto delle tombe. Ma gi\u00e0 all'epoca di Cicerone aveva assunto un valore pi\u00f9 ampio, che comprendeva le offese verbali alla religione e la profanazione di oggetti sacri.\nNella storia.\nConcezioni analoghe a quella di sacrilegio si ritrovano anche in gran parte delle religioni antiche, spesso nell'ambito delle credenze relative ai tab\u00f9. In principio questo si lega al concetto che le cose sacre non vanno trattate allo stesso modo delle altre.\nIl furto di oggetti sacri veniva severamente punito soprattutto l\u00e0 dove vi era una potente casta sacerdotale, che considerava sacri tutti i suoi possessi. Ad esempio, nell'Antico Egitto o presso gli Assiro-babilonesi (gi\u00e0 il codice di Hammurabi prevedeva la morte per chi avesse rubato o ricettato \"propriet\u00e0 del dio (\"ilim\") o del Tempio/Palazzo (\"ekallim\")\": \u00a7 6).\nTra i pi\u00f9 celebri fatti dell'antichit\u00e0 connessi con il sacrilegio vi \u00e8 lo Scandalo delle erme (415 a.C.), quando Alcibiade venne accusato di avere mutilato le erme che si trovavano per le vie di Atene.\nCon l'affermarsi del Cristianesimo come religione ufficiale dell'Impero romano, si giunse, con l'imperatore Teodosio I, a sanzionare per legge il sacrilegio in una concezione molto ampia, che comprendeva eresie, scismi e ogni tipo di offesa all'Imperatore, compresa l'evasione fiscale.\nDurante il Medioevo, il concetto di sacrilegio torn\u00f2 progressivamente ad essere ristretto al commettere fisicamente atti rivolti contro oggetti sacri, il che costituisce la base della dottrina cattolica successiva in proposito (ma ancora nell'897 il \"sinodo del cadavere\" condannava per sacrilegio Papa Formoso, colpevole sostanzialmente di \"indegnit\u00e0\" al soglio pontificio).\nNell'Inghilterra del dopo riforma, il sacrilegio rimase per secoli un reato, anche se la sua definizione fu molto variabile. La maggior parte dei dizionari del XVII e XVIII secolo rimandano al senso originario di furto di oggetti dalle chiese.\nLa maggior parte degli Stati moderni hanno abbandonato le leggi contro il sacrilegio, nel quadro del rispetto della libert\u00e0 di espressione, fatti salvi i casi di danni alle persone o alle cose. Negli Stati Uniti, la Corte Suprema nella causa Burstyn contro Wilson (1952) bocci\u00f2 uno statuto contro il sacrilegio, sostenendo che il termine non poteva essere definito in senso stretto in un modo che impedisse il prevalere di una chiesa su di un'altra, e che statuti di questo tipo ledevano il libero esercizio della religione e la libert\u00e0 di espressione.\nNonostante la loro depenalizzazione, gli atti sacrileghi sono tuttora spesso oggetto di pubblica riprovazione, anche da parte di non appartenenti alla religione vilipesa, soprattutto quando tali atti vengono percepiti come manifestazioni di odio nei confronti di una particolare setta o fede.\nDottrina cattolica.\nLa definizione tomistica di sacrilegio \u00e8 la profanazione di persone, luoghi o cose religiose. Violare una suora consacrata a Dio \u00e8 considerato sacrilegio da San Tommaso, e cos\u00ec pure il ricevere l'eucaristia ad opera di pubblici peccatori. Gli oggetti sacri non vanno maneggiati in modo indegno ad opera di indegni.\nAlla stessa stregua, di teologia morale e sacramentale confermano che \"un trattamento indegno dell'eucaristia \u00e8 il peggiore dei sacrilegi\". \"Coloro che fanno una comunione sacrilega\", \"ricevono Satana e Ges\u00f9 Cristo nei loro cuori: Satana, cui essi lasciano il potere, e Ges\u00f9 Cristo, da offrire a Satana come vittima sacrificale\"."}
{"id": "1470039", "revid": "3115", "url": "https://it.wikipedia.org/wiki?curid=1470039", "title": "Cephalotus follicularis", "text": "Cephalotus follicularis (Labill. 1806) \u00e8 una pianta carnivora diffusa in Australia. \u00c8 l'unica specie del genere Cephalotus e della famiglia Cephalotaceae.\nMorfologia.\nProduce sia foglie non-carnivore sia foglie carnivore, degli ascidi che hanno la forma di piccoli mocassini verdi.\nGli ascidi presentano un peristomio circondato da spine rivolte verso l'interno ed un opercolo che evita alla pioggia di penetrare all'interno della trappola e diluire il suo contenuto enzimatico. Sulla superficie esterna dell'opercolo sono presenti delle macchie formate da cellule traslucide che hanno il compito di confondere le prede.\nI fiori, piccoli e privi di petali, sono portati da un'infiorescenza racemosa.\nDistribuzione e habitat.\nSono diffuse in Australia sud-occidentale."}
{"id": "1470040", "revid": "90227", "url": "https://it.wikipedia.org/wiki?curid=1470040", "title": "Spe Salvi", "text": ""}
{"id": "1470042", "revid": "1500329", "url": "https://it.wikipedia.org/wiki?curid=1470042", "title": "Montecito", "text": ""}
{"id": "1470043", "revid": "767487", "url": "https://it.wikipedia.org/wiki?curid=1470043", "title": "Benigni", "text": ""}
{"id": "1470045", "revid": "26751", "url": "https://it.wikipedia.org/wiki?curid=1470045", "title": "Cephalotus", "text": ""}
{"id": "1470048", "revid": "26751", "url": "https://it.wikipedia.org/wiki?curid=1470048", "title": "Cephalotaceae", "text": ""}
{"id": "1470074", "revid": "254059", "url": "https://it.wikipedia.org/wiki?curid=1470074", "title": "Paolo Emilio Evangelisti", "text": "Biografia.\nFiglio di Filippo Evangelisti e di Anna Paganetto, nacque a Genova il 17 gennaio 1840; a 17 anni si associa al programma mazziniano e partecipa ai moti rivoluzionari scoppiati a Genova e in tutta Italia. Il 5 maggio 1860 parte da Genova con la spedizione dei Mille sbarcando l'11 maggio a Marsala venendo poi ferito con una fucilata in pieno viso nella battaglia di Calatafimi. Ricoverato in ospedale, fugge per riunirsi ai Mille coi quali partecipa ugualmente alla conquista della Sicilia; il 19 agosto sbarca in Calabria e combatte fino al 1\u00ba ottobre 1860 venendo ferito con una fucilata che lo trapass\u00f2 dal viso uscendo dalla schiena nella battaglia dei Ponti della Valle a Maddaloni. Dopo il ricovero di sei mesi all'Ospedale di Napoli venne nominato Capitano facendo richiesta di ammissione all'esercito ma non fu ammesso per non essersi presentato alla leva. Per lo stesso motivo gli fu negata la medaglia al valore proposta dal generale Nino Bixio; fu poi ammesso nell'Esercito col grado di Sottotenente, ma fu ferito gravemente in un duello con Achille Fazzari, cos\u00ec entr\u00f2 nelle Poste per prendere la pensione dei Mille.\nDatosi poi al commercio torn\u00f2 alle armi nel 1866 richiamato come Capitano nel 1\u00ba Reggimento Volontari, venne trasferito al comando della 1\u00aa Compagnia del Battaglione Bersaglieri Genovesi (comandato da Antonio Mosto) nel quale prese parte alla battaglia di Monte Suello il 3 luglio meritandosi la medaglia d'argento al valore. Terminata la guerra ritorn\u00f2 nuovamente al commercio e nel 1867 fu nominato da Garibaldi Maggiore e destinato al comando della colonna che partecip\u00f2 alla campagna per la liberazione di Roma al fianco di Giovanni Nicotera. Terminata questa campagna torn\u00f2 al commercio ed emigr\u00f2 a Londra dove si stabil\u00ec come rappresentante e interprete (avendo tre figli sposando l'inglese Caroline Hutton); fu incaricato da Nino Bixio di assistere alla costruzione della nave Maddaloni a Newcastle upon Tyne, dove rimase per dieci anni. Soffrendo di reumatismi ritorna in Italia ospite di vecchi compagni d'arme saliti al potere, entr\u00f2 quindi al Ministero dell'Agricoltura, Industria e Commercio come Ispettore Forestale. Mor\u00ec a Roma il 24 novembre 1897."}
{"id": "1470078", "revid": "1917040", "url": "https://it.wikipedia.org/wiki?curid=1470078", "title": "Classe Mirabello", "text": "La classe Mirabello di cacciatorpediniere della Regia Marina venne impostata nel 1914, come appartenente alla tipologia \"esploratore\". Era composta da 3 unit\u00e0: oltre alla capoclasse \"Carlo Mirabello\" vi erano le unit\u00e0 gemelle \"Carlo Alberto Racchia\" e \"Augusto Riboty\". Nel 1938 le unit\u00e0 superstiti (il \"Racchia\" affond\u00f2 per urto contro una mina nel 1920) vennero riclassificate cacciatorpediniere.\nCaratteristiche.\nAlla vigilia della prima guerra mondiale la Regia Marina aveva la necessit\u00e0 di dotarsi di un numero sufficiente \"esploratori\" che fungessero da avanscoperta alla flotta delle corazzate e degli incrociatori. Dopo l'insuccesso della classe \"Bixio\" (che lamentarono sempre gravi problemi all'apparato propulsore) e la soluzione di ripiego della classe \"Poerio\" (pi\u00f9 che altro dei cacciatorpediniere meglio armati), fu perci\u00f2 progettata la classe \"Mirabello\".\nPur essendo una soluzione di compromesso tra necessit\u00e0 belliche (la Regia Marina avrebbe preferito unit\u00e0 pi\u00f9 simili a degli incrociatori leggeri, quanto a stazza e armamento) e ristrettezze economiche, queste navi si rivelarono alla fine molto ben riuscite, soprattutto considerando il teatro bellico in cui avrebbero operato, cio\u00e8 l'Adriatico. Erano navi agili, veloci e con un armamento pi\u00f9 che adeguato per tenere facilmente testa alle unit\u00e0 similari della k.u.k. Kriegsmarine. A prova delle loro qualit\u00e0 rimane il fatto che due di queste unit\u00e0 parteciparono attivamente anche al secondo conflitto mondiale.\nLe navi della classe \"Mirabello\" vennero realizzate su progetto del colonnello del Genio Navale Naborre Soliani e costruite dai Cantieri Gio. Ansaldo di Genova Sestri tra il 1915 e il 1916. Ogni unit\u00e0, escluso l'armamento e gli altri accessori militari e di servizio, venne a costare 5.100.000 Lire dell'epoca, pari a circa 15 milioni di Euro attuali.\nLo scafo a chiglia piatta era caratterizzato da una sovrastruttura molto ridotta, con la torre di plancia poco voluminosa, una piccola tuga poppiera, un castello di prua piuttosto alto e due fumaioli entrambi a proravia di met\u00e0 nave. Il \"Mirabello\" differiva leggermente nella sovrastruttura (plancia, tuga poppiera, alberatura) rispetto alle altre due unit\u00e0.\nL'armamento originale prevedeva 1 cannone da 152/40 mm, 7 cannoni da 102/35 mm e 2 cannoni contraerei da 76/40 mm, oltre ai 4 tubi lanciasiluri in due complessi binati posti a lato del secondo fumaiolo e un paio di mitragliatrici leggere. Nel corso degli anni questo armamento fu pi\u00f9 volte modificato per seguire le esigenze via via dettate dalle necessit\u00e0 operative. Per esempio sul \"Riboty\", unico sopravvissuto alla seconda guerra mondiale, nel 1943 l'armamento era ridotto a soli 4 cannoni da 102/45 mm, ben 6 mitragliere antiaeree Oerlikon da 20/70 e due tramogge per bombe di profondit\u00e0, poich\u00e9 essendo l'unit\u00e0 destinata prevalentemente a missioni di scorta convogli, necessitava meno dell'armamento antinave (cannoni e siluri) e maggiormente di quello antiaereo e antisommergibile.\nL'apparato propulsore dei \"Mirabello\", uguale per tutte e tre le unit\u00e0, si basava su due gruppi di turbine Parsons alimentate da 4 caldaie alimentate a nafta. I due assi azionavano due eliche tripala in bronzo di 2,77 metri di diametro che, grazie alla potenza erogata di 44.000 CV, potevano imprimere alle navi velocit\u00e0 di prova intorno ai 35-36 nodi e una velocit\u00e0 operativa di 32 nodi.\nPer le loro caratteristiche nautiche, la loro robustezza e longevit\u00e0 le navi della classe \"Mirabello\" sono state ritenute da alcuni tra le migliori navi che la Regia Marina abbia allineato.\nStoria.\nLe unit\u00e0 della classe \"Mirabello\" furono consegnate alla Regia Marina quando la prima guerra mondiale era gi\u00e0 iniziata e quindi furono quasi subito impegnate in attivit\u00e0 operativa. Assegnate alla base di Brindisi, operarono in Adriatico, partecipando a missioni di interdizione, posa mine, scorta a convogli e a navi maggiori. In particolare il \"Mirabello\" durante la prima guerra mondiale esegu\u00ec 65 missioni di guerra per un totale di 621 ore di moto.\nNel periodo tra le due guerre queste unit\u00e0 svolsero la normale attivit\u00e0 di squadra, con frequenti missioni all'estero, sia di rappresentanza che operative. Durante una di queste fu perso il \"Racchia\" che il 19 luglio 1920 presso Odessa durante una scorta, urt\u00f2 una mina affondando rapidamente.\nLe altre due unit\u00e0 svolsero la normale attivit\u00e0 e parteciparono tra il 1936 e il 1938 alle operazioni di appoggio durante la guerra civile spagnola.\nNel 1938 vennero riclassificate cacciatorpediniere e allo scoppio della seconda guerra mondiale avrebbero dovuto essere radiate, ma le necessit\u00e0 belliche fecero s\u00ec che rimanessero in servizio, svolgendo prevalentemente missioni di scorta a convogli nel basso Adriatico e nello Ionio, dislocate a Brindisi quali unit\u00e0 dipardimentali della Circoscrizione Basso Adriatico e del Mar Ionio. Il \"Mirabello\" (CC Ludovico Puleo) affond\u00f2 per urto di mina il 21 maggio 1941 mentre era impegnato in operazioni di scorta ad un convoglio diretto in Grecia. Il \"Riboty\" giunse indenne alla fine del conflitto e, secondo le clausole del trattato di pace, avrebbe dovuto essere consegnato ai sovietici, ma date le sue condizioni disastrose e la sua obsolescenza non venne ritirato e venne quindi radiato il 1\u00ba maggio 1950."}
{"id": "1470086", "revid": "1788047", "url": "https://it.wikipedia.org/wiki?curid=1470086", "title": "Itamaraju", "text": "Itamaraju \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1470088", "revid": "92723", "url": "https://it.wikipedia.org/wiki?curid=1470088", "title": "Zielona G\u00f3ra", "text": "Zielona G\u00f3ra (in tedesco \"Gr\u00fcnberg in Schlesien\") \u00e8 una citt\u00e0 della Polonia occidentale, capoluogo, con Gorz\u00f3w, del voivodato di Lubusz. Il suo nome \u00e8 traducibile come \"Monteverde\".\nStoria.\nLa citt\u00e0 fu fondata nel Medioevo, durante la dinastia Piast in Polonia. Nel 1742 annesso dal Regno di Prussia. Dal 1871 al 1945 appartenne alla Germania. Nel 1898 fu fondata a Zielona G\u00f3ra la Societ\u00e0 degli Artigiani Polacchi (\"\"). Il fondatore Kazimierz Lisowski fu perseguitato dalla Germania nazista, mor\u00ec durante l'interrogatorio della Gestapo nel 1935.\nNel 1945 fu nuovamente incorporato in Polonia dopo la Conferenza di Potsdam. Dal 1975 al 1998 \u00e8 stata capoluogo del voivodato omonimo, per poi confluire in quello di Lubusz (o \"Lubuskie\"), di cui \u00e8 diventata capoluogo assieme con Gorz\u00f3w Wielkopolski.\nGeografia fisica.\nZielona G\u00f3ra si trova nella parte centro-meridionale della regione, e costituisce essa stessa un distretto. Da Berlino dista circa 100\u00a0km, e da Pozna\u0144 circa 150\u00a0km.\nGeografia antropica.\nLa citt\u00e0 \u00e8 suddivisa in 32 quartieri, di cui 2 sono \"Dzielnice\" (Chyn\u00f3w e J\u0119drzych\u00f3w) e 30 \"Osiedle\": Bajkowe, Braniborskie, Cegielnia, Dolina Zielona, Jana Kili\u0144skiego, Juliusza S\u0142owackiego, Kaszubskie, Kolorowe, Kwiatowe, Le\u015bne, Le\u015bny Dw\u00f3r, \u0141u\u017cyckie, Malarzy, Mazurskie, Morelowe, Olimpie, Piastowskie, Pomorskie, Przyja\u017ani, Raculka, S\u0142oneczne, \u015al\u0105skie, Tysi\u0105clecia, Uczonych, Warmi\u0144skie, Waz\u00f3w, Winnica, Zacisze, Zastalowskie e Zdrojowe.\nIl 1\u00ba gennaio 2015 la citt\u00e0 si \u00e8 ampliata, includendo il territorio del comune rurale, che \u00e8 stato soppresso, con le seguenti localit\u00e0 con statuto di villaggio: Barcikowice, Drzonk\u00f3w, Jany, Jarogniewice, Jeleni\u00f3w, Kie\u0142pin, Kr\u0119pa, \u0141\u0119\u017cyca, Osiedle Czarkowo, \u0141ugowo, Nowy Kisielin, Ochla, Osiedle Dworskie, Osiedle Ostoja, Przylep, Osiedle Zachodnie, Racula, Osiedle Eden, Stary Kisielin, Sto\u017cne, Sucha, Osiedle Z\u0142ote Piaski, Zatonie\nZawada e le seguenti localit\u00e0 senza statuto di villaggio: Barcikowiczki, Kr\u0119pa Ma\u0142a, Marz\u0119cin, Przydro\u017ce.\nCultura.\nZielona G\u00f3ra \u00e8 una citt\u00e0 universitaria e sede dal 2001 dell'Universit\u00e0 di Zielona G\u00f3ra. \u00c8 anche una delle pi\u00f9 importanti citt\u00e0 polacche per la produzione vinicola. La prima vineria risale all'anno 1314 e la marca pi\u00f9 famosa \u00e8 il \"Monteverde\".\nAmministrazione.\nGemellaggi.\nGemellaggi\nCooperazione \nSport.\nLa citt\u00e0 ospita la nota societ\u00e0 cestistica \"Basket Zielona G\u00f3ra\", impegnata nel campionato polacco di pallacanestro. "}
{"id": "1470090", "revid": "1788047", "url": "https://it.wikipedia.org/wiki?curid=1470090", "title": "Itamb\u00e9", "text": ""}
{"id": "1470095", "revid": "1788047", "url": "https://it.wikipedia.org/wiki?curid=1470095", "title": "Itanagra", "text": "Itanagra \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Catu."}
{"id": "1470096", "revid": "287204", "url": "https://it.wikipedia.org/wiki?curid=1470096", "title": "Zielona Gora", "text": ""}
{"id": "1470097", "revid": "1788047", "url": "https://it.wikipedia.org/wiki?curid=1470097", "title": "Itanh\u00e9m", "text": "Itanh\u00e9m \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1470102", "revid": "156107", "url": "https://it.wikipedia.org/wiki?curid=1470102", "title": "Mero et mixto imperio", "text": "Mero et mixto imperio (\"con mero e misto imperio\") \u00e8 una locuzione latina medievale che indicava la delegazione dell'esercizio dei poteri di amministrazione della giustizia ad un feudatario.\nIl feudatario, deteneva il potere assoluto sull'intero suo territorio, ad eccezione dei beni della Chiesa, che erano immuni dalla sua giurisdizione. Una delle pi\u00f9 importanti prerogative era l\u2019amministrazione della giustizia. \nGeneralmente il feudo era concesso con la clausola del \"misto imperio\", che consisteva nel giudicare le cause di minore entit\u00e0, o bassa giustizia, \u00ab\"cio\u00e8 [al] diritto di comminare lievi pene corporali infra relegazione e pena pecuniaria fino ad onze quattro\"\u00bb, poi sette. mentre il \u201c\"mero imperio\"\u201d, riguardava le cause penale di maggiori entit\u00e0, e consisteva nell\u2019\u00ab\"habere gladii potestatem ad puniendum facinorosos morte, exilio et relegatione\"\u00bb e rimaneva di competenza reale o veniva delegato a vassalli che lo detenevano su ampie aree territoriali.\nIl potere di giudicare cio\u00e8 non era una prerogativa del feudo, ma si trattava di una \"regalia\" (potest\u00e0 esecutrice), e la sua concessione doveva risultare espressamente dalle clausole dell\u2019investitura."}
{"id": "1470107", "revid": "729019", "url": "https://it.wikipedia.org/wiki?curid=1470107", "title": "Stazione di San Giuliano Terme", "text": "La stazione di San Giuliano Terme, in origine detta Bagni di San Giuliano, serve l'omonimo comune termale alle pendici del monti Pisani posto lungo la ferrovia Lucca-Pisa.\nStoria.\nLa stazione fu inaugurata il 25 settembre 1846, contestualmente all'apertura del tratto proveniente da Ripafratta, allora localit\u00e0 di confine e sede della dogana di Cerasomma, della costruenda ferrovia internazionale Lucca-Pisa.\nAnalogamente a quello della citata Ripafratta, il primitivo fabbricato viaggiatori di San Giuliano fu progettato da Enrico Pohlmeyer ed era dotato di una lunga pensilina larga 12 metri, con tetto a capriate in legno rivestito da elementi in cotto che poggiava su 17 arcate fra pilastri in mattoni a vista e ricopriva i due binari di corsa. Di tale fabbricato oggi non rimane nulla.\nPosteriormente al 1878 all'edificio originale fu aggiunta una struttura a due piani ed una pensilina esterna in ghisa.\nNel 1905 lo spiazzo antistante alla stazione, che si trova tutt'oggi ad una quota inferiore a quella del piano del ferro, venne acquisita dalle neocostituite Ferrovie dello Stato, allo scopo di migliorare l'inserimento della stazione nel centro abitato.\nUn'ulteriore significativa trasformazione si ebbe nel 1928, quando il fabbricato viaggiatori fu alzato di un piano e dotato di due corpi laterali adibiti a civile abitazione.\nFino al 1936 era denominata \"Bagni di San Giuliano\".Nel 1960 il piazzale della stazione venne elettrificato, come l'intera linea, alla tensione continua di 3.000 V. A tali lavori seguirono, alcuni anni dopo, quelli per l'automatizzazione degli impianti, che portarono nel 1980 al declassamento di San Giuliano Terme al ruolo di semplice fermata ferroviaria, disattivando il binario d'incrocio e sopprimendo biglietteria e sala d'aspetto.\nIl 1\u00ba dicembre 1993 la stazione venne trasformata in fermata impresenziata.\nL'ultima modifica significativa si ebbe nel 2005: allo scopo di consentire la riorganizzazione del servizio passeggeri secondo il progetto Memorario, che prevede corse cadenzate durante l'intera giornata, San Giuliano fu nuovamente trasformata in stazione, impresenziata e telecomandata da Lucca; la posa in opera dei nuovi scambi avvenne il giorno 11 ottobre.\nInfrastrutture ed impianti.\nIl fabbricato viaggiatori, risultato delle profonde trasformazioni descritte, risulta oggi costruito su 3 livelli, che si riducono a 2 sul piano ferroviario.\nLa significativa ristrutturazione subita all'inizio degli anni Duemila ha consentito di valorizzare i dettagli architettonici, specialmente sulla facciata, pur avendo ormai definitivamente perduto l'antico stile ottocentesco.\nDei due binari di stazione, il primo \u00e8 quello di corretto tracciato, mentre il secondo \u00e8 utilizzato per incroci e precedenze.\nServizi.\nLa stazione, che RFI classifica nella categoria \"Silver\", dispone di:\nL'acquisto dei titoli di viaggio \u00e8 possibile presso la locale Pro loco, che ha sede all'interno dell'edificio stesso.\nMovimento.\nSan Giuliano Terme \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominati, come detto, \"Memorario\". La cadenza base delle corse, in entrambe le direzioni, \u00e8 di 30 minuti."}
{"id": "1470108", "revid": "110157", "url": "https://it.wikipedia.org/wiki?curid=1470108", "title": "Grudzi\u0105dz", "text": "Grudzi\u0105dz (in tedesco \"Graudenz\") \u00e8 una citt\u00e0 polacca del voivodato della Cuiavia-Pomerania, quarta per popolazione dopo Bydgoszcz, Toru\u0144 e W\u0142oc\u0142awek.\nStoria.\nLa citt\u00e0 fu fondata nel Medioevo durante il regno della dinastia Piast in Polonia. Nella prima spartizione della Polonia nel 1772, annessa alla Prussia. La citt\u00e0 ha fatto parte della Germania dal 1871 al 1920, dopo di che ritorn\u00f2 in Polonia. La citt\u00e0 fu occupata dai tedeschi durante la seconda guerra mondiale, ed in essa era sito il campo di concentramento di Graudenz, sottocampo di Stutthof.\nNel 1990 ha superato la soglia dei 100.000 abitanti.\nGeografia fisica.\nGrudzi\u0105dz \u00e8 sita al nord della regione, al confine col voivodato della Pomerania, ed essa stessa costituisce un distretto. La citt\u00e0 si trova a circa met\u00e0 strada fra Danzica e Toru\u0144.\nSport.\nI club sportivi pi\u00f9 importanti della citt\u00e0 sono GKM (speedway) e Olimpia Grudzi\u0105dz (calcio)."}
{"id": "1470110", "revid": "1052863", "url": "https://it.wikipedia.org/wiki?curid=1470110", "title": "Congruenza polinomiale", "text": "Una congruenza polinomiale, o congruenza algebrica, \u00e8 una congruenza del tipo\ndove \"n\" \u00e8 un qualsiasi intero maggiore o uguale a 2.\nLe propriet\u00e0 di questi polinomi differiscono in molti casi radicalmente rispetto alle propriet\u00e0 possedute, ad esempio, negli interi o nei razionali; in altri casi valgono invece teoremi simili se non identici.\nPropriet\u00e0 generali.\nPrincipio di identit\u00e0 dei polinomi.\nIn formula_2, formula_3, formula_4 e formula_5, due polinomi assumono valori identici in ogni punto se e solo se i loro coefficienti sono rispettivamente uguali: ovvero se in uno dei due compare un termine formula_6di grado \"i\", allora anche nell'altro sar\u00e0 presente un termine di grado \"i\", con lo stesso coefficiente \"ai\".\nIn formula_7, qualunque sia formula_8, questo principio non si applica: ad esempio si possono considerare, modulo 5, i due polinomi\ne considerare i valori che assumono:\nformula_11\nformula_12\nformula_13\nformula_14\nformula_15\nLe ragioni di questo comportamento sono due: primo, la rappresentazione di un numero non \u00e8 unica, ma pu\u00f2 essere sia negativa che positiva: ad esempio formula_16. In secondo luogo, il piccolo teorema di Fermat (e il teorema di Eulero che \u00e8 la sua generalizzazione) afferma che formula_17 per ogni \"a\", quando \"p\" \u00e8 un numero primo: di conseguenza ogni esponente maggiore di \"p\" si comporta nello stesso modo di un esponente pi\u00f9 piccolo, compreso tra 0 e \"p-1\". Possiamo per\u00f2 \"ridurre\" questi esponenti, in modo da portarli in questo intervallo: la riduzione sar\u00e0 compiuta come se si fosse in modulo \"p-1\", con l'eccezione di non ridurre ogni multiplo di \"p-1\" a 0, ma di lasciarlo a \"p-1\". Questo perch\u00e9, mentre formula_18 per ogni primo \"p\", formula_19 se \"x=0\", mentre \u00e8 congruo a 1 se formula_20.\nSe rispettiamo queste limitazioni (\"n\" \u00e8 primo, sia gli esponenti che i coefficienti appartengono all'intervallo formula_21) allora il principio di identit\u00e0 \u00e8 valido.\nSe poi il modulo non \u00e8 primo, non vale neppure un principio di questo tipo, in quanto alcuni numeri saranno divisori dello 0, mentre altri no.\nRiduzione a una potenza prima.\nLa tecnica generale per risolvere (sia numericamente che in ragionamenti teorici) una congruenza polinomiale modulo \"n\" prevede di spezzare la congruenza in un sistema di congruenze in cui i moduli siano le potenze dei numeri primi che dividono \"n\": una volta risolte le singole congruenze polinomiali, \u00e8 possibile poi \"ricomporle\" ed individuare le soluzioni modulo \"n\" attraverso il teorema cinese dei resti.\nCon questo metodo \u00e8 possibile esprimere il numero di soluzioni modulo \"n\" attraverso il numero di soluzioni modulo formula_22 (dove formula_23 \u00e8 la fattorizzazione di \"n\" in primi distinti): se \"S\"(\"k\") \u00e8 il numero di soluzioni di formula_24, si ha\nformula_25\nQuesto non garantisce che il numero di soluzioni sia minore del grado del polinomio, e in genere non succede: per esempio la congruenza formula_26 ha due soluzioni modulo 4 ma quattro soluzioni modulo 8. \nIn generale formula_27 possiede un numero di soluzioni che dipende dalla fattorizzazione di n, esplicitamente il numero di soluzioni sar\u00e0:\nDove formula_34 \u00e8 una valutazione. Formule simili si possono trovare anche nel caso pi\u00f9 generale formula_35 con p un numero primo, caso nel quale il numero di soluzioni sar\u00e0 una potenza di p che dipender\u00e0 dalla fattorizzazione in primi di n.\nRitornando al caso di una congruenza polinomiale modulo n: formula_36 Lagrange per primo dimostr\u00f2 che se \"n\" = \"p\" \u00e8 un numero primo, si pu\u00f2 essere sicuri che il numero delle soluzioni sia minore o uguale al grado del polinomio; la dimostrazione ricalca la corrispondente dimostrazione nel caso di trovarsi in formula_2 o in formula_3: se \"a\" \u00e8 una soluzione di formula_39, allora si pu\u00f2 scrivere formula_40, dove Q(x) ha grado \"n-1\". Procedendo in questo modo si arriva o a fattorizzare completamente P(x) oppure a non avere pi\u00f9 fattori per cui dividerlo; in entrambi i casi il numero di soluzioni \u00e8 al pi\u00f9 \"n\". La differenza con il caso precedente \u00e8 che, se \"n\" \u00e8 composto, formula_7 non \u00e8 un dominio d'integrit\u00e0, e quindi un numero \"b\" pu\u00f2 essere soluzione di P(x) senza esserlo n\u00e9 di (x-a) n\u00e9 di Q(x).\nSollevamento delle soluzioni.\nSebbene non si conosca un metodo generale per risolvere le congruenze modulo un primo \"p\", esiste un semplice procedimento algoritmico ricorsivo che permette di ricavare, una volta note queste, le soluzioni modulo \"pk\" per ogni \"k\".\nEsso si basa su uno sviluppo \"alla Taylor\" del polinomio \"f\"(\"x\"), usando il concetto di derivata formale. Data una soluzione \"y\" modulo \"pk\" si hanno tre casi:\nCongruenze lineari.\nUna congruenza lineare \u00e8 una congruenza polinomiale di primo grado, ovvero nella forma\nLa teoria di queste congruenze \u00e8 molto semplice: la congruenza ammette soluzioni soltanto quando il massimo comun divisore tra \"a\" ed \"n\" divide \"b\". In questo caso il numero delle soluzioni \u00e8 precisamente formula_51.\nInfatti risolvere la congruenza equivale a risolvere l'equazione \nin numeri interi. Dalla teoria delle equazioni diofantee sappiamo che questa equazione, lineare e in due variabili, ha soluzione se e soltanto se formula_53.\nSistemi di congruenze lineari.\nSi distinguono due tipi di sistemi di congruenze lineari: il primo e pi\u00f9 importante in cui si ha un'unica incognita e i moduli sono diversi tra loro; e un secondo in cui si hanno pi\u00f9 incognite modulo lo stesso \"n\": nel caso che \"n\" = \"p\" sia un numero primo, quest'ultima pu\u00f2 essere risolta con i metodi dei sistemi di equazioni lineari (sfruttando il fatto che formula_54 \u00e8 un campo); per \"n\" qualsiasi una condizione sufficiente \u00e8 che il determinante della matrice associata sia coprimo con \"n\".\nIl primo caso \u00e8 di grande importanza sia teorica che pratica, perch\u00e9 permette sia di unificare diverse congruenze in un'unica congruenza sia di spezzarne una modulo \"n\" in un sistema modulo \"pk\", per \"p\" primi distinti, risolvere queste e quindi risalire al modulo originario. Se\ne gli \"ni\" sono primi tra loro, allora esiste un'unica soluzione modulo formula_56; pi\u00f9 in generale, una condizione necessaria e sufficiente perch\u00e9 esista un'unica soluzione modulo formula_57 \u00e8 che, per ogni coppia di \"i\" e \"j\" diversi tra loro l'MCD(\"ni\",\"nj\") divida la differenza \"ai\"\u00a0-\u00a0\"aj\".\nEstrazione di radici.\nLa possibilit\u00e0 di risolvere le congruenze del tipo\n(ovvero di voler trovare una \"radice \"m\"-esima\" di \"a\") pu\u00f2 essere affrontata in parte grazie all'esistenza delle radici primitive modulo \"pk\" (per \"p\" primo dispari), ovvero grazie al fatto che il gruppo delle unit\u00e0 di formula_59 \u00e8 ciclico. Se \"a\" \u00e8 coprimo con \"p\", questo permette infatti di trasformare la congruenza in\n(dove \"r\" \u00e8 una radice primitiva e formula_61) che a sua volta \u00e8 equivalente a\ndove \u03c6 indica la funzione phi di Eulero. Quest'ultima congruenza \u00e8 risolubile se e solo se il massimo comun divisore \"d\" tra \"m\" e \"s\" divide formula_63, e in tal caso ha \"d\" soluzioni; in particolare se \"m\" \u00e8 coprimo con \"p\" -1 la congruenza \u00e8 sempre risolubile e ha una sola soluzione. Se invece \"a\" non \u00e8 coprimo con \"p\", anche le eventuali soluzioni sono divisibili per \"p\", e quindi ci si pu\u00f2 ridurre ad una congruenza modulo \"pj\", con \"j\" &lt; \"k\", in cui il termine noto \u00e8 coprimo con il modulo.\nQuesto metodo \u00e8 tuttavia inefficace per il calcolo effettivo delle soluzioni e perfino per sapere se esistono soluzioni per un determinato \"a\", perch\u00e9 si basa sul calcolo di una radice primitiva modulo \"p\", per cui non \u00e8 noto alcun algoritmo efficace. Per determinare l'eventuale esistenza delle soluzioni ci si pu\u00f2 per\u00f2 basare sulla legge di reciprocit\u00e0 quadratica (nel caso \"m\" = 2) o nelle leggi di reciprocit\u00e0 per esponenti maggiori.\nCongruenze quadratiche.\nLe congruenze quadratiche (ovvero le congruenze polinomiali di secondo grado) possono essere in gran parte ridotte all'estrazione di una radice quadrata modulo \"pk\": applicando il medesimo procedimento che si usa per trovare la formula risolutiva (vedi Equazione di secondo grado), infatti, si pu\u00f2 ottenere passare da\na\novvero\nSe formula_67 \u00e8 un residuo quadratico, la congruenza originaria avr\u00e0 due soluzioni (eventualmente coincidenti); se non lo \u00e8, neppure la congruenza originaria sar\u00e0 risolubile.\nCongruenze in pi\u00f9 incognite.\nUna propriet\u00e0 interessante, non posseduta dai campi infiniti, si ha quando si esaminano congruenze in pi\u00f9 incognite. Il teorema di Chevalley asserisce infatti che se il numero di incognite supera il grado del polinomio, e non \u00e8 presente un termine costante, allora esiste un'altra soluzione diversa da quella banale formula_68. In formula_4 questo non \u00e8 vero: basta prendere ad esempio il polinomio formula_70, che assume sempre valori positivi eccetto quando le tre variabili sono uguali a 0."}
{"id": "1470113", "revid": "1522738", "url": "https://it.wikipedia.org/wiki?curid=1470113", "title": "Arcipelago Orange", "text": ""}
{"id": "1470114", "revid": "287204", "url": "https://it.wikipedia.org/wiki?curid=1470114", "title": "Andre Michelin", "text": ""}
{"id": "1470116", "revid": "228587", "url": "https://it.wikipedia.org/wiki?curid=1470116", "title": "Nature (journal)", "text": ""}
{"id": "1470121", "revid": "287204", "url": "https://it.wikipedia.org/wiki?curid=1470121", "title": "J.League Division 1 2007", "text": "La stagione 2007 \u00e8 stata la quindicesima edizione della J.League Division 1, massimo livello del campionato giapponese di calcio.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2008\n\u00a0\u00a0\u00a0\u00a0\u00a0 Ammesse alla AFC Champions League 2008\n\u00a0\u00a0\u00a0\u00a0\u00a0 Retrocessa in J.League Division 2 2008\nNote:"}
{"id": "1470122", "revid": "287204", "url": "https://it.wikipedia.org/wiki?curid=1470122", "title": "Gliese 876 c", "text": "Gliese 876 c \u00e8 un pianeta extrasolare che orbita la nana rossa Gliese 876 in 30,34 giorni.\nIl pianeta \u00e8 stato scoperto nel 2001 ed \u00e8 il secondo in termini di distanza dalla propria stella. Il sistema planetario include altri tre pianeti.\nScoperta.\nAl momento della scoperta si conosceva gi\u00e0 un altro pianeta intorno a Gliese 876: Gliese 876 b. Nel 2001 ulteriori analisi nella velocit\u00e0 radiale della stella hanno rivelato l'esistenza di un secondo pianeta. Il periodo orbitale di Gliese 876 c \u00e8 esattamente la met\u00e0 del pianeta pi\u00f9 esterno, per questo motivo l'impronta del secondo pianeta sulla velocit\u00e0 radiale della stella era stata inizialmente attribuita a un'eccentricit\u00e0 pi\u00f9 elevata del primo pianeta.\nOrbita e massa.\nGliese 876 c \u00e8 in risonanza orbitale 1:2 con il pi\u00f9 esterno Gliese 876 b. Questo comporta forti interazioni gravitazionali tra i due pianeti che causano rapidi cambiamenti nei loro elementi orbitali.\nL'orbita del pianeta \u00e8 pi\u00f9 eccentrica della maggior parte dei pianeti nel nostro sistema solare. Il semiasse maggiore \u00e8 di sole 0,1303 UA, circa un terzo della distanza media di Mercurio dal Sole. Nonostante questo il pianeta giace nella zona abitabile, nella sua parte interna, perch\u00e9 Gliese 876 \u00e8 una stella debole.\nCol metodo della velocit\u00e0 radiale \u00e8 possibile stabilire solo un limite inferiore nello stimare la massa del pianeta. Questo limite per Gliese 876 c \u00e8 circa il 62% della massa di Giove. La vera massa dipende dall'inclinazione dell'orbita, che solitamente non \u00e8 nota. In questo particolare caso la risonanza orbitale dei due pianeti pu\u00f2 essere sfruttata per ottenere una stima migliore della massa. Con questo metodo l'inclinazione dell'orbita viene stimata in 50\u00b0 rispetto alla nostra linea visiva, questa porterebbe a una massa di 0,81 volte quella di Giove. Tuttavia, misurazioni astrometriche suggeriscono un'inclinazione di 84\u00b0 per il pi\u00f9 esterno dei due. Ipotizzando che i due pianeti siano sullo stesso piano orbitale, la massa di Gliese 876 c viene stimata vicina al suo limite inferiore.\nCaratteristiche.\nConsiderata la sua alta massa, il pianeta \u00e8 con ogni probabilit\u00e0 un gigante gassoso senza una superficie solida. Dato che il pianeta \u00e8 stato individuato solo indirettamente, caratteristiche quali il raggio la composizione e la temperatura, al momento non sono note.\nIpotizzando una composizione simile a quella di Giove e un ambiente vicino all'equilibrio chimico, si prevede che il pianeta sia privo di nubi nell'atmosfera superiore.\nGliese 876 c si trova nella regione interna della zona abitabile. Le possibilit\u00e0 di vita nei giganti gassosi sono sconosciute, ma un'eventuale grossa luna potrebbe offrire un ambiente abitabile. Tuttavia le interazioni mareali tra i due pianeti, la vicina stella e la luna potrebbero distruggere una luna sufficientemente grande e inoltre non \u00e8 del tutto chiaro se una luna di tale tipo possa innanzitutto formarsi."}
{"id": "1470130", "revid": "729019", "url": "https://it.wikipedia.org/wiki?curid=1470130", "title": "Aeroporto di Lipeck", "text": "Laeroporto di Lipeck () , conosciuto anche come l'aeroporto di Lipeck-Kuz'minskie Otver\u017eki, \u00e8 un aeroporto internazionale situato in Russia europea, nella citt\u00e0 di Lipeck, il capoluogo dell'oblast' omonimo.\nDati tecnici.\nL'aeroporto di Lipeck \u00e8 dotato attualmente di una pista attiva di cemento asfaltato. La lunghezza della pista attiva \u00e8 di 2\u00a0300\u00a0m x 48\u00a0m.\nL'aeroporto di Lipeck \u00e8 uno scalo aeroportuale di classe B con il peso massimo al decollo dei velivoli accettato di 60 tonnellate.\nL'aeroporto di Lipeck \u00e8 aperto 24 ore al giorno.\nL'aeroporto \u00e8 equipaggiato per la manutenzione, l'atterraggio/decollo degli aerei: Antonov An-12, Antonov An-24, Antonov An-26, Antonov An-72, Antonov An-74, Ilyushin Il-18, Yakovlev Yak-40, Yakovlev Yak-42, Tupolev Tu-134, Ilyushin Il-114, Saab 340B, Saab 2000, Pilatus PC-12 e di tutti gli aerei di classe inferiore.\nStrategia.\nL'aeroporto di Lipeck attualmente \u00e8 aperto per i voli di linea e per i voli charter nazionali russi, ma \u00e8 previsto la certificazione dello scalo secondo i criteri dell'ICAO per diventare un aeroporto internazionale di classe B.\nNei primi 10 mesi del 2007 all'aeroporto di Lipeck sono stati effettuati circa 1200 voli di quelli circa 500 i voli charter con la crescita di circa 20% rispetto al 2006.\nPer il prossimo futuro \u00e8 previsto l'ampliamento della pista attiva fino a 2\u00a0800\u00a0m con l'aumento del peso massimo al decollo dei\nvelivoli che permette atterraggio/decollo degli aerei di linea pi\u00f9 grandi come i Tupolev Tu-154M, Boeing 737, Airbus A319.\nIl numero di parcheggi all'aeroporto di Lipeck sar\u00e0 aumentato da 12 a 48 con i parcheggi attrezzati anche per gli aerei cargo.\nInoltre, \u00e8 previsto la ricostruzione del Terminal passeggeri con l'apertura di esercizi commerciali Duty Free e la creazione di nuovi punti di frontiera e di dogana all'interno del Terminal.\nCollegamenti con Lipeck.\nL'aeroporto di Lipeck si trova a 7\u00a0km a nord della citt\u00e0 ed \u00e8 facilmente raggiungibile dalla Stazione di Lipeck delle Ferrovie russe con la linea n.119 del trasporto pubblico locale."}
{"id": "1470136", "revid": "287204", "url": "https://it.wikipedia.org/wiki?curid=1470136", "title": "Esopo (Velazquez)", "text": ""}
{"id": "1470138", "revid": "144796", "url": "https://it.wikipedia.org/wiki?curid=1470138", "title": "Carlo I Giuseppe di Olomouc", "text": ""}
{"id": "1470139", "revid": "287204", "url": "https://it.wikipedia.org/wiki?curid=1470139", "title": "Jorg Schmidt", "text": ""}
{"id": "1470142", "revid": "66387", "url": "https://it.wikipedia.org/wiki?curid=1470142", "title": "Societ\u00e0 per Azioni unipersonale", "text": ""}
{"id": "1470144", "revid": "1782831", "url": "https://it.wikipedia.org/wiki?curid=1470144", "title": "Formichimere", "text": "Le sono una forma vivente ibrida tra insetti e altri animali facente parte del manga e anime \"Hunter \u00d7 Hunter\", scritto e disegnato dal mangaka Yoshihiro Togashi.\nCaratteristiche generali.\nLe formichimere sono degli animali estremamente pericolosi che provengono dal Continente Oscuro e le cui caratteristiche variano a seconda della generazione: il particolare sistema riproduttivo della regina, detto \"incrocio dietetico\", permette infatti di trasmettere alla prole le caratteristiche di quanto viene mangiato, pertanto migliore \u00e8 il cibo ingerito pi\u00f9 forti saranno le formichimere che nasceranno. La regina stessa, quando trova razze con caratteristiche utili, se ne ciba fino a causarne l'estinzione; le formichimere sono anche definite \"formica gourmet\" in quanto ognuna ha differenti gusti alimentari.\nLa societ\u00e0 delle formichimere \u00e8 estremamente gerarchica e al vertice c'\u00e8 la regina, servita dalle tre guardie reali; esse, a loro volta, comandano circa trentasei comandanti di divisione, che a loro volta sono a capo di quattro o cinque comandanti di squadra. Le formichimere nate pi\u00f9 tardi occuperanno un posto sociale e saranno dotate di una forza pi\u00f9 elevati nella colonia. Una volta formata la colonia, la regina si dedica alla nascita del Re, che ha il compito di dare alla luce a sua volta un'altra regina per ricominciare il ciclo. Dopo la nascit\u00e0 del re le guardie reali sono tenute a seguire unicamente i suoi ordini.\nDall'incrocio con gli esseri umani le formichimere sviluppano capacit\u00e0 intellettive notevoli, il linguaggio umano e una sorta di comunicazione telepatica fra loro stesse e con la regina; tuttavia questa eventualit\u00e0 comporta anche degli effetti negativi generalmente assenti come la possibilit\u00e0 di provare sentimenti di ribellione e, in alcuni casi, di conservare alcuni o tutti i ricordi delle loro passate vite da umani. Anche l'aspetto delle formichimere incrociate con gli umani varia a seconda di quando sono nate, infatti le prime hanno un aspetto pi\u00f9 animalesco mentre le ultime (come le guardie reali e il re) hanno fattezze fortemente umanoidi.\nFamiglia reale.\nRegina.\nLa \u00e8 la prima formichimera ad apparire nella serie. Nonostante le formichimere difficilmente superino le dimensioni di dieci centimetri, una mutazione ha portato la regina a un'altezza di circa due metri.\nAppare per la prima volta quando, ferita, viene trasportata dalle onde del mare sull'isola che ospita la nazione di Neo Green Life. Secondo quanto detto da Ging, la regina vi giunse dal Continente Oscuro e il ritrovamento di un suo arto mette in allarme i governi locali e l'Associazione Hunter, che avviano subito una ricerca.\nGuidata dal suo istinto e dal suo unico obbiettivo, partorire il re pi\u00f9 forte di sempre, la regina comincia a nutrirsi di pesci e piccoli animali per recuperare le forze. A questo primo stadio \u00e8 in grado di mettere al mondo le formichimere soldato, che le assicurano un costante afflusso di cibo e una base difensiva su cui fondare la colonia. Successivamente sviluppa una particolare predilezione per la carne umana, che le consente di dare alla luce chimere pi\u00f9 forti e intelligenti. Terminati questi preparativi si rintana nel formicaio per dedicarsi esclusivamente alla gravidanza. Viene ferita mortalmente dalla nascita prematura del figlio, che \u00e8 talmente impaziente di nascere da non curarsi nemmeno della salute della madre, lasciata agonizzante subito dopo il parto. L'ultimo pensiero della regina va per\u00f2 proprio a lui quando, prima di morire, rivela ai suoi sudditi il nome scelto per il re: Meruem.\nMeruem.\n \u00e8 il figlio della regina delle formichimere e quindi Re della sua razza. Sua madre lo ha dato alla luce con l'intenzione di generare un discendente perfetto, superiore a tutti gli altri appartenenti alla specie, ma il suo amore si riveler\u00e0 non ricambiato in quanto la uccider\u00e0 durante il parto squarciandole il ventre. Apprender\u00e0 il suo vero nome solo al termine dello scontro con Netero. A differenza delle altre formichimere, Meruem non \u00e8 nato dalla sacca ventrale delle uova come gli altri, ma dal ventre della regina come un grembo umano.\nUna volta nato prende subito possesso della Repubblica di Gorteau Est uccidendo il precedente leader supremo, Diego Masadoru, ma grazie ai poteri di Pitou continuer\u00e0 a servirsi di lui per spingere i cittadini a riversarsi nella capitale per poterli sfruttare come esercito grazie alla \"selezione\" in vista della conquista del mondo. Si dimostra subito un sovrano estremamente crudele, non esitando a eliminare non soltanto innumerevoli esseri umani ma anche ogni formichimera che non obbedisca immediatamente e senza controbattere ai suoi ordini per poi divorarla.\nIn attesa della \"selezione\" si appassiona ai giochi da tavolo e riunisce vari campioni al suo palazzo per sfidarli e in brevissimo tempo acquista una padronanza eccezionale in qualsiasi gioco a cui si dedichi, cosa che suggerisce che il suo intelletto sia superiore rispetto a quello di un comune essere umano. Dopo avere sconfitto un giocatore lo uccide poich\u00e9 in futuro non gli sarebbe di nessun'altra utilit\u00e0. La situazione cambia radicalmente quando affronta la campionessa del mondo del \"gungi\", una ragazza cieca di nome Komugi: in apparenza ingenua e timida, ma estremamente abile nel gioco, la ragazza riuscir\u00e0 sempre a sconfiggere Meruem il quale, inspiegabilmente, comincia a poco a poco a interessarsi e a preoccuparsi di lei, risparmiandola.\nIn seguito dell'attacco al castello da parte di Netero e Zeno Zoldick, lo \"Stormo di Draghi Stellari\" di quest'ultimo ferisce accidentalmente Komugi: il re la affida quindi alle cure di Neferpitou e, dopo essersi allontanati grazie alla \"Testa di Drago\" di Zeno, ingaggia battaglia con il presidente dell'Associazione Hunter. Nel corso dello scontro Meruem mette in mostra una personalit\u00e0 complessa, un ibrido tra l'umano e la formica: il suo intento dichiarato \u00e8 uccidere tutti gli umani privi di virt\u00f9 e governare un mondo in cui non esistano confini e discriminazioni tra esseri viventi. Netero capisce che egli oscilla fra la formica e l'uomo e che le due parti non si possono in nessun modo conciliare.\nContro ogni previsione Meruem riesce a sconfiggere Netero, il quale decide di attivare la bomba, chiamata rosa dei poveri, collegata al suo cuore: il re delle formichimere rimane perci\u00f2 in fin di vita e, per rigenerarsi, si nutre del Nen delle sue guardie Shaiapouf e Menthuthuyoupi, diventando ancora pi\u00f9 potente e acquisendo alcune loro abilit\u00e0. La bomba, tuttavia, non soltanto gli fa perdere la memoria (poi recuperata una volta giunto a palazzo) ma soprattutto lo espone a una dose di radiazioni letali (Chiamato anche \"veleno\" nell'Anime): rendendosi conto di essere in punto di morte, capisce di volere passare i suoi ultimi momenti insieme a Komugi, chiedendo a Palm dove fosse nascosta senza per\u00f2 mostrare rabbia o crudelt\u00e0 verso di lei. La personalit\u00e0 di Meruem, infatti, dopo avere recuperato la memoria grazie al nome della ragazza pronunciato da Welfin, cessa di oscillare tra l'uomo e la formica, poich\u00e9 l'uomo ha preso definitivamente il sopravvento. Meruem, infatti, non si dimostra pi\u00f9 spietato, ma compassionevole e gentile. Meruem e Komugi tornano cos\u00ec a giocare a \"gungi\" e durante la partita il re chiede alla ragazza di chiamarlo un'ultima volta con il suo vero nome, cosicch\u00e9 possa morire serenamente sul suo grembo, ponendo in questo modo fine alla battaglia tra formichimere e Hunter. Poco dopo anche la ragazza morir\u00e0 tenendolo per mano.\nL'abilit\u00e0 di Meruem, del tipo della Specializzazione, gli consente di potenziarsi mangiando altri utilizzatori di Nen, divorandone l'aura. Ha un talento incredibile nel combattimento, tanto che persino Netero si mostra fin da subito dubbioso sul poterlo sconfiggere. Grazie alle partite con Komugi ha guadagnato un intuito ai limiti della precognizione, che gli permette per esempio di tenere il passo con l'incredibile velocit\u00e0 dei colpi di Netero. Dopo lo scontro con quest'ultimo, gravemente ferito dall'esplosione della bomba del vecchio Hunter, si nutre dell'energia vitale di Shaiapouf e Menthuthuyoupi riuscendo a rigenerarsi e acquisendo le loro capacit\u00e0, nelle quali dimostra poi un controllo persino superiore.\nGuardie reali.\nNeferpitou.\n, soprannominato \"Pitou\", \u00e8 una formichimera dalle sembianze di gatto umanoide e il primo delle guardie reali a vedere la luce. \u00c8 un potentissimo utilizzatore di nen, tanto che lo stesso Netero afferma che potrebbe essere pi\u00f9 forte di lui.\nIl suo En ha una forma irregolare, diversa dalla solita sferica, ed \u00e8 in grado di estenderlo fino a due miglia e di mantenerlo senza fatica per ore, il che lo rende il pi\u00f9 grande utilizzatore di tale tecnica visto finora (un esperto in media arriva a cinquanta metri e Zeno Zoldick arriva al massimo a trecento). Ha una personalit\u00e0 allegra, si distrae facilmente e ama giocare molto; malgrado il suo modo di fare scherzoso e apparentemente ingenuo, si distingue per la sua forza terrificante e per avere un livello estremo di sadismo, tanto che la sua aura \u00e8 in grado di paralizzare dal terrore anche Hunter esperti.\nPoco dopo la sua nascita dimostra subito la sua potenza eliminando con poco sforzo Kaito, di cui poi conserva e resuscita per poco tempo il corpo grazie ai suoi poteri, e preparandosi per la \"selezione\"; successivamente, venendo incaricato da Meruem di guarire Komugi, promette a Gon di fare tornare Kaito normale perch\u00e9 il ragazzo aveva minacciato di ucciderlo rischiando di coinvolgere anche la ragazza nello scontro. Una volta scaduto il tempo concessogli dal giovane Hunter, Pitou viene condotto nel luogo in cui era imprigionato Kaito, ma una volta arrivati la guardia reale rivela che egli ormai era morto e non poteva pi\u00f9 essere riportato indietro. La formichimera si appresta quindi a uccidere Gon, ritenuto un possibile pericolo per il re, ma lo shock per la morte dell'allievo di suo padre porta il giovane a imporsi la condizione di rinunciare al Nen e alla sua vita per ottenere il potere necessario a uccidere Pitou: la forza cos\u00ec ottenuta si rivela immensamente superiore a quella della guardia reale la quale, pur riuscendo a tranciargli il braccio destro, viene barbaramente uccisa da Gon. \u00c8 doppiato da Ayumi Fujimura\nLe sue abilit\u00e0, del gruppo della Specializzazione, coinvolgono l'utilizzo di pupazzi, che controlla attraverso la sua coda: uno di essi \u00e8 denominato \"Riparagiocattoli\" e ha il potere di curare ferite anche gravi; esso non pu\u00f2 tuttavia muoversi dalla posizione in cui inizialmente \u00e8 stata evocata ed \u00e8 collegata alla coda di Pitou, cosa che ne limita il raggio di movimento a venti metri. Sempre grazie a questa abilit\u00e0 si dimostra in grado di utilizzare i corpi di persone vive o morte come delle vere e proprie marionette poste sotto il suo potere.\nIl secondo pupazzo usato da Pitou si chiama \"Terpsichora\" e consiste nell'affinare al massimo tutte le capacit\u00e0 fisiche di Pitou, rendendo il suo corpo ancora pi\u00f9 letale. Dal momento dell'attivazione a quello in cui sferrare l'attacco successivo trascorre a malapena un decimo di secondo. Pitou usa questa tecnica tre volte. La prima contro Netero, ma senza la possibilit\u00e0 di impiegarla perch\u00e9 viene colpito dall'anziano hunter prima ancora di potere sferrare l'attacco; la seconda contro Gon, ma egli riesce a schivarlo facilmente; la terza e ultima avviene dopo che quest'ultimo lo ha ucciso. Infatti la sua volont\u00e0 di proteggere Meruem \u00e8 tale da fare sprigionare il suo nen dopo la morte, e quindi con vigore molto maggiore rispetto a prima, attivando tale potere e consentendo al suo corpo decapitato di continuare la lotta, strappando un braccio a Gon, ma il giovane riesce poi a eliminarlo definitivamente.\nShaiapouf.\n, soprannominato \"Pouf\", \u00e8 una guardia reale dalle sembianze di farfalla umanoide. \u00c8 il pi\u00f9 calmo e intelligente delle tre guardie, sebbene sia estremamente emotivo in tutto ci\u00f2 che riguarda il re.\nFin da subito vede Komugi come una minaccia per il re e decide di ucciderla; tuttavia, quando \u00e8 sul punto di attaccarla, comprende che cos\u00ec facendo negherebbe al re la possibilit\u00e0 di sconfiggerla a \"gungi\" e pertanto desiste. Dopo lo scontro con gli Hunter a palazzo si appresta a raggiungere il re, impegnato nello scontro con Netero, giungendovi assieme a Youpi solo quando la bomba del vecchio Hunter \u00e8 gi\u00e0 esplosa riducendo in fin di vita Meruem: per salvarlo i due non esitano a donargli buona parte delle loro forze. Dopo avere tentato inutilmente di impedire al re di ricordarsi di Komugi morir\u00e0 a causa delle radiazioni velenose rilasciate dall'ordigno, con il quale \u00e8 entrato in contatto proprio a causa di Meruem.\nIl Nen di Pouf rientra nella Manipolazione ,dispone di due abilit\u00e0 una si chiama \"Belzeb\u00f9\" e gli permette di scindere il suo corpo in frammenti minuscoli che gli danno numerosi vantaggi, come la rigenerazione o trasformare il suo aspetto esteriore e la sua voce; l'unica limitazione posta a tale potere consiste nel fatto che il frammento che controlla tutti gli altri non pu\u00f2 in nessun caso essere pi\u00f9 piccolo delle dimensioni di un'ape. I suoi cloni sono praticamente impossibili da disintegrare, poich\u00e9 se colpiti non fanno altro che decomporsi a livello microscopico per poi riformarsi, tuttavia Killua \u00e8 riuscito a vanificare questa capacit\u00e0 sfruttando l'elettricit\u00e0. Essendo formati dalle cellule di Pouf, infatti, usando il calore dell'elettricit\u00e0 \u00e8 possibile fare morire tali cellule, e quindi annientare i cloni. La seconda chiamata Messaggio spirituale lo rende in grado di sondare lo stato d'animo dei nemici spargendo le sue scaglie sulle loro aure, queste scaglie hanno inoltre un potere ipnotico e sedativo.\nMenthuthuyoupi.\n, soprannominato \"Youpi\", \u00e8 il terzo membro delle guardie regali. \u00c8 l'unica chimera a essere frutto di un incrocio tra un umano e un mostro senza alcuna influenza animale. \u00c8 alto, muscoloso e dalla pelle rossa, con orecchie piatte e schiacciate contro la testa e le zampe inferiori simili a quelle di un satiro.\nPossiede la capacit\u00e0 di sviluppare ali, arti e occhi supplementari arrivando a trasformarsi in una mostruosa creatura simile a un gigantesco centauro dotato di falce. Con lo svilupparsi del suo scontro con Morel e i suoi allievi, acquisisce anche la capacit\u00e0 di provocare esplosioni usando la propria rabbia come innesco. La sua personalit\u00e0 \u00e8 la pi\u00f9 semplice tra le tre guardie reali, il che gli permette di godere di una forza immensa che deriva dal suo entusiasmo disinteressato, ma con il tempo matura notevolmente, diventando pi\u00f9 furbo e arguto. Nell'affrontarlo Knuckle stima che l'aura di Youpi sia dieci volte pi\u00f9 grande di quella di Morel, all'incirca 700.000.\nDopo lo scontro con gli Hunter si appresta a raggiungere il re, impegnato nello scontro con Netero, ma li raggiunge quando ormai la bomba \u00e8 gi\u00e0 esplosa e rimane quindi avvelenato dalle radiazioni. Dona gran parte del proprio corpo al re in fin di vita ma poco dopo essere ritornato al palazzo muore a causa del veleno.\nComandanti di divisione.\nAlligator.\n \u00e8 una formichimera nata dall'incrocio tra un umano e un alligatore. Ha un carattere molto competitivo ma allo stesso tempo anche pigro e goloso. Dopo la morte della Regina \u00e8 uno dei tanti comandanti di divisione a lasciare il nido per costruirsi un regno tutto suo, risultando uno delle poche formichimere rimaste.\nBrovada.\n \u00e8 una formichimera nata dall'incrocio tra un umano e un'aragosta e fa parte della squadra al servizio del Re. Notando un'anomalia negli atteggiamenti di Flutter, riesce a intuire che sotto le sue vesti si cela in realt\u00e0 Ikalgo e lo attacca senza esitazioni distruggendone il corpo; il polpo, tuttavia, si salva e riesce a sconfiggerlo usando una strategia. Ikalgo non se la sente tuttavia di uccidere la formichimera e la lascia andare per farla tornare a Neo Green Life.\nRiaccompagnata Reina al villaggio di sua madre, decide di rimettersi in viaggio; la formica, tuttavia, legatasi a lui, lo invita a rimanere a vivere con lei nel villaggio e Brovada infine accetta, facendo intuire che tra i due sia nata una relazione.\nColt.\n \u00e8 la prima formichimera generata dall'incrocio con un essere umano. Nella sua \"vita precedente\" era infatti il primo bambino mangiato dalla Regina. Ha l'aspetto di un essere umano incrociato con un falco. \u00c8 la formica che pi\u00f9 si prodiga di servire la Regina nel migliore dei modi e che promette di proteggerla. Questo suo atteggiamento \u00e8 dovuto a reminiscenze del carattere del bambino, che aveva promesso di proteggere la sorella Reina non riuscendoci, infatti viene uccisa assieme al fratello. Quando vede la regina in fin di vita e l'atteggiamento disinteressato del Re che le ha squarciato il ventre, decide di allearsi con gli \"hunter\", a patto che essi si impegnino a salvarla. Arriva addirittura a offrire i propri organi per salvare la regnante, ma non potr\u00e0 in quanto incompatibili (appartenendo a generazioni diverse \u00e8 come se non appartenessero neanche alla stessa specie). Dopo la morte della Regina, trova nel suo ventre un secondo bambino, debole e di minuscole dimensioni, proponendosi di accudirlo.\nBen poco ricorda del suo passato da umano, se non i ricordi dei nomi di sua madre e sua sorella. Non \u00e8 chiaro se in futuro ricorder\u00e0 della sua vita precedente.\nCheetu.\n \u00e8 una formichimera nata dall'incrocio tra un umano e un ghepardo. Questa sua natura gli permette di avere un'elevatissima velocit\u00e0. In seguito alla morte della Regina \u00e8 una delle formichimere a lasciare il nido per costruirsi un regno tutto suo, ma in seguito si unisce al re. Dopo uno scontro con Morel e Knuckle quest'ultimo gli attacca Potclean che lo seguir\u00e0 ovunque, ma grazie al potere Jonen di una subordinata di Leol riuscir\u00e0 a toglierselo.\nIl suo primo potere si chiama Guardie e ladri e trasporta per otto ore Cheetu e il suo avversario in uno spazio immaginario creato dalla formichimera stessa e, finch\u00e9 l'avversario non lo tocca o non scade il tempo segnato da un'enorme e indistruttibile clessidra non si pu\u00f2 uscire.\nUsa questa tecnica contro Morel, il quale riesce a metterlo con le spalle al muro con l'inganno, ma in quel frangente Cheetu manifesta un'ulteriore potere, materializzando una balestra munita di artigli.\nVerr\u00e0 ulteriormente sconfitto, e una volta datosi alla fuga, verr\u00e0 definitivamente sconfitto una volta partito l'attacco al re.\nAvr\u00e0 infatti per l'occasione ottenuto un nuovo potere, tentando di sfidare Zeno per provarlo, ma dopo diversi rifiuti di quest'ultimo verr\u00e0 ucciso a tradimento da Silva Zoldick.\nLeol.\n \u00e8 uno tra i comandanti di divisione pi\u00f9 potenti tra le formichimere, incrocio tra un umano e un leone (anche se l'aspetto \u00e8 quello di una tigre). Prima della morte della regina era conosciuto come . In seguito alla morte della sovrana cerca di fondare un regno tutto suo, ma alla fine si unisce al Re sebbene sia intenzionato a usurparlo. A differenza delle altre Formichimere, non ha i ricordi di quando era un umano, ma di quando era un leone.\nIl suo potere si chiama Rental pod e materializza una sorta di \"ipod\" di nen, in grado di prendere in prestito i poteri altrui in cambio di un favore alla controparte, con il dovuto consenso. Una volta effettuato il prestito dovr\u00e0 strappare una ricevuta emessa tramite il suo potere, dopodich\u00e9, per un'ora, avr\u00e0 accesso al potere in questione. Il rental pod, infine, memorizza i nomi di coloro cui ha ricevuto i prestiti, cancellandoli in caso di relativa morte.\nContro Morel utilizzer\u00e0 il Tube, un potere rubato a un amico dell\"hunter\", che lo uccider\u00e0 con il suo Deep Purple dopo un duro scontro.\nPeggy.\n \u00e8 nato dall'incrocio tra un essere umano e un pinguino. Nella sua vita passata era il padre adottivo di Meleoron. Viene crudelmente ucciso da Meruem in seguito alla sua nascita.\nMeleoron.\n \u00e8 nato dall'incrocio tra un essere umano e un camaleonte, e come un camaleonte ha la capacit\u00e0 di mimetizzarsi, rendendosi cos\u00ec invisibile. In contrasto con le altre formichimere, ha un carattere molto pacifista e non ama combattere. Dopo la morte di Peggy per mano del Re decide di schierarsi dalla parte degli Hunter diventando amico di Gon. Il suo piano \u00e8 quello di usare la sua abilit\u00e0 per sconfiggere il Re delle formichimere, cercando un partner (che egli render\u00e0 invisibile con la sua abilit\u00e0) che sia in grado di sferrare un colpo mortale al Re. Nel vedere Gon prova un senso di terrore nello scoprire che la sua aura non ha fondo. Da umano il suo nome era .\nMeleoron possiede tre abilit\u00e0:\nUser\u00e0 Complice perfetto insieme a Knuckle, e successivamente con Killua, la cui combinazione verr\u00e0 utilizzata contro Menthuthuyoupi.\nWelfin.\n, \u00e8 una formichimera che assomiglia a un lupo umanoide. \u00c8 un individuo egoista e ipocrita, che cerca di salire la scala sociale del regno assecondando chi \u00e8 pi\u00f9 potente di lui. \u00c8 molto paranoico, sospettando tutti e tutto intorno a s\u00e9 stesso. Poco dopo lo scontro con Ikalgo, rivela di avere conservato tutti i ricordi di quando prima era umano, subito dopo il suo risveglio come formichimera. Contrariamente alle aspettative per\u00f2, ci\u00f2 lo riempie di disprezzo, in quanto Welfin, non avrebbe voluto ricordare pi\u00f9 niente della sua vita passata, raccontando di essere anche lui, come Gyro un orfano vissuto nella miseria e nell'immondizia e che non ha mai avuto affetto dai genitori che lo malmenavano e punivano ogni volta, tanto anche da essere arrivati quasi a ucciderlo. Era molto amico di Gyro e nel tempo in cui si vedevano raccontavano le loro sventure ridendoci sopra e che ci\u00f2 era l'unica cosa buona che c'era nella miseria in cui vivevano. Welfin ammette di non essere pi\u00f9 interessato alla guerra delle formichimere e degli uomini e che la sola cosa che vuole \u00e8 trovare il suo vecchio amico Gyro che reputa l'unico vero sovrano che vorrebbe servire. In seguito a un incontro con Meruem subisce un tale shock da farlo invecchiare vistosamente. Dopo la morte del re parte con Hina e l'ex ministro Bizeff alla ricerca di Gyro. Da umano il suo nome era .\nLa sua abilit\u00e0 nen \u00e8:\nSe l'obiettivo mente o disobbedisce agli ordini, il razzo viene lanciato in automatico, inseguendo il target ovunque si trovi.\nNel caso il razzo colpisca l'avversario esso rilascia dei millepiedi neri che crescono in base a quanto la vittima reagisca, causandogli una morte orribile. Essi possono esserei distrutti solamente se Welfin che li ha lanciati dica la verit\u00e0. Ci\u00f2 causa dolore ai millepiedi di nen facendoli infine morire dissolvendosi in fumo.\nZazan.\n \u00e8 una formichimera nata dall'incrocio di un essere umano e uno scorpione. La parte superiore del corpo \u00e8 quello di una donna molto attraente e possiede una coda con tanto di pungiglione. Fa la sua prima comparsa quando stordisce Pokkle con il suo pungiglione. Dopo la morte della Regina si autoproclama nuova regina, fondando una colonia vicino al Ryuseigai e tramite il pungiglione trasforma, con il colpo dellIniezione estetica, i suoi prigionieri in obbedienti schiavi. Zazan \u00e8 estremamente vanitosa e si infuria molto se qualcuno rovina la sua bellezza. Strappandosi la coda pu\u00f2 trasformarsi in un orrendo mostro simile a un coccodrillo dalla straordinaria forza e resistenza, capacit\u00e0 che user\u00e0 come asso nella manica contro Feitan. Tuttavia anche in questa forma viene sconfitta da Feitan che ricorre alla sua abilit\u00e0 Pain packer.\nComandanti di squadra.\nFratelli Ortho.\nI fratelli Ortho sono una coppia di formichimere dall'aspetto basato sui pesci, fratello e sorella, che vivono in un lago sotterraneo nella Repubblica di Gorteau Est. Vengono uccisi da Killua. Appartengono alla categoria Nen della Concretizzazione e posseggono l'abilit\u00e0 . La sorella pu\u00f2 evocare sul corpo del nemico un bersaglio impossibile da rimuovere, mentre il fratello pu\u00f2 evocare un dardo che colpisce inevitabilmente il bersaglio.\nFlutter.\n \u00e8 una formichimera dall'aspetto di libellula e un capitano della divisione di Leol. Viene attaccato e ucciso da Knov e il suo corpo usato come travestimento da Ikalgo, prima che venisse distrutto da Brovada.\nLa sua abilit\u00e0 nen \u00e8:\nHina.\nHina \u00e8 un capitano agli ordini di Leol dotata del potere nen dell'esorcismo la quale usa per liberare Cheetu da Potclean. Non \u00e8 ben chiaro come ci riesca anche se da un primo aspetto sembra che divori fisicamente il potere Nen altrui e poi lo tenga nella pancia che si gonfia in base all'intensit\u00e0 del potere Nen per poi digerirlo. Tra le formichimere \u00e8 quella ad avere un aspetto maggiormente umano.\nIkalgo.\n \u00e8 una formichimera polpo nella versione italiana viene chiamato Calamaro poich\u00e9 odia essere chiamato polpo. Inizialmente attaccher\u00e0 Killua mentre quest'ultimo, cercando di scongiurare la selezione, \u00e8 inseguito da altre formichimere.\nNello scontro con Killua verr\u00e0 messo alle strette rischiando di cadere in un lago dove ci sono delle formiche che se attratte dal sapore del sangue non riuscirebbero a trattenersi e verrebbe quindi divorato.\nKillua offre a Ikalgo un patto; se gli avesse detto che potere usasse il comandante da cui prendeva ordini gli avrebbe risparmiato la vita.\nIn un primo momento Ikalgo sembra sul punto di cedere poi con sguardo deciso spiega a Killua che gli sarebbe piaciuto essere calamaro e con un sorriso triste, si taglia il tentacolo che teneva Killua lasciandosi cadere nel lago dicendo che non avrebbe tradito i suoi compagni. Killua con uno dei suoi yo-yo lo afferra prima di cadere e gli dice sorridendo di avere riconosciuto il suo valore e che se le circostanze fossero state diverse sarebbero potuti diventare amici.\nNel contatto telepatico il comandante chiede a Ikalgo se Killua avesse mostrato delle armi, ma egli decide di mentire dicendo che ha sempre combattuto a mani nude. Killua riesce a sconfiggere le formiche ma cade infine a terra rischiando di morire dissanguato. Ikalgo ricambia quindi il favore salvandolo. Dopo quest'evento passer\u00e0 dalla parte degli \"hunter\" e parteciper\u00e0 al piano d'attacco al re.\nLa sua abilit\u00e0 \u00e8 quella di trasformare un tentacolo in un fucile ad aria compressa che spara pulci al posto delle pallottole (state allevate sul corpo che manipola e usa come travestimento). Tali pulci hanno un corpo dalla forma simile a un proiettile e incredibili capacit\u00e0 di salto che aumentano di molto la gittata del fucile; nel caso non in cui non possa usare le pulci pu\u00f2 trasformre i suoi tentacoli in proiettili per il suo fucile ma il numero di proiettili che pu\u00f2 creare con questo metodo \u00e8 limitato in quanto pu\u00f2 creare un solo proiettile per tentacolo (i suoi tentacoli con il passare del tempo ricrescono). Inoltre \u00e8 in grado di manipolare e di usare qualsiasi corpo come se fosse un travestimento.\nPike.\n \u00e8 una formichimera nata dall'incrocio tra un uomo e un ragno, e come tale pu\u00f2 emettere ragnatele tramite le quali blocca i nemici. Fa parte della divisione di Zazan, a cui \u00e8 estremamente fedele. Appare per la prima volta mentre combatte con il gruppo di Pokul e in seguito partecipa all'invasione del Ryuseigai venendo sconfitto e ucciso da Shizuku.\nRammot.\n \u00e8 una formichimera, capitano nella divisione di Colt. Si tratta di un ibrido tra un umano, un coniglio e un volatile. \u00c8 la prima formichimera a essere attaccata con il nen e a sopravvivere e quindi anche la prima ad assorbirlo e a utilizzarlo in combattimento. I suoi poteri gli vengono involontariamente passati da Gon e Killua in uno scontro che li vede vittoriosi e la formichimera ritirarsi. Inebriato dal potere del nen, pensa di poterlo sfruttare per diventare la formichimera pi\u00f9 potente e di diventare lui stesso il re della propria specie, tuttavia gli baster\u00e0 percepire l'immensa e maligna aura di Neferpitou per rendersi conto di quanto tale desiderio fosse folle. Dapprima terrorizzato da Neferpitou, dopo che quest'ultimo non lo uccide, Rammot diventa assolutamente devoto al Re, affermando con entusiasmo che il suo unico scopo sia servire la guardia reale e il re stesso. Cercher\u00e0 di vendicarsi su Killua notandolo solo e indifeso nella giungla, ma il giovane, una volta estratto l'ago di Illumi, lo decapita in un istante e gli schiaccia il cranio, uccidendolo.\nSoldati.\nBat.\nBat \u00e8 una formichimera dall'aspetto di un pipistrello umanoide appartenente alla divisione di Meleoreon. Insieme a Hollow, combatte contro Gon venendo sconfitta. Appartiene alla categoria Nen dell'Emissione e pu\u00f2 generare onde soniche dalla bocca.\nHollow.\nHollow \u00e8 una formichimera dall'aspetto di un Gufo umanoide appartenente alla divisione di Meleoreon. Insieme a Bat, combatte contro Gon venenedo sconfitto. Appartiene alla categoria Nen del Potenziamento, grazie al quale pu\u00f2 aumentare la sua muscolatura assumendo un aspetto pi\u00f9 umanoide.\nKoala.\nKoala \u00e8 una formichimera nata dall'incrocio fra un koala e un umano. Nella sua vita passata era un assassino professionista con una concezione nichilistica del mondo, ma dopo essere rinato sotto forma di formichimera incomincia a credere nell'esistenza dell'anima. Si unisce in seguito al gruppo di Kaito.\nGyro.\nGyro era un tempo il sovrano dello stato del NGL. Di lui si sa solo il suo passato.\nGyro nacque in un cantiere edile povero. La posizione geografica non \u00e8 menzionata anche se a giudicare dall'aspetto, sembra essere nato nella terra delle stelle cadenti. Da prima ancora che iniziasse a parlare gli fu insegnato come impastare il cemento e fare i mattoni. Venne cresciuto dal padre che lo considerava di poco conto e che non gli parlava quasi mai. Questo diede difficolt\u00e0 a Gyro di parlare bene fino ai sette anni. L'unica cosa che gli intim\u00f2 suo padre fu solo di non dare fastidio alla gente. Gyro che non aveva mai ricevuto un gioco in dono, consider\u00f2 queste parole come regalo datogli dal padre. Nonostante tutto Gyro gli voleva bene, perch\u00e9 sentiva che il padre aveva bisogno di lui, e i motivi erano che quando aveva cinque anni rischi\u00f2 di morire a causa di una forte febbre, e che suo padre si era occupato di lui fino a quando non si riprese, e che non gli aveva mai detto di andarsene. Durante la pausa lavoro Gyro raccont\u00f2 inavvertitamente con un ragazzo pi\u00f9 grande di lui il suo segreto. E lui sbeffeggiandolo gli disse che il motivo per cui il padre non gli aveva mai detto di andarsene era perch\u00e9 portava dei soldi a casa. Gyro, sentendosi ferito nell'orgoglio per avere raccontato il suo segreto, aggred\u00ec il ragazzo, che lo sbatte a terra raccontando che quando era piccolo era stato il vecchio della casa accanto a prendersi cura di lui, e che aveva litigato con suo padre per il fatto che non lo aiutasse. Il padre disse che non gli importava niente che vivesse o morisse. In quello stesso momento Gyro assistette a qualcosa di inconcepibile: vide suo padre che osserv\u00f2 la scena e se ne and\u00f2 senza fare niente. Comprendendo che quello che gli disse suo padre di non dare fastidio alla gente era per beneficio suo, non un insegnamento per il figlio, perch\u00e9 se il figlio causa un guaio \u00e8 il genitore a pagarne le conseguenze. Gyro comprese infine che nessuno provava interesse per lui, e nello stato di vita in cui ha vissuto non si considera pi\u00f9 come una persona. Poco tempo dopo Gyro si ribell\u00f2, prese un martello e colp\u00ec il padre nella sua stanza, prese il denaro e scapp\u00f2 via.\nAnni dopo fond\u00f2 il NGL e ne divent\u00f2 il sovrano, utilizzando lo stato come facciata per le sue attivit\u00e0 criminali, come la fabbricazione di droga (tra cui la popolare D\u00b2) o il commercio di armi, con l'unico scopo di rovinare il pi\u00f9 possibile il mondo. Il suo aspetto da formichimera non viene mostrato. \u00c8 l'unico tra tutte le formichimere a rifiutarsi di obbedire agli ordini della regina, e a mantenere ogni ricordo di quando era umano per via della sua volont\u00e0 maligna. Dopo la distruzione del NGL da parte delle formichimere decide di cambiare zona per ricostruire il suo impero. L'autore ha affermato nel manga che lui e Gon sono destinati a incontrarsi in futuro."}
{"id": "1470145", "revid": "287204", "url": "https://it.wikipedia.org/wiki?curid=1470145", "title": "Grudziadz", "text": ""}
{"id": "1470160", "revid": "198277", "url": "https://it.wikipedia.org/wiki?curid=1470160", "title": "Salvatore Bocchetti", "text": "Biografia.\nHa un cugino ex-calciatore, Antonio Bocchetti.\nDurante gli anni in Russia, ha maturato una buona conoscenza del russo.\nCaratteristiche tecniche.\nDifensore centrale, mancino di piede, all'occorrenza pu\u00f2 ricoprire anche il ruolo di terzino sinistro.\nCarriera.\nClub.\nLanciano, Ascoli e Frosinone.\nNato a Secondigliano, fino all'et\u00e0 di 13 anni gioca nella scuola calcio Piscinola (squadra di quartiere), dopo nell'Internapoli, per poi passare nelle giovanili dell'. All'et\u00e0 di 18 anni \u00e8 stato ceduto in prestito al Lanciano in Serie C1 per la stagione 2005-2006. L'anno successivo \u00e8 tornato alla sua squadra di origine facendo il suo esordio in Serie A; a gennaio 2007 \u00e8 stato nuovamente ceduto in prestito con diritto di riscatto della compropriet\u00e0 fissato a 400.000 \u20ac, questa volta in Serie B al Frosinone che successivamente lo riscatta. A giugno 2008 il Frosinone riscatta tutto il cartellino pagando all'Ascoli 1.500.000 \u20ac.\nGenoa.\nNel luglio 2008 \u00e8 tornato in Serie A acquistato con la formula della compartecipazione dal Genoa per 2,2 milioni di euro. Arriva a Genova, dove con Gian Piero Gasperini trova subito il posto da titolare inamovibile sul centro-sinistra con Giuseppe Biava a destra e Matteo Ferrari centrale, come del resto l'anno dopo con Biava o S\u014dkrat\u012bs Papastathopoulos a destra ed Emiliano Moretti o Dario Dainelli centrali: ottima soprattutto la sua intesa con Domenico Criscito esterno di sinistra del centrocampo gasperiniano. Le sue prestazioni convincono Marcello Lippi, CT della Nazionale, a convocarlo pi\u00f9 volte. Il 24 marzo 2010 in Genoa-Palermo (2-2) mette a segno il primo gol con la maglia rossoblu. Con il Genoa conquista al primo anno la qualificazione in Europa League, sfiorando la Champions solo per gli scontri diretti con la , classificata a pari punti ma in vantaggio per via di un contestatissimo 3-3 nello scontro diretto che il Genoa gioc\u00f2 per gran parte della partita in dieci uomini, venendo rimontato solo a tempo scaduto. L'anno dopo gioc\u00f2 l'Europa League con il Genoa.\nRubin Kazan'.\nIl 29 agosto 2010 viene acquistato per 9.5 milioni di euro dal Rubin Kazan', con cui firma un contratto della durata di tre anni e mezzo.\nNella prima stagione gioca il finale del campionato disputando 7 partite e segnando 2 reti. Il 29 settembre seguente fa il suo debutto in Champions League contro il Barcellona pareggiando 1-1.\nIl 2 ottobre 2011 Bocchetti segna la sua prima doppietta con il Rubin Kazan contro il Tom Tomsk. Finisce la prima fase del campionato in sesta posizione giocando 22 partite e segnando 5 reti. Il 23 febbraio 2012 il Rubin Kazan viene eliminato dall'Europa League nei sedicesimi di finale perdendo 1-0 entrambe le partite contro l'Olympiacos.\nIl 14 luglio 2012 Bocchetti segna il gol che sblocca la gara nella finale di Supercoppa di Russia contro lo Zenit San Pietroburgo di Luciano Spalletti: la partita terminer\u00e0 2-0 e il risultato permetter\u00e0 cos\u00ec al di alzare il primo trofeo stagionale.\nSpartak Mosca e Milan.\nIl 25 gennaio 2013 passa a titolo definitivo allo Spartak Mosca per circa 4,5 milioni di euro. Il 10 marzo fa il suo esordio in campionato in occasione della vittoria casalinga (3-1) contro il . Ad agosto 2013 ha riportato una rottura del legamento crociato anteriore con parziale lacerazione dei legamenti esterni del ginocchio sinistro.\nIl 27 gennaio 2015 passa in prestito al Milan. Il 1\u00ba febbraio seguente fa il suo esordio con la maglia rossonera, nella vittoria per 3-1 contro il . Dopo avere giocato altre 8 partite, a fine stagione non viene riscattato e fa quindi ritorno allo Spartak Mosca, con cui gioca fino al termine della stagione 2018-2019.\nHellas Verona e Pescara.\nSvincolatosi dallo , il 25 luglio 2019 si trasferisce a parametro zero al , firmando un contratto biennale, valido fino al 30 giugno 2021. Esordisce con i veneti alla prima giornata di campionato, il 25 agosto, subentrando a Zaccagni nel pareggio per 1-1 contro il Bologna. Dopo avere avuto dei problemi fisici a partire da settembre, torna in campo a novembre nel successo per 1-0 contro la Fiorentina. A causa di ulteriori problemi fisici gioca solo 5 partite in tutta la stagione.\nIl 29 settembre 2020 viene ceduto in prestito in Serie B al Pescara. Pochi giorni dopo, il 3 ottobre, esordisce con gli abruzzesi nella partita di campionato in casa della Reggina, persa per 3-1. Il 19 dicembre segna il suo primo gol, realizzando la marcatura decisiva al 90' per il successo sul Monza per 3-2.\nIl 30 giugno 2021 annuncia il ritiro dal calcio giocato.\nNazionale.\nHa esordito in Nazionale Under-21 il 25 marzo 2008 in Azerbaigian-Italia (0-2), giocata a Baku. Sotto la gestione di Pierluigi Casiraghi diventa titolare e nel 2008 con la \"Nazionale Olimpica\" vince il Torneo di Tolone e partecipa ai Giochi olimpici.\nNel 2009 il c.t. Marcello Lippi lo convoca per la prima volta in Nazionale, per le partite contro e del 28 marzo e 1\u00ba aprile, nelle quali tuttavia non viene impiegato. Partecipa quindi all'Europeo U-21 in Svezia dove gli \"Azzurrini\" vengono eliminati in semifinale.\nIl 10 ottobre 2009, a 22 anni, esordisce in Nazionale, subentrando a Grosso nel secondo tempo di Irlanda-Italia (2-2), valida per le qualificazioni mondiali. Il 14 ottobre, a Parma, gioca per la prima volta da titolare nella partita contro Cipro. Viene convocato per il Mondiale 2010 in Sudafrica, ma non scende in campo nel corso della manifestazione.\nIl 13 maggio 2012, dopo due anni di assenza dal giro azzurro, viene inserito dal c.t. Prandelli nella lista dei 32 calciatori pre-convocati per la fase di preparazione in vista dell'Europeo 2012, ma viene poi escluso dalla lista definitiva consegnata il 29 maggio.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1470161", "revid": "869733", "url": "https://it.wikipedia.org/wiki?curid=1470161", "title": "Vel\u00e1zquez (disambigua)", "text": "Persone.\nEsistono diverse persone con il cognome Vel\u00e1zquez:"}
{"id": "1470163", "revid": "767487", "url": "https://it.wikipedia.org/wiki?curid=1470163", "title": "Lionel Charbonnier", "text": "Carriera.\nClub.\nCharbonnier inizi\u00f2 a 16 anni nel settore giovanile dell', con cui vinse due Coppe Gambardella.\nDopo aver disputato la semmifinale di ritorno della Coppa UEFA 1992/93 contro i tedeschi del , nella stagione successiva venne promosso titolare. Con il club francese ha vinte due Coppe di Francia (1994 e 1996), la seconda nella stessa stagione della conquista del campionato francese.\nNel 1998, dopo il Francia '98, si trasfer\u00ec in Scozia ai Rangers di Glasgow, con cui conquist\u00f2 per due volte il \"double\" campionato-Coppa di Scozia. Tuttavia, a causa dei continui infortuni, disput\u00f2 ben poche partite come titolare, scavalcato da Stefan Klos.\nNel 2001 firma per i svizzeri del Losanna, con cui disputa la sua ultima stagione da calciatore ritirandosi l'anno seguente.\nNazionale.\nCharbonnier, nonostante diverse convocazioni per la nazionale francese, ha disputato una sola partita con i \"bleus\", l'11 giugno 1997 quando scese in campo contro l'Italia nel Torneo di Francia (2-2).\nHa fatto parte, come terzo portiere, della nazionale francese che vinse il Mondiale 1998. Per questa vittoria \u00e8 stato insignito della Legion d'onore dal presidente francese Jacques Chirac.\nDopo il ritiro.\nDopo il ritiro Charbonnier ha intrapreso la carriera di allenatore, guidando lo Stade Poitevin prima e il Sens poi.\nDal 2008 al 2009 \u00e8 stato commissario tecnico della nazionale tahitiana Under-20, con la quale ha conquistato la qualificazione ai Mondiali Under-20 del 2009 in Egitto."}
{"id": "1470174", "revid": "3115", "url": "https://it.wikipedia.org/wiki?curid=1470174", "title": "Lagotto romagnolo", "text": "Il lagotto romagnolo o pi\u00f9 semplicemente lagotto, \u00e8 una razza canina, dalle antiche origini italiane, che si \u00e8 sviluppata nelle zone paludose del sud del delta del Po: specificamente nel ravennate e nelle pianure di Comacchio.\nDotato di eccezionale olfatto, \u00e8 l'unica razza al mondo specializzata nella cerca del tartufo; \u00e8 un cane usato anche in antichit\u00e0.\nLo standard del lagotto romagnolo \u00e8 stato approvato dall'ENCI nel luglio 1992; mentre il 10 marzo 1995, la razza \u00e8 stata riconosciuta a livello internazionale dalla Federazione Cinologica Internazionale (FCI); secondo la stessa FCI la razza appartiene come classificazione al Gruppo 8: \"Cani da riporto, cani da cerca, cani d'acqua\"\nOrigini.\nIl lagotto in origine era un cane da riporto d'acqua, il suo utilizzo era simile a quello di noti retriever; successivamente questa attitudine si \u00e8 persa con la selezione a favore della cerca del tartufo.\nChe si tratti di una razza con origini molto antiche lo si desume anche dal fatto che l'immagine di un cane rassomigliante all'attuale lagotto \u00e8 stata ritrovata nella necropoli di Spina, importante citt\u00e0 dell'Etruria padana.\nL'insediamento della razza \u00e8 antecedente a quello, nella penisola iberica, del Cane d'acqua portoghese, affine al lagotto romagnolo. Lo stesso Linneo testimonia la presenza di un cane molto simile all'attuale lagotto, in epoca ben precedente la nascita dell'esemplare portoghese. In epoca romana e nelle epoche successive, i cani si diffusero nella zona che va da Ravenna e dalle valli di Comacchio fino alla pianura friulana. \nIn un famoso affresco del Mantegna, \"L'incontro\", visibile nella \"Camera degli Sposi\" nel Palazzo Ducale di Mantova, osserviamo un cane del tutto simile all'attuale lagotto romagnolo. Inoltre sono numerose le citazioni, in molti documenti a partire del XVI secolo, di un cane da riporto riccioluto del tutto simile all'attuale lagotto.\nIl nome della razza trarrebbe origine dalla lingua romagnola: \u201cC\u00e0n Lag\u00f2t\u201d, che significa: \u201ccane da acqua\u201d. Secondo altre fonti le origini del nome deriverebbero invece dal termine dialettale con il quale si chiamano gli abitanti di un paesino delle valli di Comacchio: Lagosanto, detti appunto \"lagotti\". Questa interpretazione viene riportata anche da Giovanni Morsiani che a sua volta cita Gian F. Bonaveri in una pubblicazione del 1761 intitolata: \"Della citt\u00e0 di Comacchio delle sue lagune e pesche\", dove si racconta che i valligiani usavano per il riporto della selvaggina dei cani bianchi dal pelo folto e riccio. \nPrima delle bonifiche del '800, nelle valli di Comacchio e nelle zone paludose della Romagna, il cane veniva utilizzato infatti per il riporto della selvaggina volatile (specie le folaghe). In questa attivit\u00e0 un ruolo decisivo hanno il pelo e il sotto pelo della razza che proteggono l'animale dal contatto dell'acqua, spesso gelida, consentendogli una capacit\u00e0 di lavoro insuperabile.\nParallelamente a questa attivit\u00e0 venatoria il lagotto svolgeva un'utile, ma meno nota, attivit\u00e0 di ricerca del tartufo, allora ben pi\u00f9 abbondante. Questa attivit\u00e0 successivamente ha preso il sopravvento fino a specializzare la razza in questa attivit\u00e0 in modo esclusivo nell'intero panorama mondiale; anche e soprattutto perch\u00e9 la razza \u00e8 ottimamente addestrabile e possiede un'ottima cerca e un notevole olfatto.\nCon la scomparsa, ad opera delle bonifiche, delle valli paludose si \u00e8 persa la necessit\u00e0 ad utilizzare il lagotto come cane da riporto. Inoltre, parallelamente con la scomparsa nelle vigne dei supporti in legno a favore di quelli in cemento e con l'impoverimento dei boschi in pianura, si \u00e8 avuta la scomparsa dei tartufi nelle zone pianeggianti. A seguito di questa circostanza la cerca del tartufo si \u00e8 spostata in zone pi\u00f9 collinari e boschive, ed ancora una volta l'adattabilit\u00e0 della razza si \u00e8 mostrata preziosa: il pelo e sotto pelo proteggono infatti l'animale dalle spine spesso presenti nel sottobosco.\nXX secolo.\nNegli anni settanta, grazie all'attivit\u00e0 di quattro appassionati ed esperti cinofili, la razza cominci\u00f2 a riacquistare l'originale purezza, che gli accoppiamenti con altre razze avevano in parte compromesso. I quattro autori della rinascita della razza furono Quintino Toschi, presidente del locale gruppo cinofilo di Imola, Francesco Ballotta, allevatore e giudice ENCI, Antonio Morsiani, cinologo, giudice ed allevatore e Lodovico Babini, esperto cinofilo romagnolo.\nGrazie ad essi la razza si avvi\u00f2 verso una rinascita; rinascita che ha il suo apice nel 1988 con la nascita del Club italiano lagotto, che annovera oggi centinaia di iscritti. Il Club italiano lagotto ha contribuito in modo decisivo per ottenere il riconoscimento internazionale definitivo da parte della FCI. Inoltre ha parallelamente contribuito allo sviluppo internazionale degli iscritti della razza nei Club nazionali, in paesi come la Svizzera, l'Austria, l'Olanda, la Germania, la Francia, la Finlandia, la Svezia, la Norvegia, la Danimarca, la Gran Bretagna, la Slovenia, la Croazia, l'Ungheria, la Repubblica di San Marino, la Spagna, gli USA, l'Australia, la Nuova Zelanda e il Sudafrica. Con lo scopo di unire a livello internazionale i clubs e gli appassionati d questa antichissima razza il Club italiano lagotto, su proposta del suo presidente Giovanni Morsiani, ha fondato l'UMLAG (Unione mondiale dei clubs del lagotto).\nI cuccioli iscritti all'ENCI gi\u00e0 nel 2002 superavano la quota di 900. Nel 2011 i cuccioli iscritti in un anno hanno superato le 1800 unit\u00e0.\nLo standard morfo-funzionale e lo standard morfologico ufficiale della razza \u00e8 stato redatto nel 1991 da Antonio Morsiani, grande cinologo scomparso nel 1995. I commenti allo standard, indispensabile studio di zoognostica canina (cinognostica) applicato alla razza, sono stati redatti dal figlio di Antonio, Giovanni Morsiani e pubblicati nel suo libro sul lagotto romagnolo edito nel 1996 da Mursia - Milano.\nFin dal 1992 il Club Italiano Lagotto ha inoltre iniziato il controllo ufficiale della displasia dell'anca in collaborazione con la CE.LE.MA.SCHE fondata dal Dr. Cesare Pareschi di Ferrara e la SCIVAC diretta dal Dr. Aldo Vezzoni di Cremona, effettuando anche controlli per le principali patologie ereditarie cardiache e oculari.\nInfine, vengono organizzate, su tutto il territorio italiano da parte del Club Italiano Lagotto, le prove attitudinali di cerca del tartufo nel tentativo di migliorare le eccellenti qualit\u00e0 funzionali della razza. Dal 2012 le Prove di Cerca del Tartufo riservate al lagotto romagnolo sono state ufficialmente riconosciute dall'ENCI e, a conclusione di un iter durato oltre trent'anni, il Club Italiano Lagotto vede la formazione di 12 nuovi giudici di prove, tutti esperti allevatori di lagotti e tartufai spesso da generazioni, integralmente formatisi al suo interno e che vanno ad aggiungersi ai giudici specialisti storici gi\u00e0 attivi da anni in esposizione e prove di lavoro di questa razza.\nDescrizione.\nCane di media-piccola taglia, con buone proporzioni, di profilo forma un quadrato quasi perfetto. \u00c8 di aspetto forte, robusto e rustico allo stesso tempo. Il lagotto ha grandi occhi rotondi, in ogni sfumatura di colore che va dal giallo scuro al marrone scuro.\nIl pelo \u00e8 lanoso riccio ed uniformemente distribuito su tutto il corpo; pu\u00f2 essere bianco sporco uniforme, bianco con macchie marroni, roano, marrone fegato uniforme, arancio unicolore e in varie combinazioni di tinte; spesso mostra macchie bianche che si sviluppano in et\u00e0 adulta. Il pelo \u00e8 a crescita continua e deve essere periodicamente tagliato altrimenti forma dei cordoni. Il lagotto \u00e8 praticamente esente da muta, il sottopelo rimane aggrovigliato al pelo di copertura. \u00c8 sufficiente una regolare toelettatura una o due volte l'anno.\nL'aspetto del pelo ricorda il barboncino, anche se l'aspetto del lagotto deve essere rustico e non \"salottiero\" la coda non \u00e8 mai arrotolata.\nI maschi devono avere una altezza al garrese di 43\u201349\u00a0cm (ideale 46\u00a0cm) e devono pesare 13\u201316\u00a0kg. Le femmine devono avere una altezza al garrese di 41\u201346\u00a0cm (43\u00a0cm \u00e8 l'ideale) e un peso di 11\u201314\u00a0kg. Tolleranza di 1\u00a0cm. in pi\u00f9 o in meno.\nDallo standard:\n\"La conformazione generale \u00e8 quella di un leggero mesomorfo il cui tronco sta nel quadrato, armonico rispetto al formato (eterometria) e disarmonico rispetto ai profili (alloidismo). L'altezza del costato \u00e8 alquanto inferiore al 50% dell'altezza al garrese e pu\u00f2 sfiorare il 44% di tale altezza\".\nLo standard della razza.\nLo standard della razza: lagotto romagnolo, \u00e8 stato approvato dall'E.N.C.I. nel luglio 1992 ed \u00e8 l'unico valido in tutti i paesi della F.C.I. Le traduzioni letterali del testo in tedesco, francese, inglese e spagnolo sono state approvate dalla F.C.I. il 10 marzo 1995. Lo stesso giorno la razza \u00e8 stata riconosciuta a livello internazionale.\nInfine, dopo 28 anni di impegno e lavoro degli appassionati, la razza viene riconosciuta a livello internazionale; infatti, in data 6 luglio 2005, l'Assemblea Generale della F.C.I. riunitasi a Buenos Aires (Argentina), approva definitivamente la razza a livello mondiale: lagotto romagnolo.\nSecondo la classificazione F.C.I. la razza lagotto romagnolo appartiene al gruppo: Gruppo 8\u00ba - cani da riporto, da cerca e da acqua. Sezione 3\u00ba cani da acqua, N. 325/bis.\nLo standard da lavoro.\nIl \"regolamento delle prove da lavoro per il lagotto romagnolo\" prevede 16 articoli.\nTemperamento.\nIl lagotto \u00e8 nato per lavorare attivamente. In genere hanno un sensorio molto acuto.\nSono molto fedeli e amorevoli cosa che lo rende un cane da compagnia ideale per la famiglia. Essi sono estremamente adatti all'addestramento. Vanno molto facilmente d'accordo con altri animali, se socializzati fin dalla giovane et\u00e0. Il lagotto ha bisogno di molto esercizio e devono sempre essere impegnati in un lavoro. Hanno un istinto naturale per il recupero e in genere non vengono disturbati dal gioco o da altri animali selvatici.\nOggi il lagotto viene allevato soprattutto come cane da ricerca del tartufo e non come cane da caccia o da riporto. Infatti, il loro olfatto molto sviluppato li rende eccellenti cani da ricerca.\nSono, inoltre, eccellenti nuotatori che non mostrano esitazione in qualunque tipo di ambiente acquatico. Hanno un mantello molto impermeabile che li rende capaci di lavorare a lungo in acque anche gelide.\n\u00c8 una razza facilmente addestrabile a vari compiti, ha una scarsa propensione all'abbaio; e non \u00e8 aggressivo verso i consimili.\nIl lagotto ama scavare e deve essere istruito a non scavare nei giardini; molti proprietari creano loro un angolo apposito per consentire loro di soddisfare le esigenze di scavatori.\nDiffusione.\nInizialmente presente solo in Romagna, ora ci sono allevamenti in tutta Italia e all'estero. L'elenco degli allevatori (tutte le razze) iscritti all'ENCI comprende diversi allevamenti dedicati alla razza.\nA tutto il 31 dicembre 2011 risultavano iscritti oltre 1800 cuccioli nel libro delle \"Statistiche della popolazione canina iscritta all'ENCI\".\nAll'estero negli anni si sono costituiti diversi Club di razza:\nPatologie.\nIl lagotto vive mediamente circa 16 anni. \u00c8 un cane molto rustico con pochi problemi di salute; le possibili patologie genetiche di cui pu\u00f2 soffrire sono:"}
{"id": "1470189", "revid": "124488481", "url": "https://it.wikipedia.org/wiki?curid=1470189", "title": "Crisobolla", "text": "La Crisobolla, o Bolla d'Oro (in latino: \"bulla aurea\", in greco: \"\u039a\u03c1\u03c5\u03c3\u03cc\u03b2\u03bf\u03c5\u03bb\u03bb\u03bf\u03c2\", leggi \"crys\u00f2bullos\"), cio\u00e8 \"sigillo aureo\", era un particolare tipo di documento ufficiale in uso presso la cancelleria imperiale di Costantinopoli e adottato poi nel Medioevo anche presso le corti occidentali.\nIl termine deriva dal greco antico \u03c7\u03c1\u03c5\u03c3\u03cc\u03c2 (\"chrysos\"), cio\u00e8 \"oro\", e dal latino \"bulla\", cio\u00e8 \"oggetto rotondo\", con riferimento al sigillo impresso in calce ai documenti ufficiali: dal sigillo stesso il termine pass\u00f2 ad indicare per estensione l'intero documento. Caratteristica della bolla aurea era l'impressione del sigillo in oro, ad indicare la particolare importanza dell'editto.\nTradizione bizantina.\nIl \"Crys\u00f2bullos L\u00f2gos\" (\"\u039a\u03c1\u03c5\u03c3\u03cc\u03b2\u03c5\u03bb\u03bb\u03bf\u03c2 \u039b\u03cc\u03b3\u03bf\u03c2\", cio\u00e8 \"Legge del Sigillo d'Oro\"), o semplicemente \"Crisobolla\", era un documento ufficiale emanato dalla cancelleria palatina dell'Impero Bizantino sancente i pi\u00f9 importanti atti imperiali.\nL'ideologia imperiale bizantina identificava l'Imperatore quale sovrano dell'unico legittimo impero universale, scelto direttamente da Dio.\nIn tale ottica le bolle imperiali erano particolarmente utilizzate nella politica estera, presentando attraverso di esse quali atti di concessione imperiale i risultati delle trattative diplomatiche, spesso sostenute tra pari. In tal modo consentivano all'Impero di mantenere una formale condizione di superiorit\u00e0 anche coi vicini pi\u00f9 potenti.\nPer circa otto secoli venne mantenuto l'uso di emettere le Crisobolle unilateralmente, senza obblighi per la controparte. Ci\u00f2 tuttavia risultava svantaggioso per i Bizantini nel far rispettare gli impegni stipulati alle potenze straniere, cosicch\u00e9 a partire dal XII secolo essi iniziarono a inserire nelle Bolle formule vincolanti di giuramento.\nNel XIII secolo l'uso pass\u00f2 alle cancellerie dell'Impero di Nicea e dell'Impero di Trebisonda.\nElenco.\nTra i pi\u00f9 importanti documenti di questo tipo emessi in Oriente vi sono:\nUso Occidentale.\nDalla tradizione bizantina l'uso della bolla si estese nel Medioevo in Europa occidentale con le Bolle pontificie, le Bolle imperiali e quelle emanate dagli altri sovrani occidentali. La maggior rarit\u00e0 con cui si ricorse all'uso dell'oro nell'emanazione delle Bolle in Occidente, fece s\u00ec che le Bolle d'Oro finissero per risultare collegate a documenti di particolare importanza.\nElenco.\nTra i pi\u00f9 importanti documenti di questo tipo emessi in Occidente vi sono:"}
{"id": "1470190", "revid": "729019", "url": "https://it.wikipedia.org/wiki?curid=1470190", "title": "Taang! Records", "text": "La Taang! Records \u00e8 un'etichetta indipendente statunitense specializzata nei generi punk, Oi!, Ska, ed hardcore punk, fondata da Curtis Casella nel 1981.\nOriginariamente era collocata a Boston, nel Massachusetts, con una sezione distaccata a Cambridge finalizzata appositamente alla vendita; questo negozio era chiamato \"The Kids Will Have Their Say\" ed a quei tempi aveva raggiunto una discreta notoriet\u00e0 ed importanza all'interno della comunit\u00e0 underground locale.\nVerso la met\u00e0 degli anni novanta la sede venne spostata a San Diego, California, dove tutt'oggi la Taang! continua ad occuparsi di alcune band di Boston (spesso pubblicando ristampe di album) nonch\u00e9 di nuovi gruppi con base in California."}
{"id": "1470191", "revid": "899609", "url": "https://it.wikipedia.org/wiki?curid=1470191", "title": "Halga", "text": "Halga, Helgi, Helghe o Helgo fu un re leggendario danese che visse all'inizio del VI secolo. Il suo nome nella lingua del suo tempo (il proto-norreno) sarebbe stato *\"Hailaga\" (devoto agli dei).\nGli studiosi generalmente concordano che compare sia nella tradizione anglosassone (\"Beowulf\") sia in quella scandinava (saghe norrene e cronache danesi). In entrambe le tradizioni, egli era uno Scylding, figlio di Healfdene e fratello di Hro\u00f0gar. Nel \"Beowulf\" la sua relazione con Hro\u00f0ulf non \u00e8 spiegata, ma se non ne era il padre (come invece era secondo la tradizione scandinava) ne era almeno lo zio. Entrambe le tradizioni inoltre menzionano la faida della sua famiglia con Froda e Ingeld.\nSebbene non sia detto molto di Halga nelle fonti anglosassoni, molto di pi\u00f9 \u00e8 narrato in quelle scandinave, che contengono tutte una versione della storia della sua relazione incestuosa con la figlia Yrsa; il risultato della relazione fu Hro\u00f0ulf.\nIl \"Beowulf\".\nNel poema epico anglosassone \"Beowulf\", Halga \u00e8 menzionato raramente. Compare all'inizio del poema dov'\u00e8 citato come Halga il coraggioso, uno dei quattro figli di Healfdene oltre a Heorogar, Hro\u00f0gar e una figlia (senza nome, ma chiamata Sign\u00fd nelle fonti norrene) sposata con il re di Svezia.\nHro\u00f0ulf (Hr\u00f3lfr Kraki) \u00e8 solo citato come il nipote di Hro\u00f0gar, senza specificare se sia figlio di Halga, come invece fanno le fonti scandinave.\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\" (incluso negli \"Annales Lundenses\") dice che Haldan (Healfdene) ebbe due figli, Helghe e Ro (Hro\u00f0gar). Quando Haldan mor\u00ec di vecchiaia, Helghe e Ro si divisero il regno cos\u00ec che Ro govern\u00f2 sulla terra mentre Helghe sul mare. Un giorno, Helghe giunse in Halland/Lolland e giacque con Thore, figlia di uno dei contadini di Ro; cos\u00ec venne generata sua figlia Yrse. Molto tempo dopo incontr\u00f2 Yrse, e senza sapere che fosse sua figlia la ingravid\u00f2; da questa unione nacque Hr\u00f3lfr Kraki (Hro\u00f0ulf). Helghe pi\u00f9 tardi combatt\u00e9 in Wendland e uccise il re dei Venedi. Conquist\u00f2 inoltre tutta la Danimarca eliminando un certo Hodbrod. Infine scopr\u00ec che Yrse, con la quale aveva giaciuto, era la sua stessa figlia, perci\u00f2 and\u00f2 ad Oriente e l\u00e0 si suicid\u00f2.\nCon Helghe e Ro entrambi morti, il re svedese Hakon/Athisl (Eadgils) obblig\u00f2 i Daner ad accettare un cane come re. Al re cane successe Hrolf Kraki.\nLe \"Gesta Danorum\".\nSe il \"Chronicon Lethrense\" riporta che gli Svedesi umiliarono i Danesi dopo la morte di helghe, Saxo Grammaticus al contrario nelle sue \"Gesta Danorum\" (libro 2) ci dice che fu Helgo a umiliare gli Svedesi. Inoltre nell'opera ha confuso o mischiato Helgo con Helgi Hundingsbane, che in altre fonti \u00e8 un Wulfing (Ylfing) dei Geati. \u00c8 possibile che il miscuglio dei due personaggi sia stato intenzionale, dettato dal fatto che entrambi si chiamavano Helgi ed entrambi avevano ucciso un certo Hothbrodd.\nSaxo concorda col \"Beowulf\" e col \"Chronicon Lethrense\" nel dire Helgo e Ro (Hro\u00f0gar) figli di Haldanus (Healfdene). Come il \"Chronicon Lethrense\", dice che Helgo e Ro si spartirono il regno dopo la morte di vecchiaia di Haldanus, e che Ro prese la terra e Helgo il mare. Saxo aggiunge che Helgo era un uomo piuttosto alto.\nHelgo attacc\u00f2 e uccise re Skalk della \"Sklavia\" (cio\u00e8 il re del Wendland), riducendola a provincia danese. Continuando il suo vagabondare per il mare, Helgo arriv\u00f2 a Thur\u00f8, dove trov\u00f2 e rap\u00ec la giovane Thora, che gli diede una figlia, Urse.\nGuadagn\u00f2 il nome \"Hundingsbane\" sottomettendo Hunding, re di Sassonia, e togliendo lo Jutland ai Sassoni, che consegn\u00f2 ai suoi comandanti Heske, Eyr e Ler. Poi umili\u00f2 l'aristocrazia sassone emanando una legge che diceva che l'uccisione di uno di loro non avrebbe avuto un costo superiore a quello dell'uccisione di un cittadino qualunque.\nQuando molti anni dopo Helgo torn\u00f2 a Thur\u00f8, Thora si vendic\u00f2 per la sua perduta verginit\u00e0 mandando Urse a Helgo che la rap\u00ec, senza sapere che era sua figlia. Da loro nacque Roluo Kraki (Hro\u00f0ulf).\nMentre il \"Chronicon Lethrense\" e gli \"Annales Lundenses\" non spiegano perch\u00e9 Halga dovesse uccidere Hodbrod per avere l'intera Danimarca, le \"Gesta Danorum\" presentano Hothbrodd come un re di Svezia che aveva invaso la Danimarca e ucciso Ro. Dopo aver ucciso Hothbrodd e vendicato il fratello umili\u00f2 gli Svedesi proibendo che qualsiasi crimine contro uno Svedese fosse punito a norma di legge. Poi, odiando il suo stesso paese, and\u00f2 all'est e mor\u00ec gettandosi sulla propria spada. Suo figlio Roluo gli succedette al trono.\nLa \"Hr\u00f3lfs saga kraka ok kappa hans\".\nNella \"Hr\u00f3lfs saga kraka ok kappa hans\", Halfd\u00e1n (Healfdene) aveva tre figli, Helgi, Hr\u00f3arr (Hro\u00f0gar) e la figlia Sign\u00fd. La sorella era la primogenita ed era sposata con S\u00e6vil Jarl, con cui ebbe un figlio, Hr\u00f3kr. Halfdan fu ucciso da suo fratello Fr\u00f3\u00f0i (Froda) e i due fratelli dovettero cercare rifugio presso un uomo di nome Vivil su un'isola finch\u00e9 non poterono vendicare il padre uccidendo Fr\u00f3\u00f0i.\nHr\u00f3arr se ne and\u00f2 in Northumbria e spos\u00f2 \u00d6gn figlia del re Nor\u00f0ri, mentre Helgi divenne re di Danimarca e non si spos\u00f2. Desiderando una moglie, Helgi and\u00f2 dai Sassoni e corteggi\u00f2 la loro battagliera regina Oluf. Tuttavia lei non era interessata e umili\u00f2 Helgi rasandolo e coprendolo di pece mentre dormiva e rispedendolo in quello stato alla sua nave. Pi\u00f9 tardi Helgi torn\u00f2 e con uno stratagemma rap\u00ec la regina per un po' di tempo, durante il quale la lasci\u00f2 incinta.\nTornata al suo regno, la regina partor\u00ec una figlia che chiam\u00f2 Yrsa dal nome del suo cane. Yrsa fu cresciuta come pastorella finch\u00e9 non ebbe 12 anni, quando incontr\u00f2 suo padre Helgi che si innamor\u00f2 di lei, ignorando che fosse sua figlia. Oluf non disse niente riguardo alla parentela e vide come la sua vendetta il matrimonio di Helgi con la sua stessa figlia. Helgi e Yrsa ebbero poi un figlio, Hr\u00f3lfr Kraki (Hro\u00f0ulf).\nPer la sua parte di regno a Hr\u00f3arr era stato dato un prezioso anello, un cimelio di famiglia. C'era comunque un altro parente che voleva la sua fetta, il loro nipote Hr\u00f3kr. Poich\u00e9 non gli fu data n\u00e9 una parte del regno n\u00e9 l'anello, and\u00f2 in Northumbria, uccise Hr\u00f3arr e gett\u00f2 l'anello nell'acqua (ritrovato pi\u00f9 tardi da Agnar figlio di Hr\u00f3arr); Helgi vendic\u00f2 suo fratello tagliando braccia e gambe a Hr\u00f3kr.\nApprendendo che Helgi e Yrsa vivevano felici insieme, la regina Oluf and\u00f2 in Danimarca a dire a sua figlia la verit\u00e0. Yrsa rimase sconvolta e anche se Helgi voleva che la loro relazione rimanesse com'era prima, lei insist\u00e9 che si separassero. Pi\u00f9 tardi fu presa in moglie dal re svedese A\u00f0ils (Eadgils), il che rese Helgi ancora pi\u00f9 infelice.\nTempo dopo, durante uno Yule, una donna orribile venne a far visita a Helgi mentre era nel suo casotto da caccia; nessuna persona nel regno le aveva permesso di entrare in casa, eccetto Helgi. Dopo, la donna gli chiese di giacere con lei; egli accett\u00f2, e appena lei entr\u00f2 nel letto si trasform\u00f2 in una donna elfica, che vestiva di seta ed era la pi\u00f9 bella donna che avesse mai visto. Egli la violent\u00f2 e la mise incinta di una figlia che fu chiamata Skuld. Helgi dimentic\u00f2 l'elfa, e due giorni dopo il parto lei gli fece nuovamente visita tenendo Skuld fra le braccia; quella figlia avrebbe in seguito sposato Hj\u00f6rvar\u00f0r (Heoroweard), l'uccisore di Hr\u00f3lfr Kraki.\nAvendo nostalgia di Yrsa, Helgi and\u00f2 ad Uppsala a prenderla, ma fu ucciso da A\u00f0ils in battaglia. Suo figlio Hr\u00f3lfr gli succedette al trono.\nLa \"Saga degli Skj\u00f6ldungar\" e il \"Bjarkar\u00edmur\".\nLa \"Saga degli Skj\u00f6ldungar\" e il \"Bjarkar\u00edmur\" riportano che Halfd\u00e1n (Healfdene) e sua moglie Sigrith ebbero tre figli: Roas (Hro\u00f0gar), Helgo e la figlia Signy.\nIngjaldus (Ingeld, qui presentato come fratellastro di Halfdan) attacc\u00f2 Halfdan, lo uccise e spos\u00f2 Sigrith. Ingjaldus e Sigrith ebbero due figli, R\u00e6recus e Frodo (Froda), mentre Signy crebbe con la madre finch\u00e9 non spos\u00f2 S\u00e6vil, jarl della Zelanda; Roas e Helgo sopravvissero nascondendosi su un'isola sulle coste della Scania, e quando furono abbastanza grandi vendicarono il padre uccidendo Ingjaldus.\nI due fratelli divennero entrambi re di Danimarca, e Roas spos\u00f2 la figlia del re d'Inghilterra; Helgo, da parte sua, violent\u00f2 Olava, regina dei Sassoni, e la mise incinta di una figlia di nome Yrsa. La ragazza spos\u00f2 poi re Adillus (Eadgils) di Svezia, ma alcuni anni dopo Helgo lo attacc\u00f2 e rap\u00ec Yrsa; violent\u00f2 anche lei, che gli diede un figlio di nome Rolfo (Hro\u00f0ulf). Dopo qualche anno la madre di Yrsa, la regina Olava, venne a farle visita e le disse che Helgo era suo padre. Yrsa torn\u00f2 da Adillus lasciandosi dietro suo figlio; Helgo mor\u00ec quando Rolfo aveva 8 anni, ed egli sal\u00ec al trono. Non molto pi\u00f9 tardi, Roas fu ucciso dai suoi fratellastri R\u00e6recus e Frodo, cos\u00ec Rolfo divenne l'unico re di Danimarca.\nLa \"Saga degli Ynglingar\".\nNella \"Saga degli Ynglingar\" (una parte dell\"'Heimskringla\") di Snorri Sturluson, l'autore menziona la tradizione di Halga, Eadgils e Yrsa, e basa le sue fonti sulla \"Saga degli Skj\u00f6ldungar\" (aveva accesso all'ora perduta versione originale).\nSnorri ha scritto che Helgi, figlio di re Halfd\u00e1n (Healfdene), governava a Lejre. Egli invase la Svezia con un'armata cos\u00ec grande che re A\u00f0ils (Eadgils) non pot\u00e9 far altro che scappare ad Uppsala; Helgi ammass\u00f2 un immenso bottino e prese con s\u00e9 la regina Yrsa (che A\u00f0ils aveva trovato in Sassonia). Lei gli diede un figlio, Hr\u00f3lfr Kraki (Hro\u00f0ulf); quando il bambino aveva tre anni, la regina Alof di Sassonia, madre di Yrsa, venne a farle visita e le disse che suo marito Helgi era il suo stesso padre. Allora Yrsa torn\u00f2 in Svezia da re A\u00f0ils. Hr\u00f3lfr Kraki rimase in Danimarca col padre e quando aveva otto anni, dopo che Helgi mor\u00ec durante una spedizione di guerra, fu proclamato re di Danimarca."}
{"id": "1470198", "revid": "74801", "url": "https://it.wikipedia.org/wiki?curid=1470198", "title": "Macroscelididae", "text": "La famiglia dei Macroscelididi (Macroscelididae) \u00e8 formata da 19 specie di piccoli mammiferi, raggruppate in 7 generi. Tutte le specie della famiglia sono comunemente chiamate toporagni elefante, sengi o macroscelidi.\nUn tempo inclusa nell'ordine polifiletico Insectivora, la famiglia costituisce ora da sola l'indipendente ordine Macroscelidea.Sono caratterizzati da una piccola proboscide che li aiuta a cacciare dato che \u00e8 molto sensibile agli odori, la loro dieta principale consiste in insetti talvolta anche piccoli mammiferi.\nDescrizione.\nLe dimensioni possono variare in lunghezza da 100 a (coda esclusa, ma lunga poco meno del corpo) e in peso da 25 a oltre .\nIl nome comune deriva dalla somiglianza con i toporagni della famiglia Soricidae, che sono comunque notevolmente pi\u00f9 piccoli, e dalla forma del muso, che termina con un'appendice prominente e prensile che pu\u00f2 ricordare la proboscide di un elefante.\nLe zampe posteriori sono abbastanza lunghe rispetto al corpo e questa caratteristica \u00e8 all'origine del nome scientifico della famiglia.\nIl colore varia in relazione all'habitat, dal grigio-giallastro al marrone-rossiccio.\nBiologia.\nPrendendo in considerazione animali morti, i Macroscelidi sembrano animali goffi e sproporzionati, con la grossa testa incassata nel corpo, le zampe a trampolo e la coda sottile, i grandi occhi; tuttavia, da vivi si muovono con tale sveltezza, saltando, scartando, muovendo incessantemente il lungo musetto, che sembrano incredibilmente aggraziati.\nSono soprattutto insettivori, ma la dieta, oltre a insetti e altri piccoli animali, come vermi e ragni che pescano nelle loro tane con la lunga lingua vermiforme, pu\u00f2 includere anche alimenti vegetali, in particolare semi e germogli.\nSono diurni, gregari, pacifici e molto attivi.\nMettono al mondo poca prole, ma gi\u00e0 in grado di vedere e camminare e ricoperta di peli.\nDistribuzione e habitat.\nSono diffusi in tutta l'Africa e occupano habitat molto differenziati, dalla foresta al deserto (sono presenti in particolare nel deserto del Namib).\nEvoluzione.\nL'ordine Macroscelidea \u00e8 stato molto pi\u00f9 numeroso in passato che al giorno d'oggi. Le 19 specie attuali rappresentano i resti di una vasta radiazione africana che ha avuto inizio nel lontano Eocene ed ha raggiunto l'apice nel corso del Miocene e del Pliocene (24 - 2 milioni di anni fa).\nStudi di denti fossili e moderni indicano che le prime forme ancestrali sono state principalmente o esclusivamente consumatrici di materiale vegetale passando poi gradualmente ad una dieta insettivora. I primi fossili conosciuti di macroscelidi sono \"Chambius kasserinensis\" del primo Eocene della Tunisia e \"Herodotius pattersoni\" di fine Eocene dell'Egitto (vissuti tra 55 e 34 milioni di anni fa). L'anatomia dentale di questi ed altri fossili sostengono (ma non confermano) una comune discendenza dei macroscelidi e dei cosiddetti condilartri (Condylarthra), primitivo ordine parafiletico che ha dato origine a numerose linee di moderni ungulati. Tra i condilartri, in particolare, somiglianze notevoli sono state riscontrate con i rappresentanti della famiglia Apheliscidae, come \"Apheliscus\" e \"Haplomylus\", e con l'enigmatico \"Paschatherium\".\nAlcuni macroscelidi svilupparono una dentatura decisamente aberrante: il genere \"Myohyrax\" era cos\u00ec simile agli Iraci da essere inizialmente identificato erroneamente come appartenente a quel gruppo, cos\u00ec come \"Mylomygale\" era stato avvicinato ai Roditori.\nTassonomia.\nStudi recenti hanno dimostrato che il taxon, pi\u00f9 che ad altri gruppi di insettivori con i quali era una volta associato, \u00e8 filogeneticamente correlato agli ordini Hyracoidea, Tubulidentata, Afrosoricida, Proboscidea e Sirenia, per i quali \u00e8 stato istituito il superordine Afrotheria.\nDi macroscelidi conosciamo 4 generi e approssimativamente 19 specie:\nDi seguito viene riportata la classificazione tratta dallo studio di Senut e Pickford (2021), comprendente anche i generi fossili:"}
{"id": "1470202", "revid": "181541", "url": "https://it.wikipedia.org/wiki?curid=1470202", "title": "Inno della federazione russa", "text": ""}
{"id": "1470203", "revid": "70935", "url": "https://it.wikipedia.org/wiki?curid=1470203", "title": "Vernacoliere", "text": ""}
{"id": "1470206", "revid": "1543377", "url": "https://it.wikipedia.org/wiki?curid=1470206", "title": "Gas CS", "text": "Il gas CS \u00e8 il nome comunemente usato per riferirsi allorto-clorobenziliden-malononitrile, una sostanza usata come gas lacrimogeno e arma non letale, prevalentemente utilizzata dalle forze dell'ordine per il controllo dell'ordine pubblico. \u00c8 inoltre considerata anche come un'arma chimica in caso di utilizzo in guerra (sentenza della Cassazione 30 gennaio 1982).\nIl gas CS fu scoperto nel 1928 da due scienziati statunitensi, Ben Corson e Roger Staughton; il nome CS deriva infatti dalle iniziali dei loro cognomi.\nIl CS fu sviluppato e testato segretamente a Porton Down in Wiltshire, Inghilterra, negli anni cinquanta e sessanta. Inizialmente fu usato sugli animali, successivamente su volontari dell'esercito britannico. \u00c8 stato dimostrato che il CS ha effetti ridotti sugli animali poich\u00e9 essi hanno un apparato lacrimale meno sviluppato e sono protetti dalla pelliccia.\nProduzione.\nIl gas CS viene sintetizzato facendo reagire 2-clorobenzaldeide e malononitrile per mezzo della condensazione di Knoevenagel:\nLa reazione \u00e8 catalizzata con basi deboli quali la piperidina o la piridina.\nIl metodo di produzione non \u00e8 mai cambiato da quando il composto fu scoperto da Carson e Staughton.\nPer migliorare il processo di produzione sono state proposte altre basi, metodi senza solvente e con promozione per mezzo di microonde.\nLe propriet\u00e0 fisico-chimiche della sostanza erano state scoperte al momento della sua sintetizzazione, nel 1928: \"alcuni di questi nitrili hanno effetti lacrimogeni ed irritanti; sono innocui se bagnati ma maneggiare la polvere secca pu\u00f2 essere disastroso\".\nUso sotto forma di spray.\nDal momento che il 2-clorobenzalmalononitrile \u00e8 solido a temperatura ambiente, e non un gas, sono stati usati diversi accorgimenti per renderlo utilizzabile sotto forma di spray:\nEffetti.\nNel corso degli anni sono stati sviluppati diversi tipi di gas lacrimogeni, con effetti variabili, che spaziano dal leggero lacrimare degli occhi all'immediato senso di nausea e vomito.\nIl gas CS \u00e8 diventato per\u00f2 il pi\u00f9 conosciuto a causa della sua efficacia ed alla minor tossicit\u00e0 rispetto ad altri agenti chimici.\nIl composto reagisce con l'umidit\u00e0 della pelle e con il liquido lacrimale causando una sensazione di bruciore e provocando la chiusura immediata delle palpebre. In aggiunta si pu\u00f2 avere una forte lacrimazione, perdita di muco dal naso, bruciore nelle zone nasali e della gola, e talvolta sensazioni di disorientamento, vertigini e respiro affannoso. In dosi massicce pu\u00f2 indurre tosse e vomito.\nUn individuo che viene a contatto con il CS, oltre agli effetti lacrimogeni, pu\u00f2 presentare una dermatite da contatto.\nGli studi di ricerca mostrano che la maggior parte degli effetti sono a breve termine, ma alcuni riportano leggeri strascichi addirittura dopo mesi.\nTossicit\u00e0.\nBench\u00e9 classificata come un'arma non letale per il controllo delle sommosse, sono stati dimostrati alcuni effetti potenzialmente tossici. In casi di prolungata esposizione, oltre a danneggiare i polmoni, il gas CS pu\u00f2 nuocere al cuore e al fegato.\nIl 28 settembre 2000 il Dr. Uwe Heinrich ha pubblicato uno studio commissionato da John C. Danforth per investigare sui possibili effetti di un'esposizione al gas CS. Il Dr Heinrich ha concluso che la possibile tossicit\u00e0 del gas va determinata in base a due fattori: se si fa uso di maschere antigas e se si \u00e8 chiusi all'interno di una stanza. Se non si utilizzano maschere antigas e si \u00e8 in un luogo chiuso \"c'\u00e8 una significativa possibilit\u00e0 che una continuata esposizione al gas CS possa contribuire o causare effetti letali\".\nAlcuni studi del 1989 hanno associato l'esposizione al CS con gli aborti spontanei. Inoltre quando il CS viene metabolizzato in grandi quantit\u00e0 \u00e8 possibile riscontrare del cianuro all'interno dei tessuti umani.\nSecondo lo \"United States Army Center for Health Promotion and Preventive Medicine\", il CS rilascia \"fumi molto tossici\" quando viene scaldato e decomposto, e in particolari concentrazioni \u00e8 un pericolo immediato per la salute. Coloro i quali sono stati esposti al gas CS riscaldato dovrebbero sottoporsi immediatamente a controlli medici.\nDecontaminazione.\nLa contaminazione da gas CS pu\u00f2 essere eliminata mediante una soluzione alcalina di acqua e sodio bisolfito al 5%. Molto diffuso l'uso del Maalox, un farmaco antiacido (principi attivi magnesio idrossido e alluminio idrossido/ossido idrato), \u00e8 una delle protezioni comunemente utilizzate dai manifestanti che subiscono attacchi con gas CS. Viene spalmato sulla pelle, bevuto e inalato (imbevendo del tessuto con cui si proteggono le vie respiratorie). Tale composto contribuisce ad alleviare i sintomi dopo l'esposizione ma anche a creare una barriera abbastanza efficace se usato preventivamente.\nUso.\nIl gas CS \u00e8 usato sotto forma di spray da diverse forze di polizia come agente neutralizzante temporaneo, per controllare rivolte o aggressioni.\nBench\u00e9 usato principalmente dalla polizia, il CS \u00e8 stato protagonista di aggressioni criminali in diversi paesi.\nL'uso del CS in guerre internazionali \u00e8 stato definitivamente vietato nel 1997 con l'entrata in vigore della convenzione sulle armi chimiche di Parigi, firmata nel 1993. Il motivo della proibizione dell'uso del gas CS in guerra \u00e8 pragmatico: l'utilizzo del gas CS da parte di un combattente potrebbe facilmente innescare una rappresaglia da parte nemica con l'uso di armi chimiche molto pi\u00f9 pericolose, come il gas nervino. Il gas resta comunque legale in diversi stati ad uso esclusivo delle forze di polizia per motivi di ordine pubblico.\nCipro.\nIl gas CS fu testato per la prima volta sul campo dall'esercito britannico a Cipro nel 1958. A quel tempo il gas era conosciuto con il nome in codice T792.\nVietnam.\n\u00c8 stato reso noto che migliaia di tonnellate di gas CS furono usate dall'esercito statunitense in Vietnam per far uscire allo scoperto i Viet Cong.\nFu usato per\u00f2 anche dalla controparte nord-vietnamita in alcuni scontri come quello di Hue nel 1968, o durante l'offensiva di Pasqua del 1972.\nIrlanda del Nord.\nIl CS fu largamente usato a Derry, in Irlanda del Nord durante la \"battaglia di Bogside\", una rivolta di due giorni nell'agosto 1969. Le stime parlano di 1091 bombolette da 12,5g di gas e di 14 da 50g.\nL'anno seguente, durante la rivolta di Belfast, l'esercito britannico lanci\u00f2 circa 1600 bombolette nella zona densamente popolata di \"Falls Road\".\nIraq.\nL'Iraq ha sviluppato con successo il CS durante gli anni settanta e nel decennio successivo ne ha prodotto in gran quantit\u00e0, dapprima a Salman Pak e poi a al-Muthanna. Saddam Hussein l'ha poi usato contro i Curdi in Iraq oltre che contro l'Iran durante la guerra Iran-Iraq.\nGran Bretagna.\nIl gas lacrimogeno fu usato nell'entroterra britannico per soffocare le rivolte nell'area di Toxteth, Liverpool, nel 1981.\nLo spray utilizzato dalla polizia britannica, per\u00f2, contiene 5 volte pi\u00f9 CS di quello statunitense (rispettivamente soluzioni al 5% e all'1%).\nNel febbraio 2006 \u00e8 stata chiesta a gran voce l'illegittimit\u00e0 del gas CS dopo che un uomo \u00e8 stato sfigurato in modo permanente a causa del gas spruzzato da una bomboletta della polizia.\nAd ogni modo non \u00e8 ancora stato confermato che il danno sia stato provocato dall'esposizione al gas.\nNel 2005, uno studente di Essex ha usato il CS all'interno di una scuola. Diversi studenti sono stati ricoverati ma nessuno ha riportato gravi conseguenze.\nUn uso inconsueto avviene nei campi di addestramento militare e di polizia della Gran Bretagna. I membri delle forze dell'ordine svolgono un addestramento in cui vengono intenzionalmente sottoposti ad un test con il gas per mostrare gli effetti e per far conoscere l'importanza e l'efficacia delle maschere antigas.\nStati Uniti.\nIl CS \u00e8 usato attualmente da molte forze di polizia negli Stati Uniti. \u00c8 stato usato durante l'assedio di Waco, nel 1993, dagli ufficiali dell'FBI.\nCome in Gran Bretagna, le forze dell'ordine durante l'addestramento testano il gas CS su loro stessi.\nUngheria.\nIl gas CS \u00e8 stato largamente usato dalle forze di polizia ungheresi durante le proteste antigovernative dell'autunno 2006.\nItalia.\nIl gas CS fa parte dell'equipaggiamento delle forze di polizia italiane dal 1991, con il DPR n. 359 del 5 ottobre 1991, (\"Regolamento che stabilisce i criteri per la determinazione dell'armamento in dotazione all'Amministrazione della pubblica sicurezza e al personale della Polizia di Stato che espleta funzioni di polizia\"), il quale all'articolo 12, comma 2, recita: \"gli artifici sfollagente si distinguono in artifici per lancio a mano e artifici per lancio con idoneo dispositivo o con arma lunga. Entrambi sono costituiti da un involucro contenente una miscela di CS o agenti similari, ad effetto neutralizzante reversibile\". Il gas lacrimogeno CS \u00e8 considerato a tutti gli effetti un'arma non letale dalla legislazione italiana, e viene utilizzato in operazioni di ordine pubblico dalle forze dell'ordine.\nIl gas lacrimogeno CS \u00e8 stato usato durante i fatti del G8 di Genova durante le manifestazioni no-global contro la FTAA.Viene inoltre usato comunemente quando ci sono disordini negli stadi.\nNell'ottobre 2010 il \"Legal Team Italia\" denunci\u00f2 l'eccessivo uso del gas contro la popolazione che manifestava per la chiusura della discarica di Terzigno.\nNel giugno, luglio 2011 e nei primi mesi del 2012 nonch\u00e9 in alcune date del 2013 (si prenda il caso dei disordini del 19 luglio), lacrimogeni di tipo CS sono stati utilizzati dalle forze dell'ordine a Chiomonte in Val di Susa durante gli scontri con attivisti No TAV che manifestavano contro la costruzione della ferrovia Torino-Lione (Treno Alta Velocit\u00e0).\nIn particolare, nella sola giornata del 3 luglio 2011, come documentato da un rapporto della polizia furono lanciati in totale dalle forze dell'ordine 4357 lacrimogeni (Polizia solo Reparti Mobili: 2157, Carabinieri 2000: Guardia di Finanza: 200).\nCanada.\n\u00c8 stato usato gas CS, in Qu\u00e9bec, nel Canada."}
{"id": "1470211", "revid": "149726", "url": "https://it.wikipedia.org/wiki?curid=1470211", "title": "Macroscelidea", "text": ""}
{"id": "1470212", "revid": "29244", "url": "https://it.wikipedia.org/wiki?curid=1470212", "title": "Bacteriofobia", "text": ""}
{"id": "1470213", "revid": "29244", "url": "https://it.wikipedia.org/wiki?curid=1470213", "title": "Bacillofobia", "text": ""}
{"id": "1470215", "revid": "149726", "url": "https://it.wikipedia.org/wiki?curid=1470215", "title": "Macroscelidi", "text": ""}
{"id": "1470216", "revid": "149726", "url": "https://it.wikipedia.org/wiki?curid=1470216", "title": "Macroscelididi", "text": ""}
{"id": "1470217", "revid": "200568", "url": "https://it.wikipedia.org/wiki?curid=1470217", "title": "Incanto", "text": ""}
{"id": "1470222", "revid": "287204", "url": "https://it.wikipedia.org/wiki?curid=1470222", "title": "Evgenij F\u00ebdorovi\u010d Dragunov", "text": "Dragunov \u00e8 conosciuto per ruolo che ebbe nell'inventare il fucile semiautomatico che porta il suo nome\nBiografia.\nNato in una famiglia di armaioli, Dragunov ha lavorato come macchinista in fabbrica prima di iniziare il servizio militare nel 1939. Dopo la seconda guerra mondiale nel 1945 torn\u00f2 a Izhevsk e si un\u00ec all'ufficio progetto armi, lavorando come ingegnere nel progetto su fucili da tiro sportivi e civili negli anni '50. Uno di questi, il fucile da tiro Biathlon, fu premiato all'oro olimpico nel 1964. Nel 1959 Dragunov present\u00f2 il suo progetto per un fucile da cecchino militare, l'SVD, che fu accettato nel servizio militare sovietico nel 1963, e in seguito divenne noto come fucile Dragunov. \nDragunov ha anche partecipato al concorso che ha portato all'adozione di AKS-74U con un design a gas chiamato MA (malokalibernii avtomat). Sebbene l'avtomat di Dragunov fosse paragonabile in termini di prestazioni a quello di Kalashnikov, quest'ultimo aveva il vantaggio di condividere alcune parti con il fucile AK-74 gi\u00e0 in produzione. Le parti non metalliche del MA erano fatte di poliammidi . Il MA \u00e8 stato l'ultimo grande progetto di Dragunov. Il meccanismo di innesco utilizzato nel MA era abbastanza simile a quello precedentemente utilizzato nella mitragliatrice PP-71 , anche esso attribuito a Dragunov. "}
{"id": "1470225", "revid": "114325", "url": "https://it.wikipedia.org/wiki?curid=1470225", "title": "Roas", "text": ""}
{"id": "1470227", "revid": "838137", "url": "https://it.wikipedia.org/wiki?curid=1470227", "title": "Adam Monroe", "text": "Adam Monroe, conosciuto anche come , \u00e8 un personaggio della serie televisiva \"Heroes\", interpretato da David Anders e doppiato da Andrea Lavagnino. La sua prima apparizione avviene nell'episodio della seconda stagione \"Quattro mesi dopo...\". Perde la vita nella terza stagione, nell'episodio \"Luce morente\" per mano di Arthur Petrelli che ne assorbe il potere.\nBiografia.\nSeconda stagione - Volume due: Generazioni.\nNell'episodio \"Quattro mesi dopo...\", dopo che Hiro si teletrasporta nel giappone feudale del 1671, conosciamo l'eroe Takezo Kensei, che altri non \u00e8 che un mercante inglese approdato in Giappone in cerca di fortuna. Non \u00e8 l'eroe delle grandi leggende che vengono narrate nel futuro ma un mercenario assetato di soldi e sak\u00e8. Hiro convince Takezo a salvare il padre della principessa e a percorrere la sua strada di eroe. Ma alla sua partenza i guerrieri che Hiro aveva sconfitto, quando era sotto le sembianze di Takezo Kensei, sono l\u00ec ad attenderlo per un agguato. Takezo viene trafitto da tre frecce e Hiro si dispera per il timore di aver sconvolto la storia, ma dopo qualche attimo nota che le ferite dell'eroe si stanno richiudendo: Kensei riprende i sensi e il suo fattore di guarigione fa il resto. L'eroe \u00e8 allibito e impaurito da quello che riesce a fare, ma Hiro riesce a convincerlo che il suo dono \u00e8 del tutto normale, mostrandogli il suo. Takezo deve ora recuperare la pergamena del fuoco sorvegliata da 90 guardie che hanno giurato di proteggerla, ma il guerriero non se la sente e viene messo a dura prova dal giapponese venuto dal futuro. Viene infatti teletrasportato sul posto dove deve combattere e viene lasciato da solo, nella speranza che riesca a utilizzare le sue abilit\u00e0.\nCi riesce e torna, stanco ma vittorioso, dalla principessa Yaeko, che lo abbraccia e lo bacia. Takezo \u00e8 felice di questa sua capacit\u00e0 e ringrazia Hiro per avergli mostrato la strada per diventare eroe.\nL'eroe giapponese, con l'aiuto di Hiro, riesce a superare le ardue prove che le sue leggende narrano. Durante le loro missioni l'amore di Takezo verso la principessa aumenta sempre pi\u00f9. Arrivano finalmente al rifugio di Barba Bianca, l'uomo da sconfiggere per salvare il costruttore di spade, ma devono prima architettare un modo per sconfiggere il suo numeroso esercito. Hiro e Takezo riescono a superare il numeroso esercito di Barba Bianca, penetrando nella tendopoli a notte inoltrata. Riescono a liberare il padre di Yaeko, il costruttore di spade, ma scoprono una terribile notizia: l'uomo per salvare la sua famiglia ha istruito Barba Bianca nella costruzione di armi da fuoco. Per Hiro questo significa che non ci saranno pi\u00f9 spade n\u00e9 samurai e che il futuro \u00e8 nuovamente compromesso. Mentre i tre, pi\u00f9 il prigioniero liberato, fuggono dall'accampamento, vengono assaliti ma tutti riescono a mettersi in salvo. Hiro per farlo \u00e8 costretto ad usare il suo potere e si teletrasporta assieme alla principessa. Lei rimane sorpresa dal potere di Hiro e da tutte le conoscenze che lui ha della storia di Kensei. Scopre che in realt\u00e0 \u00e8 Hiro l'uomo di cui si \u00e8 innamorata, quello che l'ha salvata dai ladroni e gli dice che l'ama. Lui ricambia e vorrebbe baciarla ma blocca il tempo e pensa che compiere quel passo vorrebbe dire cambiare il continuum spazio/tempo, ma non resiste e decide di baciare la ragazza che anch'egli ama. Non sa che Takezo ha visto tutto quanto da dietro una roccia e che non \u00e8 pronto per perdonarlo. Quando i due parlano dell'accaduto Hiro rinuncia all'amore di Yaeko per l'eroe Kensei, ma questo gli volta le spalle e lo consegna agli uomini di Barba Bianca assieme alla principessa e al costruttore di spade.\nTakezo \u00e8 in collera con Hiro e giura vendetta verso di lui e verso tutte le persone a lui care. Quando Hiro raggiunge la riserva della polvere da sparo l'eroe del Giappone \u00e8 l\u00ec ad attenderlo e combatte assieme a lui. Non si lascia convincere dalle parole dell'ex amico, quella che cerca \u00e8 solo vendetta e quando la risalva sta per esplodere lui resta l\u00ec in mezzo al fuoco. Anni dopo, nel 2007, nell'appartamento di Montreal che Peter aveva dipinto si sente un rumore. Peter di riflesso lancia una scarica elettrica e una mano sembra parare quel raggio ustionandosi e poi tornando come prima. Subito dopo appare Takezo che sembra conoscere bene Peter. Gli ricorda che lui \u00e8 Adam e che loro, insieme, cambieranno la storia. Adam aiuta Peter a ricordare il passato. Nei fatti accaduti quattro mesi prima vediamo l'Adam del passato imprigionato dall'Impresa. \u00c8 il vicino di stanza di Peter rinchiuso l\u00ec da 30 anni e la sua spiegazione nel trovarsi l\u00ec \u00e8 quella di non aver potuto salvare il mondo perch\u00e9 l'Impresa l'ha fermato avanti tempo. Adam spiega a Peter che \u00e8 tenuto l\u00ec prigioniero per la pericolosit\u00e0 dei suoi poteri e non per poterlo curare definitivamente, perch\u00e9 una vera cura ancora non c'\u00e8. Inoltre spiega che il suo sangue potrebbe curare il fratello ricoverato in ospedale. Grazie ai poteri riacquisiti di Peter, i due riescono a fuggire dall'edificio. Si recano in ospedale da Nathan e, grazie all'iniezione del sangue di Adam nella flebo del paziente, la pelle dell'uomo inizia a rigenerarsi, curandosi del tutto. Fuggono perch\u00e9 rischiano di essere presi ma Elle e l'Haitiano li hanno gi\u00e0 scovati. Nel presente Peter adesso ricorda tutto quanto ed \u00e8 pronto a continuare il piano progettato con Adam.\nAdam convince Peter a cercare la biologa che studi\u00f2 il ceppo n\u00b0 138, Victoria Pratt, e i due raggiungono la sua abitazione. Peter va da solo e parla con la scienziata. Dopo averle raccontato le sue intenzioni, questa gli indica una locazione, errata, del ceppo del virus. Quando il ragazzo raggiunge il compagno di avventura, Victoria lo segue e spara ad entrambi, perch\u00e9 non vuole causare altri incidenti.\nMentre Adam si sta rigenerando lei gli punta il fucile alla testa, spiegandogli che solo sparandogli l\u00ec potr\u00e0 eliminarlo per sempre. Peter interviene in tempo facendo perdere i sensi alla donna. Nuovamente nella casa, Peter interroga Victoria ma la donna non vuole aiutarli, perch\u00e9, spiega, sa che Adam vuole solo diffondere il virus e non distruggerlo. Adam convince Peter del contrario e il ragazzo \u00e8 costretto a scoprire il luogo dove si trova nascosto il virus attraverso la lettura del pensiero e mentre poi tenta invano di fermarli viene uccisa da Adam.\nIn Texas i due entrano nella sede dell'Impresa, ma quando Adam sta per terminare la sua missione, viene interrotto dall'arrivo di Hiro. I due si scambiano parole dure e di vendetta, e Adam si auto-descrive come un Dio sulla terra. Spiega che il suo compito \u00e8 quello di ripulire la Terra da tutti i mali, distruggendo l'umanit\u00e0 e ricominciando tutto dal principio. Hiro decide di mettere fine alla sua vita e lo teletrasporta via dalla camera blindata, prima di sparire Adam lascia la provetta dalla sua mano, che poi Peter distrugger\u00e0.\nIn seguito si vede Adam imprigionato sotto terra, dentro una bara, nel cimitero in Giappone dove sono stati sepolti i genitori di Hiro.\nTerza stagione.\nVolume tre: Criminali.\nAdam ricompare alla fine del quarto episodio della terza stagione, quando Hiro e Ando, su ordine di Angela Petrelli, lo liberano dalla sua prigionia per il recupero di una formula segreta trafugata dalla Pinehearst di Arthur Petrelli. In seguito viene catturato e portato al cospetto di Arthur Petrelli che ne assorbe il potere condannandolo ad una morte istantanea per invecchiamento.\nPoteri e abilit\u00e0.\nAdam possiede la capacit\u00e0 della rigenerazione spontanea, come Claire Bennet. Sembra inoltre che sia stato in grado di sopravvivere per centinaia di anni senza invecchiare, visto che ha lo stesso aspetto sia nel 1671 che nel 2007. Inoltre Adam era gi\u00e0 uno spadaccino di prim'ordine nel 1671, ed ha sicuramente affinato la sua abilit\u00e0 nel corso degli anni."}
{"id": "1470232", "revid": "114325", "url": "https://it.wikipedia.org/wiki?curid=1470232", "title": "Hr\u00f3arr", "text": ""}
{"id": "1470234", "revid": "114325", "url": "https://it.wikipedia.org/wiki?curid=1470234", "title": "Hroar", "text": ""}
{"id": "1470240", "revid": "1605525", "url": "https://it.wikipedia.org/wiki?curid=1470240", "title": "Mila De Magistris", "text": "\u00c8 figlia di Gianni De Magistris, gi\u00e0 pallanuotista di alto livello ed allenatore.\nNella stagione d'esordio con la squadra toscana ha vinto il Campionato italiano, la Coppa dei campioni e la Supercoppa europea."}
{"id": "1470241", "revid": "22356", "url": "https://it.wikipedia.org/wiki?curid=1470241", "title": "Eobrontosaurus", "text": ""}
{"id": "1470242", "revid": "34928", "url": "https://it.wikipedia.org/wiki?curid=1470242", "title": "Ibn Giubair", "text": ""}
{"id": "1470243", "revid": "1793900", "url": "https://it.wikipedia.org/wiki?curid=1470243", "title": "Casa Smith", "text": "La Casa Smith (pi\u00f9 frequentemente nominata Smith House, anche in ambito italiano) \u00e8 una residenza nel comune di Darien (Connecticut). Fu il primo lavoro realizzato dall'architetto Richard Meier, tra il 1965 e il 1967. \nStruttura.\nL'edificio, posto su tre piani, i cui superiori sono soppalcati, si fonda sul principio di base del rapporto con l'ambiente circostante, in questo caso il lago, essendo la casa posta proprio in riva, vicino a un piccolo approdo. Il fronte \u00e8 completamente svuotato attraverso grandi vetrate a tutta altezza, mentre il retro \u00e8 chiuso e presenta poche e piccole aperture. Il fronte, fra l'altro, \u00e8 rivolto verso il mare ed \u00e8 concepito per essere il luogo di ritrovo pubblico della casa, con il soggiorno a pianterreno, la sala da pranzo al primo piano e una sala giochi per i bambini sul soppalco del secondo piano. La parte posteriore dell'edificio ospita invece tutte le stanze di carattere privato, quali le camere da letto, i bagni e lo studio. In fatto di vista esterna, l'edificio \u00e8 notevolmente variegato, con una continua alternanza di chiari-scuri, vetri, muri ed elementi di spicco come la scala esterna, arrotondata, e il camino emergente. Sul retro, una lunga passerella porta all'ingresso principale, posto al primo piano e non al pianterreno, che risulta, su questo prospetto, parzialmente interrato a causa del terreno molto movimentato. La passerella conduce quindi a un garage raggiungibile da una strada privata che si distacca dalla principale, posta pi\u00f9 a nord.\nIl progetto utilizza esclusivamente il legno e l'acciaio, quest'ultimo riservato ai soli quattro pilastri portanti in facciata. L'unico elemento in muratura \u00e8 il camino, anch'esso posto sul prospetto frontale.\nNegli anni successivi la villa \u00e8 stata ampliata verso nord-est, inglobando nella struttura il ripostiglio-magazzino esterno elevandolo fino alla copertura e modificando alcuni particolari architettonici.\nCollegamenti esterni.\nfoto e articoli sulla Smith house"}
{"id": "1470255", "revid": "110157", "url": "https://it.wikipedia.org/wiki?curid=1470255", "title": "Florian Eisath", "text": "\u00c8 figlio della slittinista Monika Auer e fratello degli sciatori alpini Michael e Magdalena, a loro volta atleti di alto livello.\nBiografia.\nOriginario di Obereggen di Nova Ponente e attivo in gare FIS dal gennaio del 2000, Eisath in Coppa Europa ha esordito il 13 febbraio 2003 a Sella Nevea in supergigante (78\u00ba) e ha ottenuto la prima vittoria, nonch\u00e9 primo podio, il 7 dicembre 2004 a Valloire in slalom gigante. In Coppa del Mondo ha debuttato il 19 dicembre successivo nello slalom gigante dell'Alta Badia, senza qualificarsi per la seconda manche, pur continuando a competere prevalentemente in Coppa Europa dove, nella stagione 2005-2006, ha chiuso al 2\u00ba posto in classifica generale.\nAi Mondiali di Vail/Beaver Creek 2015, sua prima presenza iridata, ha concluso all'8\u00ba posto lo slalom gigante. Il 18 dicembre 2016 ha conquistato il suo unico podio in Coppa del Mondo, classificandosi 3\u00ba nello slalom gigante della Gran Risa in Alta Badia; nel prosieguo della stagione, ai Mondiali di Sankt Moritz 2017 (sua ultima presenza iridata), si \u00e8 classificato 17\u00ba nello slalom gigante.\nIl 14 gennaio 2018 ha colto il suo ultimo podio in Coppa Europa, vincendo lo slalom gigante di Kirchberg in Tirol; ai XXIII Giochi olimpici invernali di , sua unica presenza olimpica, si \u00e8 classificato 14\u00ba nello slalom gigante. Si \u00e8 ritirato al termine di quella stessa stagione 2017-2018; la sua ultima gara in Coppa del Mondo \u00e8 stata lo slalom gigante disputato a \u00c5re il 17 marzo (10\u00ba) e la sua ultima gara in carriera \u00e8 stato lo slalom gigante dei Mondiali militari 2018, il 28 marzo a Pampeago, chiuso da Eisath al primo posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante"}
{"id": "1470256", "revid": "114325", "url": "https://it.wikipedia.org/wiki?curid=1470256", "title": "Helghe", "text": ""}
{"id": "1470258", "revid": "114325", "url": "https://it.wikipedia.org/wiki?curid=1470258", "title": "Helgo", "text": ""}
{"id": "1470259", "revid": "78273", "url": "https://it.wikipedia.org/wiki?curid=1470259", "title": "Haldan", "text": ""}
{"id": "1470260", "revid": "92723", "url": "https://it.wikipedia.org/wiki?curid=1470260", "title": "Radelgardo di Benevento", "text": "Figlio maggiore di Radelchi I di Benevento e Caretrude, succedette al padre alla morte di questi.\nGli succedette appena tre anni dopo suo fratello, Adelchi, poich\u00e9 suo figlio, Gaideris, era ancora in tenera et\u00e0. Radelgardo ebbe anche una figlia, andata in sposa a Landone III di Capua. "}
{"id": "1470261", "revid": "599013", "url": "https://it.wikipedia.org/wiki?curid=1470261", "title": "Julie Foudy", "text": "Giocava nel ruolo di centrocampista. Ha giocato ben 271 partite nella nazionale statunitense di calcio femminile tra il 1987 ed il 2004. \u00c8 stata co-capitana della nazionale dal 1991 al 2000 e capitana dal 2000 al suo ritiro nel 2004. In seguito \u00e8 stata commentatrice televisiva per ABC, ESPN e ESPN2.\nCarriera.\nFoudy ha giocato in quattro mondiali, vincendone due (1991 e 1999), e in tre olimpiadi, arrivando con le compagne alla medaglia d'oro nel 1996 e nel 2004 e a quella di argento nel 2000. Ha vinto anche due Gold Cup della CONCACAF.\nHa giocato nelle San Diego Spirit della Women's United Soccer Association, una lega di calcio statunitense che ha chiuso i battenti nel 2003. Foudy \u00e8 la rappresentante delle giocatrici nei tentativi di far ripartire le attivit\u00e0 di questa lega.\nAttivit\u00e0 extra-calcistiche.\nFoudy si \u00e8 laureata alla Stanford University nel 1994 ed era stata accolta alla Stanford Medical School, ma nel 1996, dopo due anni di rinvii, ha deciso di non proseguire la carriera in campo medico.\nNel 1997 ha ricevuto un riconoscimento della FIFA (il FIFA Fair Play Award) per il suo impegno in un'indagine sul lavoro minorile.\nApprezzata anche per l'aspetto, nel 1999 Foudy \u00e8 comparsa in bikini mentre insegue un pallone sulla spiaggia nell'annuale numero speciale di Sports Illustrated che propone foto di modelle e atlete in costume di bagno.\nHa una figlia, nata il 1\u00ba gennaio 2007. Il marito Ian Sawyers \u00e8 stato allenatore di una squadra di calcio femminile, le San Jos\u00e9 Cyber Rays. Con le Spirit, Foudy ha giocato contro la squadra allenata dal marito."}
{"id": "1470263", "revid": "767487", "url": "https://it.wikipedia.org/wiki?curid=1470263", "title": "Manon Lescaut (Auber)", "text": "Manon Lescaut \u00e8 un'opera lirica musicata da Daniel Auber su libretto di Eug\u00e8ne Scribe, il cui soggetto fu liberamente tratto dal romanzo di Antoine Fran\u00e7ois Pr\u00e9vost, \"Histoire du Chevalier Des Grieux et de Manon Lescaut\" (1731).\nL'opera fu rappresentata per la prima volta all\"'Op\u00e9ra-Comique\" di Parigi il 23 febbraio 1856 riscuotendo un discreto successo. Il libretto di Scribe si allontana molto dal soggetto originale del Pr\u00e9vost. Le successive opere di medesimo soggetto musicate da Massenet e da Puccini misero presto in ombra il lavoro di Auber.\nAltre opere liriche sullo stesso soggetto.\nLo stesso soggetto ispir\u00f2 la \"Manon\" di Jules Massenet (Parigi, Op\u00e9ra-Comique, 19 gennaio 1884) e la \"Manon Lescaut\" di Giacomo Puccini (Torino, Teatro Regio, 1\u00ba febbraio 1893)."}
{"id": "1470278", "revid": "104458", "url": "https://it.wikipedia.org/wiki?curid=1470278", "title": "Fara (longobardi)", "text": ""}
{"id": "1470281", "revid": "767487", "url": "https://it.wikipedia.org/wiki?curid=1470281", "title": "Luci del circo", "text": "Luci del circo (\"Rain or Shine\") \u00e8 un film del 1930, diretto da Frank Capra."}
{"id": "1470288", "revid": "287204", "url": "https://it.wikipedia.org/wiki?curid=1470288", "title": "Dabrowa Gornicza", "text": ""}
{"id": "1470289", "revid": "339392", "url": "https://it.wikipedia.org/wiki?curid=1470289", "title": "Isotopo radioattivo", "text": ""}
{"id": "1470290", "revid": "92723", "url": "https://it.wikipedia.org/wiki?curid=1470290", "title": "Adelchi di Benevento", "text": "Figlio di Radelchi I di Benevento e Caretrude, succedette al fratello maggiore Radelgardo poich\u00e9 il figlio di questi, Gaideris, era ancora in tenera et\u00e0.\nAdelchi dovette impegnarsi a difendere l'indipendenza del principato dai continui assalti dei Saraceni a sud, l'esercito dell'imperatore Ludovico II da nord, e i Bizantini stanziati nel \"thema\" della Langobardia a est.\nNell'860 venne sconfitto a Bari dalle forze musulmane e costretto a un armistizio con l'emiro e al pagamento di tributi. Dovette quindi chiedere aiuto all'imperatore franco, che, nell'866, sconfisse i Saraceni e riprese Bari nell'871. Da questa posizione di forza, Ludovico II cerc\u00f2 di consolidare il suo controllo sul principato, acquartierando truppe nelle fortezze beneventane. Adelchi rispose prendendo prigioniero l'imperatore mentre questi si trovava ospite nel palazzo principesco a Benevento (agosto 871).\nUn mese dopo, ripresero le scorrerie saracene e Adelchi fu costretto a liberare Ludovico, a condizione per\u00f2 che giurasse di non rientrare mai a Benevento in testa a un esercito e di non cercare vendetta per il suo arresto. Ludovico si rec\u00f2 a Roma nell'872 e venne prosciolto dal giuramento da papa Adriano II il giorno 28 maggio. Quindi cerc\u00f2 nuovamente di impadronirsi del principato, ma senza successo.\nAdelchi fu assassinato nel maggio 878. Fu l'ultimo principe longobardo ad aggiornare l'Editto di Rotari."}
{"id": "1470291", "revid": "767487", "url": "https://it.wikipedia.org/wiki?curid=1470291", "title": "Dirigibile (film)", "text": "Dirigibile (\"Dirigible\") \u00e8 un film del 1931, diretto da Frank Capra."}
{"id": "1470297", "revid": "46291", "url": "https://it.wikipedia.org/wiki?curid=1470297", "title": "Roridula", "text": "Roridula (L. 1764) \u00e8 l'unico genere appartenente alla famiglia Roridulaceae.\nSebbene queste piante posseggano molti degli adattamenti di una pianta carnivora, come la presenza di peli appiccicosi per la cattura degli insetti, esse non digeriscono direttamente le loro prede. La pianta, invece, ha dei rapporti mutualistici con gli emitteri del genere \"Pameridea\", che si nutrono degli insetti intrappolati dalla pianta. Questa poi assorbe i nutrienti escreti dai suoi simbionti.\nMorfologia.\nLe foglie sono alternate e lanceolate.\nI fiori sono solitari o portati da un'infiorescenza racemosa. L'impollinazione \u00e8 entomofila e attuata da piccoli emitteri.\nIl frutto \u00e8 secco e deiscente\nDistribuzione e habitat.\nVive principalmente in Sudafrica."}
{"id": "1470299", "revid": "767487", "url": "https://it.wikipedia.org/wiki?curid=1470299", "title": "Nuova Cliternia", "text": "Nuova Cliternia \u00e8 una frazione del comune di Campomarino, appartenente alla provincia di Campobasso, in Molise.\nIl centro abitato conta 450 abitanti, ma, insieme alle altre contrade del circondario di Nuova Cliternia, ovvero Madonna Grande, Ramitelli, La Torre, Zezza, il numero degli abitanti sale a circa 1200, sparsi nel territorio, con un unico centro abitato di maggiore consistenza, posto a circa 7\u00a0km dal capoluogo comunale Campomarino.\nLa sua popolazione residente include originari del medio e alto Molise, dell'Abruzzo (soprattutto province di Chieti e Teramo) e diversi originari cliternini: la sua storia e le sue origini sono del tutto diverse da quelle albanesi (arb\u00ebresh\u00eb) di Campomarino.\nL'estensione territoriale risulta essere la caratteristica pi\u00f9 rilevante di Nuova Cliternia, il quale ha visto nel corso dei secoli notevoli mutazioni, di cui ancora oggi possiamo osservare i resti.\nGeografia fisica.\nIl territorio si colloca tra i fiumi Biferno a nord e Fortore a sud, poco pi\u00f9 a nord del torrente Saccione che segna il confine tra Molise e Puglia: sorge a circa 80 m s.l.m., nella zona altimetrica della collina litoranea, in una zona prevalentemente pianeggiante che favorisce l'agricoltura.\nIl clima \u00e8 di tipo mediterraneo e il territorio \u00e8 compreso nella zona climatica C. La posizione del centro abitato, poco propensa ad ostacolare i venti ne favorisce la presenza durante tutto l'anno.\nAnche l'umidit\u00e0 \u00e8 presente sempre con un tasso molto elevato; durante il periodo estivo la temperatura \u00e8 comunque mitigata dalle brezze marine e durante l'inverno vi \u00e8 un clima temperato.\nIl territorio di Nuova Cliternia \u00e8 inoltre classificato a basso rischio sismico: tuttavia, a seguito del terremoto del 31 ottobre 2002, sono state introdotte numerose norme antisismiche per evitare il riemergere di situazioni gi\u00e0 riscontrate in occasione del citato terremoto che ha interessato gran parte del Molise.\nStoria.\nCliternia Frentana.\nRiguardo alla storia, vi sono diverse interpretazioni: alcuni ritengono che \"Cliternia\" fosse una citt\u00e0 frentana, molto importante al tempo dell'impero romano, distrutta da un maremoto o da continue guerre; altri ritengono invece che \"Cliternia\" fosse certamente compresa nel territorio frentano, ma solo come piccolo insediamento eretto da pellegrini e fuggiaschi di diverse localit\u00e0 limitrofe: nel corso del tempo questi insediamenti si fecero sempre pi\u00f9 occasionali fino a scomparire del tutto.\nGli storici la indicano come Cliternia Frentana per distinguerla da altre Cliternia, come ad esempio il caso di Cliternia Equicola ubicata dei pressi della Valle del Salto.\nLa nascita della \"Nuova\" Cliternia.\nTutte le ipotesi riguardo alla storia di Nuova Cliternia giungono alla conclusione secondo la quale Nuova Cliternia vede la sua nascita all'inizio del Novecento, indipendentemente dalle vicende storiche passate.\nL'abitato di Nuova Cliternia si \u00e8 formato negli anni venti del XX secolo, con le abitazioni erette dal regime fascista. Il nuovo insediamento prese il nome dell'abitato frentano di \"Cliternium\" o \"Cliternia\", situata tra il Fortore e il Biferno. L'abitato si \u00e8 in seguito sviluppato senza alcuna regolamentazione urbanistico-architettonica, soprattutto lungo le preesistenti vie di comunicazione.\nMonumenti e luoghi d'interesse.\nSantuario della Madonna Grande.\nNel territorio di Nuova Cliternia sorge il Santuario della Madonna Grande, meta di pellegrinaggi, provenienti dalle cittadine abruzzesi di Fresagrandinaria e Lentella e da quelle molisane di San Martino in Pensilis, Portocannone, Montecilfone, Guglionesi e Campomarino: i pellegrinaggi sono concentrati soprattutto in concomitanza della festa patronale che si festeggia il 15 agosto di ogni anno.\nIl dipinto con la raffigurazione della Madonna Grande \u00e8 oggetto di venerazione gi\u00e0 da molti decenni, come riporta nelle sue memorie il mons. Tria (vescovo della Diocesi di Larino dal 1724 al 1741): il quadro \u00e8 inoltre portato in processione in occasione della festa patronale.\nCappella della Madonna.\nNei pressi del Santuario vi \u00e8 la cappella della Madonna Grande (o anche \"cappella campestre\"), in cui secondo la leggenda \u00e8 stato trovato il quadro originale della Santissima Madre, venerato dai pellegrini mariani: la \"cappella campestre\" \u00e8 a pochi metri dalla ex S.S. 16 \u201cAdriatica\u201d, la strada statale pi\u00f9 lunga della rete italiana, percorsa dai fedeli di Padre Pio che si recavano a San Giovanni Rotondo che dista meno di 100 chilometri da Nuova Cliternia.\nEconomia.\nL'economia del territorio \u00e8 prevalentemente agricola, e in particolare \u00e8 molto diffusa la viticoltura fino alla produzione di vino. Sono sorte anche societ\u00e0 di servizi, sempre rivolte all'attivit\u00e0 principale della viticoltura.\nOltre alla coltivazione della vite, possiamo incontrare importanti colture nel grano e nei cereali in genere, nella coltivazione e nella lavorazione delle olive fino alla macina e alla produzione di olio d'oliva, e negli alberi da frutto: sono infatti presenti diversi frutteti, soprattutto finalizzati alla coltivazione di pesche, albicocche, mele; sta diffondendosi la coltivazione di angurie e meloni, favorite soprattutto dal cambiamento climatico.\nInfrastrutture e trasporti.\nIl territorio \u00e8 attraversato dalla SP 161 (gi\u00e0 SS 16 \"Adriatica\" - SS 16ter) e dalla SP 129 \"San Martino - Nuova Cliternia - Litoranea\" che da San Martino in Pensilis conduce al mare (verso la nuova SS16 - E2) incrociandosi al centro di Nuova Cliternia.\nSulla linea ferroviaria Bologna-Lecce, all'altezza del km 450 circa da Bologna C.le, \u00e8 presente la stazione di Nuova Cliternia. La stessa \u00e8 oramai in stato di abbandono ed \u00e8 raggiungibile solo attraverso l'abitato di Campomarino Lido: \u00e8 tuttavia ancora visibile, seppur con difficolt\u00e0 l'iscrizione storica di \"Nuova Cliternia\" stampata sullo stabile della ormai antica stazione."}
{"id": "1470302", "revid": "12458", "url": "https://it.wikipedia.org/wiki?curid=1470302", "title": "Transizione democratica", "text": ""}
{"id": "1470308", "revid": "26751", "url": "https://it.wikipedia.org/wiki?curid=1470308", "title": "Roridulaceae", "text": ""}
{"id": "1470309", "revid": "767487", "url": "https://it.wikipedia.org/wiki?curid=1470309", "title": "La donna del miracolo", "text": "La donna del miracolo (\"The Miracle Woman\") \u00e8 un film del 1931 diretto da Frank Capra.\nDistribuzione.\nDistribuito dalla Columbia Pictures Corporation, il film venne presentato in prima al 20 luglio 1931 per poi uscire nelle sale statunitensi il 7 agosto."}
{"id": "1470314", "revid": "594829", "url": "https://it.wikipedia.org/wiki?curid=1470314", "title": "Fatto sociale", "text": "Nella teoria di \u00c9mile Durkheim i fatti sociali costituiscono l'oggetto della ricerca sociologica. \u00c8 considerato \"fatto sociale\" \nIn altre parole:\n\"I fatti sociali consistono in modi di agire, di pensare e di sentire esterni all'individuo, eppure dotati di un potere di coercizione in virt\u00f9 del quale si impongono su di lui\"\nAd esempio nel pi\u00f9 importante studio del sociologo francese, sul suicidio, costituisce un \"fatto sociale\" l'influenza della religione sulle probabilit\u00e0 di suicidio: esaminando le statistiche sui casi nelle forze dell'ordine in diversi distretti Durkheim afferm\u00f2 che le comunit\u00e0 cattoliche hanno un tasso di suicidi minore di quelle protestanti. \nIl nipote di Durkheim Marcel Mauss, importante sociologo ed antropologo, etichett\u00f2 fatti sociali totali i fatti sociali che influenzano ogni aspetto della societ\u00e0, come la cerimonia Kula dei Trobriandesi. "}
{"id": "1470318", "revid": "122420817", "url": "https://it.wikipedia.org/wiki?curid=1470318", "title": "Todi sotterranea", "text": "Todi sotterranea \u00e8 il complesso di cisterne, cunicoli di drenaggio e di pozzi costruiti, oltre che per approvvigionamento idrico, anche per smaltire le acque sotterranee ed evitare smottamenti e frane a Todi. Nel 1925 con la costruzione dell'acquedotto moderno, il sistema di canali sotterranei di Todi, gi\u00e0 in gran parte in disuso, fu definitivamente dismesso e se persa la memoria. Nel \u201cRistretto estimativo desunto dal piano di esecuzione dei lavori a riparazione delle rovine della citt\u00e0, cap. II\u00b0- 1858\u201d, conservato nell'Archivio Storico Comunale di Todi, sono indicati interventi di restauro, in esecuzione o da realizzare, in ben 4.578 metri lineari di gallerie sotterranee, (in parte disegnati poi in una mappa da Leandro Astancolle nel 1859), a questo dato andrebbero aggiunti alcuni cunicoli non conosciuti da Leandro Astancolle e scoperti nel corso delle moderne esplorazioni del Gruppo Speleologico Todi. La rete sotterranea tuderte, potrebbe sviluppare ipoteticamente per circa 5 km nella sola area del centro storico. Le nuove esplorazioni in corso da parte del Gruppo Speleologico Todi, aggiungono di anno in anno segmenti al tracciato della Todi Sotterranea.\nStoria.\nIn epoca romana si contavano numerose cisterne tra le quali quella monumentale formata da 12 vani situata sotto Piazza del Popolo.\nPer la maggior parte queste cisterne sono costruite in Opus Caementicium o muratura in pietra e laterizi.\nLa realizzazione dei primi cunicoli, dei pozzi e delle cisterne, si attesta nella seconda fase dell\u2019urbanizzazione tra il II e il I sec. a.C. Dopo la caduta dell'Impero romano d'Occidente (476 d.C.), Il sistema sotterraneo, per mancanza di quella manutenzione garantita dall\u2019amministrazione romana, probabilmente sub\u00ec un lento degrado. Nel 1262 in seguito al forte incremento urbanistico, l'antico sistema idrico fu restaurato, ampliato e adeguato alle aumentate esigenze. Nei secoli successivi, fino al XVIII secolo, si conobbe un'ulteriore fase di ampliamento della rete idrica.\nNel 1859 il perito agrimensore del comune di Todi Leandro Astancolle, fu incaricato di realizzare la nuova mappa della citt\u00e0 e vi inser\u00ec anche la rete idrica sotterranea, che lui stesso esplor\u00f2.\nLe tecniche costruttive dei cunicoli variano a secondo dell\u2019uso a cui erano destinati (drenaggio, distribuzione, adduzione, scarico), per il diverso periodo in cui sono realizzate, ma anche per la natura degli strati attraversati dalle costruzioni: nei tratti scavati nel conglomerato (strato permeabile e compatto) i cunicoli sono quasi sempre senza rivestimento, mentre se lo strato \u00e8 costituito da argilla (impermeabile ed incoerente) o da terreno di riporto (permeabile e instabile) questi sono invece rivestiti e provvisti di appositi apparati drenanti.\nL'intero sistema sotterraneo, dopo la mappatura di Leandro Astancolle, \u00e8 stato di nuovo esplorato dal Gruppo Speleologico Todi a partire dal novembre del 1974, quando gli speleologi trovarono un vecchio ingresso del Cunicolo di San Fortunato. Nel corso dell'esplorazione venne eseguito un primo rilievo topografico. L'ultima grande scoperta, sempre del Gruppo Speleologico Todi, risale al 1994, quando fu trovata ed esplorata la cisterna romana a 12 vani nella zona adiacente a Piazza del Popolo (Via del Monte). La struttura sotterranea \u00e8 parallela a quella scoperta nel 1262.\nI cunicoli fin ora individuati sono 37 di cui 27 totalmente o parzialmente esplorati e 10 schedati ma non ancora esplorati perch\u00e9 attualmente impercorribili. Presentano lunghezze che variano tra i 600 m alle poche decine di metri.\nI pozzi, tutti con rivestimento in muratura (pietre, laterizi con o senza intonaco) salvo qualche caso direttamente scavato nel terreno, sono stati realizzati dall\u2019epoca romana fino al XIX secolo. La loro profondit\u00e0 varia da un minimo di 8 m ad un massimo di 40 m. I pozzi censiti, pubblici o di propriet\u00e0 privata, sono 484 sui 600 segnalati da Astancolle. Quelli ancora attivi sono 193, riempiti da detriti o non pi\u00f9 rintracciabili, 293. Le analisi chimiche delle acque attestano un modesto inquinamento da nitriti e nitrati;\nLe cisterne ancora ispezionabili sono 35, variano per forma e dimensione e furono costruite prevalentemente in epoca romana e medioevale. Alcune assolvono ancora alla loro funzione idrica."}
{"id": "1470322", "revid": "155634", "url": "https://it.wikipedia.org/wiki?curid=1470322", "title": "Oreto-Guadagna", "text": "Oreto-Guadagna \u00e8 l'undicesima unit\u00e0 di primo livello di Palermo.\nGeografia.\n\u00c8 situata nella zona meridionale della citt\u00e0, localizzata dalla via Oreto a salire per quella che diventa via Villagrazia.\n\u00c8 costeggiata, nella zona settentrionale, dal fiume Oreto. \u00c8 sorta come borgata storica fuori dalle mura antiche della citt\u00e0, inglobata nell\u2019agglomerato urbano nel dopoguerra, con edilizia in genere di carattere popolare.\nStoria.\nNella zona della Guadagna esisteva la Torre dei Diavoli, \"padiglione di caccia\" risalente al XIV secolo della famiglia Chiaramonte, demolito nel 2011 per consentire la realizzazione del raddoppio del passante ferroviario. In stile medievale (simile al Palazzo Chiaramonte-Steri), era stato restaurato dall'architetto Giuseppe Patricolo tra il 1873 e il 1895.\nLa chiesa pi\u00f9 antica della borgata \u00e8 quella della Madonna Assunta alla Guadagna (XVIII sec.), pi\u00f9 volte restaurata a causa delle inondazioni del fiume Oreto.\nAltro luogo di culto \u00e8 la parrocchia di San Pio X alla Guadagna, in cui sono presenti nell\u2019annesso collegio le Suore Missionarie della carit\u00e0."}
{"id": "1470326", "revid": "1702319", "url": "https://it.wikipedia.org/wiki?curid=1470326", "title": "Tijuana", "text": "Tijuana \u00e8 la principale citt\u00e0 dello stato messicano della Bassa California, capoluogo del comune omonimo, e la sesta area metropolitana pi\u00f9 grande del Messico, con 1.696.923 abitanti. \u00c8 situata sull'Oceano Pacifico. La frontiera con gli Stati Uniti la separa dalla citt\u00e0 statunitense di San Diego con la quale forma l'area metropolitana di San Diego-Tijuana con una popolazione stimata di quasi 5 milioni di abitanti (dato del 2008).\nGeografia fisica.\nTijuana \u00e8 la citt\u00e0 pi\u00f9 occidentale dell'America Latina continentale (il centro abitato pi\u00f9 estremo del Messico \u00e8 l'isola di Guadalupe) ai 32\u00b0 31' 30\" Nord e 117\u00b0 02' Ovest.\nConfina a nord con la contea statunitense di San Diego, a sud con i comuni di Playas de Rosarito e Ensenada, a est con il comune di Tecate e a ovest si affaccia sull'Oceano Pacifico. La superficie complessiva del comune \u00e8 di 1.239,49\u00a0km\u00b2 tra i quali sono comprese le Isole Coronado che fronteggiano la costa.\nClima.\nIl clima a Tijuana \u00e8 di tipo mediterraneo, con inverni miti ed estati calde. Come in altre zone della costa di California, la corrente oceanica fredda fa in modo che l'estate inizi a luglio, pi\u00f9 tardi rispetto alle coste del mediterraneo.\nStoria.\nLa citt\u00e0 di Tijuana \u00e8 situata in una regione abitata in origine dagli indiani Kumeyaay, una popolazione di cacciatori e raccoglitori del gruppo linguistico delle lingue yumane.\nGli europei arrivarono nel 1542 quando il navigatore portoghese Juan Rodr\u00edguez Cabrillo esplor\u00f2 il tratto costiero della Bassa California in seguito mappato da Sebasti\u00e1n Vizca\u00edno. I primi insediamenti nella zona si videro quando un ufficiale messicano costru\u00ec il \"Rancho T\u00eda Juana\" (Ranch zia Giovanna) in quella zona.\nNel 1848, in seguito alla Guerra messicano-statunitense il Messico perse l'Alta California e Tijuana cominci\u00f2 a cambiare il suo volto e divenne un importante centro al confine con gli Stati Uniti.\nNel 1889 fu stipulato un accordo per lo sviluppo urbano in seguito al quale Tijuana si espanse notevolmente e divenne una citt\u00e0.\nCome data ufficiale della fondazione viene infatti citata la data dell'accordo, 11 luglio 1889. \nFin dall'inizio del XX secolo, Tijuana ha attratto i turisti americani provenienti dalla California a varcare il confine con il Messico per divertimento o per commercio. Durante l'epoca del proibizionismo, molti turisti statunitensi si recavano l\u00ec per poter partecipare a bevute e giocate legali. Quando il turismo cal\u00f2 negli anni cinquanta, la citt\u00e0 cominci\u00f2 ad attrezzarsi e cominci\u00f2 a sviluppare una grande variet\u00e0 di attrazioni e di attivit\u00e0 da offrire ai visitatori. Oggi il confine tra Tijuana e San Diego \u00e8 il pi\u00f9 attraversato al mondo.\nGeografia antropica.\nDelegaciones.\nTijuana \u00e8 divisa in nove zone amministrative chiamate \"delegaciones\", a loro volta suddivise in aree pi\u00f9 piccole chiamate \"colonias\". Le \"delegaciones\" sono guidate da un cosiddetto \"Delegado Municipal\".\nIl comune di Tijuana \u00e8 suddiviso in 9 delegazioni e 7 sottodelegazioni. Ogni delegazione ha una propria amministrazione ed \u00e8 guidata da un delegato. Le delegazioni offrono servizi quali: controllo urbano, anagrafe, ispezione e verifica, lavori pubblici e sviluppo della comunit\u00e0, nonch\u00e9 la supervisione dell'illuminazione pubblica.\nLe nove delegazioni sono:\n1. Centro: \u00e8 la parte pi\u00f9 antica della citt\u00e0. Qui troverai il centro storico, la cattedrale, il parco Teniente Guerrero, il Vecchio Palazzo Municipale e la Porta Internazionale di San Ysidro. Ci sono anche strade importanti come l'Avenida Revoluci\u00f3n, che per lungo tempo \u00e8 stata e continua ad essere la pi\u00f9 turistica della citt\u00e0, mentre l'Avenida Constituci\u00f3n \u00e8 una delle principali arterie commerciali tradizionali. Inoltre, Paseo de los H\u00e9roes Avenue, una strada di grande importanza poich\u00e9 \u00e8 l'arteria principale della Zona del Rio ed \u00e8 una strada di accesso a importanti edifici come il Centro Culturale di Tijuana, la Piazza del fiume Tijuana e altri luoghi come banche e negozi diversi. Anche il Boulevard Agua Caliente \u00e8 di maggiore interesse poich\u00e9 comprende aree commerciali e turistiche come le torri di Agua Caliente, nonch\u00e9 club, banche e aree commerciali.\n2. Otay Centenario: Questa delegazione occupa la parte nord e nord-ovest della citt\u00e0, e spiccano i suoi ampi tavoli, tagliati bruscamente da alte scarpate. In questa delegazione \u00e8 l'aeroporto Abelardo L. Rodr\u00edguez. Qui sono installati l'Universit\u00e0 Autonoma della Baja California Campus Tijuana, gli Istituti Tecnologici di Tijuana e l'International Garita de Otay. Nel 2015, la Delegazione del Centenario \u00e8 stata sciolta per riunirsi con la Delegazione di Mesa de Otay, il cui nome \u00e8 ora Mesa de Otay Centenario. In questa delegazione si trovano numerose zone industriali, residenziali e commerciali, nonch\u00e9 strade significative come il Boulevard de las Bellas Artes, il Boulevard Alberto Lim\u00f3n Padilla e l'autostrada Tijuana-Tecate.\n3. Spiagge di Tijuana: questa delegazione si trova a ovest dell'area urbana. Qui si trovano le spiagge della citt\u00e0 e un'estesa zona residenziale che ospita un gran numero di famiglie di diverso livello socio-economico. \u00c8 di importanza turistica non solo per le spiagge, ma anche perch\u00e9 da qui iniziano le autostrade e le strade che portano a Rosarito, Ensenada e al resto della penisola.\n4. La Mesa: \u00e8 una delegazione pi\u00f9 commerciale e residenziale. Formato da un'ampia vallata con alcune colline. In essa si trovano numerosi centri commerciali, come Plaza Carroussel, Plaza Las Brisas, Paseo Guadalajara e Macroplaza Insurgentes. 4 strade di grande importanza lo attraversano, i viali L\u00e1zaro C\u00e1rdenas, Insurgentes, Gustavo D\u00edaz Ord\u00e1z e Federico Ben\u00edtez. Ha luoghi importanti come lo State Center for the Arts, il World Trade Center, Morelos Park e il Center for Musical Arts.\n5. San Antonio de los Buenos: \u00e8 una delle delegazioni suburbane di Tijuana. Ci sono principalmente zone residenziali, alcuni negozi e aree industriali. Luoghi importanti sono la 28a Area Militare, le citt\u00e0 di La Gloria e La Joya. La sua topografia caratterizzata da canyon, colline e burroni rende difficile la corretta pianificazione urbanistica della zona. Le sue strade importanti sono Libramiento Sur, Fundadores Boulevard e la Free Highway Tijuana-Rosarito.\n6. S\u00e1nchez Taboada: \u00e8 una delegazione suburbana di Tijuana, caratterizzata da parchi industriali e vari insediamenti residenziali in aree di difficile accesso. \u00c8 un'area in crescita per quanto riguarda le strade che collegano la delegazione di La Mesa con il corridoio Tijuana-Rosarito 2000, attraverso l'Avenida Garc\u00eda. Le sue strade importanti sono il Libramiento Sur, il Circuito Reforma e il Boulevard Pac\u00edfico. \u00c8 una delle aree con il pi\u00f9 alto tasso di emarginazione urbana e povert\u00e0 della citt\u00e0 e una delle aree di Tijuana dove si \u00e8 investito e lavorato di pi\u00f9 sotto l'argomento della prevenzione della criminalit\u00e0.\n7. Cerro Colorado: Questa delegazione prende il nome dall'incidente geografico omonimo, che si distingue da solo nella parte orientale di Tijuana, essendo la pi\u00f9 alta caratteristica dell'ambiente. \u00c8 costituito principalmente da aree commerciali e residenziali, sebbene abbia anche parchi industriali. \u00c8 sede dello stadio di baseball della citt\u00e0, il Gasmart Stadium. Le sue strade importanti sono i boulevard Cucap\u00e1h, Casablanca, Paseo Guaycura e Insurgentes.\n8. La diga Abelardo L. Rodr\u00edguez: riceve questo nome dall'omonima diga, che si trova nell'estremo sud-ovest della delegazione. Questa demarcazione \u00e8 stata una delle pi\u00f9 in crescita negli anni 2000. Composta da negozi e parchi industriali, nonch\u00e9 da aree residenziali. Le strade importanti sono il Corridoio Tijuana 2000, la Strada dell'Indipendenza, il Boulevard Cucap\u00e1, Casablanca, Blake Mora, El Refugio e La Carrete\nSociet\u00e0.\nIl muro.\nIl motivo a causa del quale Tijuana \u00e8 divenuta famosa nel mondo \u00e8 quello del muro che la separa da San Diego (Barriera di separazione tra Stati Uniti d'America e Messico). Detto anche \"el bordo\".\nL'Operation Gatekeeper nel 1994 ha visto il confine Tijuana/San Diego diventare protagonista, con un investimento su infrastrutture e organico che in tre anni \u00e8 lievitato da 59.000 a 800 milioni di dollari. C'\u00e8 stato un imponente rafforzamento dei controlli nell'area attraverso un aumento degli agenti della polizia di frontiera (la Border Patrol, chiamata dai messicani La migra) dotati di strumenti come sensori di calore e visori notturni. Questa forza di polizia \u00e8 il gruppo operativo sul campo dell'INS (Immigration Naturalisation Service), che a sua volta fa parte del Ministero della Giustizia.\nUn altro fenomeno visibile \u00e8 quello dei \"coyoteros\", che ricoprono il ruolo di quelli che in Italia vengono chiamati \"scafisti\"; essi accompagnano i clandestini fino al deserto, oppure li trasportano attraverso i controlli nascondendoli nelle auto o nei camion. I trafficanti di uomini forniscono tutto, compresi i passaporti: per ottenerne alcuni falsi basta recarsi in quartieri particolari, come quello di Coahuila, dove si riunisce la criminalit\u00e0.\nQuesta realt\u00e0 \u00e8 visibile a Tijuana: secondo Amnesty International ogni giorno migliaia di messicani vi giungono per prepararsi al loro \u201cviaggio\u201d ed ogni notte, circa 10.000 persone dormono per le strade o in qualche dormitorio gestito dalle parrocchie locali aspettando il momento giusto. Un luogo di accoglienza per le persone che vogliono provare il \"viaggio\" \u00e8 la \"casa del migrante\" fondata dall'italiano padre Roberto Simionato, visitata anche dalla santa Madre Teresa di Calcutta; lo scopo di questa struttura \u00e8 quello di aiutare la gente in Messico evitando loro cos\u00ec di dover abbandonare il proprio paese.\nSport.\nA Tijuana \u00e8 nata la prima disciplina d'arte marziale messicana, la Kung Do Lama. \nTijuana ha prestazioni eccezionali nell'area sportiva sin dai suoi inizi nella regione. In Bassa California lo sport ha le sue origini nelle competizioni dei gruppi autoctoni per mettere alla prova la loro forza e resistenza, passando per corse di cavalli tra allevatori e minatori, fino all'arrivo dei giochi anglosassoni dopo il XIX secolo.\n\u00c8 inevitabile sottolineare l'importanza di Tijuana poich\u00e9 lo sport \u00e8 praticato nello Stato, che durante il XX secolo ha avuto un boom quando eventi come il pugilato e il baseball sono diventati spettacoli per i turisti stranieri. Storicamente, Tijuana \u00e8 stata la culla di grandi atleti, dai fratelli P\u00e9rez Acosta, eccezionali golfisti di livello mondiale, campioni internazionali individualmente e in coppia intorno agli anni '30. Guillermo \"Willy\" Castellanos, partecipante al tiro con il fucile alle Olimpiadi di Monaco del 1972 e tennista Alejandro Hern\u00e1ndez che ha gareggiato alla fiera olimpica di Atlanta del 1996.\nNell'ambito della boxe, Alfredo Angulo, Erick Morales, Jackie Nava e Antonio Margarito sono riusciti a posizionarsi nell'\u00e9lite della loro disciplina, ottenendo campionati internazionali nelle rispettive categorie. I tijuanani Jorge Torres Nilo e Fernando Arce sono due atleti recenti che riescono a distinguersi nel calcio nazionale e nella squadra messicana. La nuova generazione di atleti di alto livello del comune \u00e8 guidata da Natalia Botello, giovane schermitrice vincitrice del Premio Nazionale Sportivo 2017; \u00c1lvaro Beltr\u00e1n, campione panamericano di racquetball e vincitore della medaglia d'oro nel doppio ai mondiali 2016 di Cali; Gabriela Bayardo nella disciplina del tiro con l'arco partecipante alle Olimpiadi di Rio 2016, solo per citarne alcuni.\nCi sono attualmente 24 unit\u00e0 sportive a Tijuana e alcune altre di proporzioni minori distribuite nel comune, oltre a complessi sportivi come: il Centro ad alte prestazioni (CAR), un numero considerevole di campi da calcio, tennis, squash, tra gli altri. aiutare a posizionare Tijuana ai primi posti nelle ultime Olimpiadi giovanili e nazionali."}
{"id": "1470327", "revid": "767487", "url": "https://it.wikipedia.org/wiki?curid=1470327", "title": "La follia della metropoli", "text": "La follia della metropoli (\"American Madness\") \u00e8 un film del 1932, diretto da Frank Capra e (non accreditati) Allan Dwan e Roy William Neill.\nTrama.\nThomas Dickson, presidente dell'Union National Bank, viene diffidato dal consiglio di amministrazione che non approva la sua politica troppo generosa di prestiti che, secondo Dickson, porterebbe con una maggiore circolazione del denaro a combattere la depressione. Durante la riunione del consiglio, il gangster Dude Finlay, minacciando Cluett, il capo cassiere, ottiene che lui gli lasci aperta la cassaforte cos\u00ec da poter fare un colpo in banca durante la chiusura. Prima di andarsene, Finlay suggerisce a Cluett di trovarsi un alibi e, cos\u00ec, quando in banca giunge Phyllis, la moglie di Dickson, Cluett la invita a cena. Lei dapprima rifiuta, poi, per\u00f2, accetta quando si accorge che il marito, che la trascura sempre per il lavoro, quella sera si \u00e8 dimenticato anche dell'anniversario del loro matrimonio. Matt Brown, che ha notato le manovre di Cluett, si reca a casa del cassiere dove trova Phyllis. La donna acconsente ad andarsene con lui mentre, nel frattempo, la banda di Finlay penetra nella banca. Durante la rapina, per\u00f2, viene uccisa una guardia.\nIl giorno dopo, Matt, che era responsabile della chiusura della cassaforte, viene arrestato. Per non compromettere Phyllis e non rovinarle la reputazione, mente alla polizia dicendo che all'ora della rapina lui si trovava a casa sua. Per lui le cose si mettono male. Ma anche per Dickson e per la banca non vanno granch\u00e9 bene: la notizia della rapina mette in agitazione i risparmiatori. Dickson, per evitare il fallimento, chiede aiuto agli amministratori ma gli viene chiesto in cambio di dimettersi. Intanto, la polizia scopre il coinvolgimento di Cluett nella rapina e Matt viene prosciolto da ogni accusa. Dickson, venuto a conoscenza del tradimento della moglie che si somma alla precaria situazione in cui si trova la banca, medita il suicidio. Matt e la fidanzata Helen riescono a salvare l'istituto chiedendo aiuto ai clienti della banca che, fino a quel momento, hanno beneficiato della fiducia e dei prestiti di Dickson e che adesso contribuiscono a salvarla con nuovi depositi. Gli amministratori decidono allora di sostenere l'iniziativa e coprono il disavanzo. Ben presto, la situazione si normalizza: Helen e Matt si sposano e Dickson si riconcilia con la moglie facendo con lei una seconda luna di miele.\nProduzione.\nIl film fu prodotto dalla Columbia Pictures (A Frank Capra Production).\nDistribuzione.\nDistribuito dalla Columbia Pictures, il film fu presentato in prima a New York il 4 agosto 1932, uscendo poi nelle sale USA il 15 agosto."}
{"id": "1470329", "revid": "287204", "url": "https://it.wikipedia.org/wiki?curid=1470329", "title": "Etelberto", "text": ""}
{"id": "1470332", "revid": "1543377", "url": "https://it.wikipedia.org/wiki?curid=1470332", "title": "Dipartimento di Leandro N. Alem", "text": "Il dipartimento di Leandro N. Alem \u00e8 un dipartimento dell'Argentina situato nel centro-sud della provincia di Misiones. Confina con i dipartimenti di Capital, Ober\u00e1, Candelaria, Ap\u00f3stoles, Concepci\u00f3n de la Sierra e San Javier.\nHa una superficie complessiva di 1.070\u00a0km\u00b2, equivalente al 3,6% del totale della provincia. La sua popolazione \u00e8 di 45.075 abitanti, mentre la densit\u00e0 \u00e8 pari a 42,13 ab/km\u00b2 (censimento 2010 INDEC).\nI municipi che compongono il dipartimento sono, in ordine alfabetico:"}
{"id": "1470334", "revid": "1788047", "url": "https://it.wikipedia.org/wiki?curid=1470334", "title": "Itarantim", "text": "Itarantim \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga. "}
{"id": "1470337", "revid": "111577445", "url": "https://it.wikipedia.org/wiki?curid=1470337", "title": "PalaMangano (Palermo)", "text": "Il PalaMangano \u00e8 un palazzetto dello sport di Palermo, il cui nome \u00e8 dedicato alla memoria dell'allenatore di pallacanestro Massimo Mangano. Il palazzetto dello sport \u00e8 gemello al contemporaneo PalaOreto situato nella zona Sud della citt\u00e0.\nStoria.\nIl palazzetto \u00e8 stato costruito grazie ai fondi delle XIX Universiade del 1997, i lavori sono iniziati il 23 febbraio del 1998 e terminati a circa un anno e mezzo dopo. In origine era conosciuto come PalaUditore, \u00e8 stato ribattezzato il 3 novembre 2013, in seguito alla decisione della giunta comunale del giugno precedente.\nEstensione.\nHa un'estensione di circa 10.000\u00a0m\u00b2 e si trova al confine tra il quartiere Uditore e il quartiere Passo di Rigano.\nEdificio.\nL'edificio dispone di una copertura lignea e fonoassorbente che consente l'utilizzo dell'edificio non solo per eventi sportivi ma anche musicali. Le specifiche del campo consentono lo svolgimento di partite internazionali di pallavolo, pallacanestro e pallamano.\nManifestazioni.\nNegli ultimi anni \u00e8 stata anche la sede delle manifestazioni di cosplay di Palermo.\nIl 23 marzo 2012 ha ospitato il concerto della cantante Giorgia.\nIl 14 aprile 2017 ha ospitato lo spettacolo \u201cTutti gi\u00f9 dal web\u201d del gruppo di youtuber Mates e di Favij."}
{"id": "1470342", "revid": "1788047", "url": "https://it.wikipedia.org/wiki?curid=1470342", "title": "Itoror\u00f3", "text": "Itoror\u00f3 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga."}
{"id": "1470349", "revid": "767487", "url": "https://it.wikipedia.org/wiki?curid=1470349", "title": "Signora per un giorno", "text": "Signora per un giorno (\"Lady for a Day\") \u00e8 un film del 1933, diretto da Frank Capra e rifatto dallo stesso regista nel 1961 col titolo italiano \"Angeli con la pistola\".\nTrama.\nDavid \"lo Sciccoso\" \u00e8 nel giro delle scommesse sui cavalli ed a capo di una banda a New York. David \u00e8 un tipo superstizioso, che ha un debole per le mele vendute da Annie, una mendicante alcolizzata, convinto che gli portino fortuna. La vecchia Annie con grandi sacrifici ha mantenuto la figlia Louise in un collegio in Spagna dove la ragazza ha conosciuto Carlos il figlio del conte Romero. Un giorno la figlia (che non sa nulla della situazione economico-sociale della madre) scrive ad Annie che lei, il conte ed il suo futuro marito stanno per arrivare a New York per conoscere la famiglia.\nAnnie \u00e8 disperata, ma David, che in fondo ha un cuore d'oro, decide di aiutarla e con la sua banda organizza i preparativi per trasformare la stracciona in una gran signora. Con la sua fidanzata \"Missouri\" Martin, proprietaria di un night club, con \"Sorriso\", il suo \"vice\" brontolone, con il distinto maggiordomo e l'ex-giudice e giocatore di biliardo Henry Blake, David organizza una messinscena grandiosa e prepara una finta \"festa dell'alta societ\u00e0\" per impressionare i nobili spagnoli. I vari VIP avrebbero dovuto essere impersonati dai componenti della banda di David e dalle ballerine del night club di \"Missouri\" Martin, ma costoro durante le prove si rivelano purtroppo dei pessimi attori.\nCome se non bastasse la polizia sta indagando sulla sparizione di tre giornalisti, che David e la sua banda avevano catturato perch\u00e9 stavano interessandosi troppo ai nobili arrivati dalla Spagna e proprio la sera del ricevimento David viene arrestato. Tutto ormai sembra perduto e la messinscena sta per essere scoperta dal conte, quando David, raccontando l'incredibile e disarmante verit\u00e0, riesce a convincere il capo della polizia, il sindaco e il governatore dello Stato a presenziare al ricevimento di Annie.\nA mezzanotte il transatlantico per l'Europa \u00e8 in partenza e il conte Romero, Carlos e Louise, visibilmente impressionati, sono accompagnati al porto da una scorta di decine di agenti della polizia che attraversano la citt\u00e0 a sirene spiegate.\nProduzione.\nIl film fu prodotto dalla Columbia Pictures Corporation con il titolo di lavorazione \"Beggar's Holiday\".\nDistribuzione.\nDistribuito dalla Columbia Pictures Corporation, usc\u00ec nelle sale cinematografiche statunitensi il 13 settembre dopo una prima tenuta a New York il 7 settembre 1933. Sulla costa occidentale, il film venne presentato a Los Angeles il 29 settembre."}
{"id": "1470351", "revid": "1788047", "url": "https://it.wikipedia.org/wiki?curid=1470351", "title": "Macarani", "text": "Macarani \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga."}
{"id": "1470353", "revid": "1788047", "url": "https://it.wikipedia.org/wiki?curid=1470353", "title": "Maiquinique", "text": "Maiquinique \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga."}
{"id": "1470355", "revid": "2043462", "url": "https://it.wikipedia.org/wiki?curid=1470355", "title": "Carlo Ludovico d'Asburgo-Lorena", "text": "Biografia.\nI primi anni.\nNato a Sch\u00f6nbrunn il 30 luglio 1833, Carlo Ludovico intraprese ancora giovane la carriera militare pur controvoglia: i suoi interessi erano infatti spiccatamente orientati all'arte ed alla cultura in genere. Nel 1848 avrebbe dovuto iniziare col fratello Francesco Giuseppe un grand tour in Europa e nello specifico in Italia per visitare i domini austriaci del Regno Lombardo-Veneto, ma lo scoppio della rivoluzione di quell'anno lo costrinse a rientrare e con la famiglia si rifugi\u00f2 a Olomouc, dove rimase sino al 1849. Come soldato, il 25 febbraio 1848 ottenne il grado di colonnello e divenne proprietario del 7\u00ba reggimento ulani dell'esercito imperiale austriaco.\nGovernatore Generale del Tirolo.\nDopo un viaggio in oriente nell'autunno del 1850 ed il completamento dei suoi studi, l'arciduca, seppur costretto, sotto il regno del fratello Francesco Giuseppe svolse diligentemente il compito di governatore generale del Tirolo al quale venne nominato il 30 luglio 1855, rimanendo in carica per sei anni. Il 29 luglio di quell'anno era stato inoltre nominato maggiore generale dell'esercito imperiale\nPrendendo a cuore la cura della regione, ebbe grande interesse nella riforma del sistema scolastico locale, concentrandosi grandemente nell'espansione e nell'abbellimento della capitale, Innsbruck, dedicandosi allo studio ed alla conservazione degli edifici storici presenti in citt\u00e0. Attento allo sviluppo locale, promosse anche l'industria e di sua iniziativa istitu\u00ec in Tirolo la prima mostra nazionale d'arte, divenendo anche protettore di diverse associazioni di artisti.\nNella vita di Francesco Giuseppe, Carlo Ludovico gioc\u00f2 un ruolo fondamentale, non solo come fratello fedele ed alleato, ma anche come rivale d'amore, dal momento che a lui era stata originariamente promessa in sposa Elisabetta, la famosa \"Sissi\", futura Imperatrice d'Austria e moglie di Francesco Giuseppe. Infine, l'11 aprile 1856 Carlo Ludovico spos\u00f2 la principessa Margherita di Sassonia, la quale per\u00f2 mor\u00ec dopo appena due anni di matrimonio. Profondamente scosso da questo accadimento, Carlo Ludovico medit\u00f2 addirittura di entrare in monastero e di abbandonare la vita sociale, ma dopo un viaggio a Roma ed un incontro con papa Pio IX, ne riusc\u00ec sollevato e torn\u00f2 a ricoprire i propri incarichi a Innsbruck.\nIl suo ritorno in Tirolo segn\u00f2 l'inizio della programmazione della leva locale per l'imminente guerra contro il Piemonte e la Francia che durante la seconda guerra d'indipendenza diedero filo da torcere all'Impero. Il Vorarlberg si mobilit\u00f2 sotto la guida di Carlo Ludovico rispondendo alla chiamata alle armi con un contingente di quasi 50.000 uomini di cui oltre 8.000 erano fucilieri.\nTerminata l'emergenza bellica, nel 1860 si apr\u00ec in Tirolo la questione circa l'unit\u00e0 religiosa della regione: da un lato Carlo Ludovico era condizionato dalla maggioranza cattolica del parlamento, ma come rappresentante di un governo costituzionale egli trov\u00f2 pi\u00f9 corretto garantire la libert\u00e0 religiosa senza vincoli. Quando il 17 giugno 1861 diede disposizioni per un referendum popolare sulla questione, suo fratello Francesco Giuseppe si oppose decisamente a questa scelta, ribadendo la centralit\u00e0 della sola religione cattolica come parte integrante della cultura dell'Austria propriamente detta. In coerenza col proprio ruolo \"super partes\" ed in contrasto col fratello imperatore, Carlo Ludovico scelse quindi di dimettersi dalla propria carica di governatore l'11 luglio di quell'anno. Il 10 marzo di quello stesso anno era stato nominato dal fratello Feldmaresciallo luogotenente.\nGli ultimi anni.\nDopo aver lasciato la carica di governatore del Tirolo, Carlo Ludovico si dedic\u00f2 essenzialmente ai rapporti diplomatici a favore dell'Impero, ripristinando tra le altre cose le relazioni tra Austria e Russia che si erano compromesse dopo la Guerra di Crimea. Il 28 ottobre 1884 venne promosso generale di cavalleria. Morto nel 1889 Rodolfo, figlio di Francesco Giuseppe, Carlo Ludovico divenne erede al trono austro-ungarico, anche se mantenne sempre un profilo basso a Corte.\nCarlo Ludovico mor\u00ec alla Reggia di Sch\u00f6nbrunn, a Vienna, nella primavera del 1896 a causa di una febbre tifoidea contratta durante un suo viaggio al Cairo ed in Israele nell'inverno precedente.\nMatrimoni.\nPrimo Matrimonio.\nSpos\u00f2, l'11 aprile 1856 a Dresda, la principessa Margherita di Sassonia (1840-1858), figlia del re Giovanni di Sassonia e della principessa Amalia Augusta di Baviera. Margherita mor\u00ec il 15 settembre 1858 e la coppia non ebbe figli.\nSecondo Matrimonio.\nSpos\u00f2, per procura il 16 ottobre 1862 a Roma e personalmente il 21 ottobre 1862 a Venezia, la principessa Maria Annunziata di Borbone-Due Sicilie, figlia di Ferdinando II di Borbone e della sua seconda moglie, l'arciduchessa Maria Teresa d'Asburgo-Teschen. Ebbero quattro figli:\nTerzo Matrimonio.\nSpos\u00f2, il 23 luglio 1873 a Kleinheubach, l'infanta del Portogallo Maria Teresa di Braganza (1855-1944), figlia del re Michele del Portogallo e di sua moglie, la principessa Adelaide di L\u00f6wenstein-Wertheim-Rosenberg. Ebbero due figlie:"}
{"id": "1470356", "revid": "767487", "url": "https://it.wikipedia.org/wiki?curid=1470356", "title": "Strettamente confidenziale", "text": "Strettamente confidenziale (\"Broadway Bill\") \u00e8 un film del 1934, diretto da Frank Capra.\nTrama.\nStanco della monotona vita d'ufficio nell'azienda del suocero, Dan Brooks abbandona casa e moglie per dedicarsi esclusivamente alla sua passione per i cavalli. Con l'aiuto della cognata Alice, che lo ha seguito, partecipa a un derby col proprio animale che per\u00f2 muore dopo aver tagliato per primo il traguardo. Dan non si lascia scoraggiare e tenta ancora la sorte sui campi da corse finch\u00e9 la moglie, stanca di attenderlo, chiede il divorzio. Lui sposer\u00e0 la cognata.\nProduzione.\nIl film fu prodotto dalla Columbia Pictures Corporation (presents) (A Frank Capra Production). Venne girato a Tanforan Race Track, San Bruno, California.\nDistribuzione.\nDistribuito dalla Columbia Pictures, il film usc\u00ec nelle sale cinematografiche statunitensi il 27 dicembre 1934 dopo una prima tenuta a New York il 30 novembre 1934.\nRemake.\nNel 1950 lo stesso Capra gir\u00f2 un remake intitolato \"La gioia della vita\" dove in un piccolo cammeo figura l'attore Oliver Hardy."}
{"id": "1470357", "revid": "1788047", "url": "https://it.wikipedia.org/wiki?curid=1470357", "title": "Potiragu\u00e1", "text": "Potiragu\u00e1 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga."}
{"id": "1470359", "revid": "767487", "url": "https://it.wikipedia.org/wiki?curid=1470359", "title": "Eterosomi", "text": ""}
{"id": "1470364", "revid": "1788047", "url": "https://it.wikipedia.org/wiki?curid=1470364", "title": "Ribeir\u00e3o do Largo", "text": "Ribeir\u00e3o do Largo \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Itapetinga."}
{"id": "1470371", "revid": "59785", "url": "https://it.wikipedia.org/wiki?curid=1470371", "title": "Melezio di Licopoli", "text": "Biografia.\nDocumenti sulla vita di Melezio.\nVi \u00e8 incertezza sia sulla sua data di nascita, sia su quella della sua morte, che su quella della sua nomina episcopale. Si pu\u00f2 evincere, tuttavia, dagli atti di un concilio, tenutosi ad Alessandria d'Egitto nel 306, che nel 303 era gi\u00e0 vescovo di Licopoli. In quell'occasione, Melezio fu deposto per vari motivi, tra cui il sacrificio in onore di alcuni idoli. Della sua vita si avevano solo scarsi riferimenti ricavati dalle opere di Atanasio di Alessandria fino al XVIII secolo, quando Scipione Maffei rinvenne un manoscritto a Verona contenente tre importanti documenti che trattavano dello scisma di Melezio in Egitto. Tali documenti, in lingua latina, sono indubbiamente autentici.\nIl primo di tali documenti \u00e8 una lettera di protesta scritta da quattro vescovi egiziani, Esichio, Pacomio, Teodoro, e Filea, datata, al pi\u00f9 tardi, 307, data di inizio dello scisma, e, comunque, prima della sua scomunica, poich\u00e9 gli altri vescovi lo definivano \"dilectus comminister in Domino\" (amato compagno ministro del Signore). \"Abbiamo udito\", dicevano i vescovi, \"gravi affermazioni su Melezio, che \u00e8 accusato di disobbedire la legge divina e le regole ecclesiastiche. Di recente, un certo numero di testimoni ha confermato le voci, pertanto ci sentiamo obbligati a scrivere questa lettera. Melezio \u00e8 senza dubbio consapevole dell'antichissima legge che vieta ad un vescovo di ordinare al di fuori della sua diocesi. Tuttavia, senza alcun rispetto per tale legge, e senza alcuna considerazione per il grande vescovo e padre, Pietro di Alessandria, e per i vescovi detenuti, ha portato la confusione generale. Per giustificarsi, forse, dichiara che \u00e8 stato costretto ad agire in questa maniera per non lasciare le comunit\u00e0 senza pastori. Tale difesa, tuttavia, \u00e8 priva di valore, in quanto \u00e8 stato nominato un certo numero di supplenti (\"circumeuntes\"). Fossero stati negligenti circa le loro funzioni, i loro falli avrebbero dovuto essere fatti presenti ai vescovi incarcerati. Se poi questi ultimi fossero stati martirizzati, ci si sarebbe potuti appellare a Pietro di Alessandria e quindi ottenere il potere di ordinare\".\nIl secondo documento \u00e8 una nota anonima aggiunta alla precedente lettera cos\u00ec formulata: \"Melezio, avendo ricevuto e letto la lettera, non vi ha prestato attenzione e non si \u00e8 presentato n\u00e9 ai vescovi incarcerati, n\u00e9 a Pietro di Alessandria.\nDopo la morte di questi vescovi, Melezio ripar\u00f2 ad Alessandria. Qui, tra gli altri figuri che circolavano in citt\u00e0 in quei giorni c'erano un certo Isidoro ed un certo Ario, apparentemente onorevoli ed ambedue desiderosi di essere ammessi al sacerdozio. Costoro, consapevoli delle ambizioni di Melezio e di ci\u00f2 che aveva sempre cercato, lo approcciarono e gli comunicarono i nomi dei supplenti (\"circumeuntes\") nominati da Pietro. Melezio scomunic\u00f2 questi ultimi e ne ordin\u00f2 altri due, uno dei quali detenuto in carcere, l'altro condannato ai lavori forzati. Una volta appresi questi fatti, Pietro scrisse al suo gregge di Alessandria. Da questa lettera si estrapola un passaggio che suona come segue: \"Avendo udito\", diceva Pietro, \"che Melezio, senza prendere in considerazione la lettera dei beati vescovi e martiri, si \u00e8 introdotto nella mia diocesi privando i miei incaricati dei loro poteri e consacrandone altri, vi consiglio di evitare qualsiasi comunione con lui fino a quando non lo possa incontrare faccia a faccia, alla presenza di uomini prudenti, e possa indagare su questa vicenda\".\nLo scisma meleziano.\nLa condotta di Melezio fu tanto pi\u00f9 riprovevole, in quanto la sua insubordinazione fu quella di uno che ricopriva un ufficio molto elevato. Epifanio di Salamina e Teodoreto affermavano che Melezio era di rango immediatamente inferiore a Pietro I di Alessandria, del quale era geloso e che, quando quest'ultimo fu costretto a fuggire ed a vivere in clandestinit\u00e0 a causa della persecuzione dei cristiani, stava cercando di prenderne il posto. Secondo Atanasio, non fu solo contro Pietro che Melezio mantenne le sue posizioni, ma anche contro i suoi immediati successori: Achilla ed Alessandro.\nConfrontando le informazioni ricavate dagli scritti di Atanasio con quelle fornite dai documenti sopracitati, la data di inizio dello scisma meleziano pu\u00f2 essere determinata con sufficiente precisione: sicuramente si pu\u00f2 collocare durante l'episcopato di Pietro, che occup\u00f2 la sede di Alessandria dal 300 al 311. Atanasio nella sua \"Epistola ad episcopos\" affermava che \"i meleziani erano stati dichiarati scismatici pi\u00f9 di cinquantacinque anni fa\". Sfortunatamente la data di questa lettera \u00e8 controversa: fu scritta nel 356 o nel 361. Tuttavia, Atanasio aggiungeva: \"Gli ariani sono stati dichiarati eretici trentasei anni fa\", vale a dire in occasione del Concilio di Nicea (325). Apparentemente, quindi, Atanasio scriveva nel 361. Se si tolgono cinquantacinque anni da questa data, per la condanna dello scisma si giunge al 306; poich\u00e9 la persecuzione di Diocleziano fu pi\u00f9 virulenta tra il 303 ed il 305, gli inizi dello scisma potrebbero essere collocati nel 304 o nel 305 stesso.\nEpifanio, vescovo di Salamina in Cipro, nella sua opera (\"Haereses\" lxviii) forn\u00ec un racconto circostanziato in contraddizione con quanto detto in precedenza. Secondo quest'ultimo, lo scisma sorse da un disaccordo tra Melezio e Pietro sulla ricezione di alcuni dei fedeli, particolarmente ecclesiastici che avevano abiurato la Fede durante la persecuzione. Questa versione, preferita da alcuni storici alle dichiarazioni di Atanasio, \u00e8 stata superata dalla scoperta da parte del Maffei dei documenti citati in precedenza.\nCome si spiega, allora, l'origine della versione riportata da Epifanio? Sembra fosse nata in questo modo: dopo la morte di Pietro, Melezio fu arrestato ed inviato alle miniere; durante il viaggio, si ferm\u00f2 ad Eleuteropoli, dove fond\u00f2 una chiesa della sua setta; essendo Eleuteropoli la citt\u00e0 natale di Epifanio, durante la sua infanzia, quest'ultimo venne sicuramente in contatto con i meleziani. Essi, naturalmente, rappresentavano in una luce pi\u00f9 favorevole l'origine della loro setta e quindi la loro parziale e fuorviante versione fu successivamente inserita da Epifanio nella sua opera sulle eresie. Infine, i riferimenti allo scisma meleziano di Sozomeno e di Teodoreto di Cirro sono abbastanza in linea con i documenti scoperti a Verona e, pi\u00f9 o meno, con gli scritti di Atanasio su questo stesso tema.\nLa soppressione dello scisma meleziano fu una delle tre importanti questioni che vennero discusse di fronte al Concilio di Nicea. Il decreto sulla questione si \u00e8 conservato nella lettera sinodale indirizzata ai vescovi egiziani. Venne deciso che Melezio rimanesse nella citt\u00e0 di Licopoli, ma senza poter esercitare l'autorit\u00e0 o il potere di ordinare, inoltre gli fu vietato di recarsi nei dintorni della citt\u00e0 o di entrare in altre diocesi allo scopo di ordinare i suoi seguaci. Mantenne il suo titolo episcopale, ma gli ecclesiastici che aveva ordinato dovettero ricevere nuovamente l'imposizione delle mani, pertanto, le ordinazioni effettuate da Melezio erano considerata non valide. Nelle diocesi in cui furono trovati, coloro che erano stati ordinati da lui dovevano sempre dare la precedenza a quelli ordinati da Alessandro e non potevano fare nulla senza il consenso del vescovo. In caso di decesso di un vescovo o di un ecclesiastico non meleziano, la sede vacante poteva essere affidata ad un meleziano solo a condizione che ne fosse degno e che l'elezione popolare fosse ratificata da Alessandro. Quanto a Melezio stesso, in seguito fu privato delle sue prerogative episcopali a causa della sua abitudine di creare confusione ovunque. Queste misure, tuttavia, furono vane: i meleziani si unirono agli ariani diventando i peggiori nemici di Atanasio che, riferendosi a questa unione, afferm\u00f2: \"Volesse Dio che ci\u00f2 non fosse mai accaduto\".\nIntorno al 325 i meleziani potevano contare, in Egitto, su ventinove vescovi, compreso Melezio. In particolare, ad Alessandria, c'erano quattro sacerdoti, tre diaconi ed un cappellano militare. La data della sua morte \u00e8 ignota. Tuttavia nomin\u00f2 un suo amico, Giovanni, suo successore. Teodoreto parlava di monaci meleziani molto superstiziosi che praticavano l'uso ebraico delle abluzioni. La chiesa di Meleziano si estinse dopo la met\u00e0 del V secolo."}
{"id": "1470374", "revid": "1788047", "url": "https://it.wikipedia.org/wiki?curid=1470374", "title": "Microregione di Itapetinga", "text": " Itapetinga \u00e8 una microregione dello Stato di Bahia in Brasile, appartenente alla mesoregione di Centro-Sul Baiano.\nComuni.\nComprende 9 municipi:"}
{"id": "1470376", "revid": "1788047", "url": "https://it.wikipedia.org/wiki?curid=1470376", "title": "Livramento de Nossa Senhora", "text": "Livramento de Nossa Senhora \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Livramento do Brumado. Sul suo territorio \u00e8 stato scoperto un sito archeologico denominato Ingrejil."}
{"id": "1470378", "revid": "1776051", "url": "https://it.wikipedia.org/wiki?curid=1470378", "title": "Smoke This", "text": "Smoke This \u00e8 il terzo album in studio del gruppo musicale statunitense Lynch Mob, pubblicato nell'ottobre del 1999. L'edizione europea presenta alcune tracce differenti dalle contemporanee edizioni statunitensi e giapponese.\nIl disco.\nL'album, quando viene pubblicato, apre un'accesa discussione per decidere a quale genere musicale vada classificato: grunge, rap metal, alternative rock. Tuttavia la polemica si \u00e8 poi dimostrata fine a s\u00e9 stessa e non ha giovato in termini di vendite all'album che si \u00e8 dimostrato un fiasco commerciale."}
{"id": "1470381", "revid": "767487", "url": "https://it.wikipedia.org/wiki?curid=1470381", "title": "La gioia della vita", "text": "La gioia della vita (\"Riding High\") \u00e8 un film del 1950, diretto da Frank Capra.\nTrama.\nDan Brooks \u00e8 un giovane pi\u00f9 che benestante e deve sposarsi con la donna che ama. Ma c'\u00e8 un problema: Dan deve rinunciare alla passione che lo affascina di pi\u00f9: la scommessa alle corse di cavalli."}
{"id": "1470382", "revid": "1788047", "url": "https://it.wikipedia.org/wiki?curid=1470382", "title": "Paramirim", "text": "Paramirim \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Livramento do Brumado."}
{"id": "1470383", "revid": "767487", "url": "https://it.wikipedia.org/wiki?curid=1470383", "title": "Costituzioni religiose", "text": "Con l'espressione costituzioni (dal latino \"constituere\", cio\u00e8 \"ordinare\", \"disporre\") si indica il codice fondamentale di un istituto religioso, contenente le sue principali norme spirituali e giuridiche.\nIl Codice di Diritto Canonico prevede che ogni congregazione e ordine sia dotato di costituzioni (cfr. CIC, can. 587) al fine di custodire fedelmente il carisma e l'identit\u00e0 dei vari istituti, secondo le intenzioni dei rispettivi fondatori (cfr. CIC, can. 578).\nLe Costituzioni devono contenere le norme principali della comunit\u00e0, nello specifico:\nIl codice deve essere approvato dalla Santa Sede e pu\u00f2 essere modificato solo previo il suo consenso."}
{"id": "1470388", "revid": "1788047", "url": "https://it.wikipedia.org/wiki?curid=1470388", "title": "Rio do Pires", "text": "Rio do Pires \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Livramento do Brumado."}
{"id": "1470395", "revid": "1788047", "url": "https://it.wikipedia.org/wiki?curid=1470395", "title": "Microregione di Livramento do Brumado", "text": "Livramento do Brumado \u00e8 una microregione dello Stato di Bahia in Brasile, appartenente alla mesoregione di Centro-Sul Baiano.\nComuni.\nComprende 5 municipi:"}
{"id": "1470398", "revid": "964", "url": "https://it.wikipedia.org/wiki?curid=1470398", "title": "Seconda guerra macedonica", "text": "La seconda guerra macedonica (200 a.C.-197 a.C.) venne combattuta da Roma, alleatasi con Attalo I di Pergamo e Rodi, contro Filippo V di Macedonia che era al fianco del re di Bitinia, Prusia I. L'esito della guerra fu la sconfitta di Filippo, costretto ad abbandonare i possedimenti macedoni in Grecia. Sebbene i romani concludessero la guerra dichiarando la restaurazione della libert\u00e0 della Grecia, di fatto si tratt\u00f2 di un importante passo dell'intervento romano negli interessi della regione, e della sua successiva conquista.\nAntefatti.\nNel 205 a.C. mor\u00ec Tolomeo IV faraone d'Egitto, che lasci\u00f2 sul trono il figlio Tolomeo V Epifane di sei anni. Filippo V di Macedonia e Antioco III il Grande re dell'Impero seleucide decisero di sfruttare la debolezza del giovane faraone stipulando un patto segreto che prometteva al re macedone l'egemonia nell'Egeo e ad Antioco quella sulla Celesiria, la Cilicia, la Fenicia e la Palestina.\nPer prima cosa Filippo pose la propria attenzione sulle citt\u00e0 stato greche in Tracia e nella zona dei Dardanelli. La sua avanzata nella zona, con la conquista di Cio allarm\u00f2 Rodi e Pergamo, che avevano interessi in quell'area.\nNel 201, Filippo lanci\u00f2 una campagna militare in Asia Minore, assediando Samo e conquistando Mileto. A questi due attacchi, seguirono devastazioni nei territori di Pergamo, e l'invasione della Caria, che per\u00f2 fu efficacemente contrastata da Rodi e Pergamo, che riuscirono a bloccare la flotta di Filippo nel porto di Bargilia, forzandolo a passare l\u00ec l'inverno.\nA questo punto, anche se Rodi e Pergamo si trovavano in una posizione di vantaggio sul nemico, temendone la forza, si risolsero a chiedere aiuto a quella che appariva essere la maggiore potenza del mar Mediterraneo.\nGli interessi di Roma.\nRoma ha appena vinto la seconda guerra punica contro i Cartaginesi condotti da Annibale. Fino a questo momento della sua storia, non ha mai avuto alcun interesse per le questioni che riguardavano il Mediterraneo orientale. La prima guerra macedonica contro Filippo V, era stata causata da interessi in Illiria e si era conclusa, senza grandi battaglie, con la Pace di Fenice nel 205 a.C. . Le recenti azioni di Filippo in Tracia ed Asia Minore avrebbero potuto interessare i romani, se non molto marginalmente. Nonostante tutto, il Senato romano ascolt\u00f2 gli ambasciatori di Rodi e Pergamo, e poi decise di inviare tre ambasciatori in oriente, per capire cosa stesse accadendo.\nGli ambasciatori non trovarono altri sostenitori per una guerra contro Filippo finch\u00e9 non arrivarono ad Atene. Qui si incontrarono con re Attalo I di Pergamo ed alcuni diplomatici di Rodi. Contemporaneamente Atene dichiarava guerra alla Macedonia e Filippo V iniziava l'invasione dell'Attica. A quel punto gli ambasciatori romani si incontrarono con i generali macedoni a cui chiesero di non attaccare le citt\u00e0 greche e di intavolare discussioni con Pergamo e Rodi per discutere dei danni di guerra. I generali abbandonarono i territori ateniesi e portarono a Filippo le richieste dei romani.\nDal suo canto Filippo, che era riuscito ad eludere il blocco navale e a tornare in Macedonia, respinse l'ultimatum romano, e rinnov\u00f2 i propri attacchi ad Atene, oltre ad iniziare un'altra campagna militare nella zona dei Dardanelli dove conquist\u00f2 l'importante centro di Abido, dove entr\u00f2 dopo che gli abitanti, assediati, si suicidarono tutti.\nQui, nell'autunno del 200 a.C., un ambasciatore romano raggiunse Filippo V per consegnargli un secondo ultimatum, invitandolo a non attaccare alcuna citt\u00e0 della Grecia, come nessun territorio di Tolomeo V, e di accettare un arbitrato con Rodi e Pergamo; in quello stesso momento contingenti romani sbarcavano in Illiria. Filippo rifiut\u00f2 l'ultimatum sostenendo che non stava violando alcun termine della pace di Fenice firmata con i romani.\nLa guerra.\nFu cos\u00ec che Filippo si trov\u00f2 con pochi alleati in Grecia, anche se i romani non ne potevano contare molti di pi\u00f9, a causa delle brutalit\u00e0 commesse dai loro romani durante la prima guerra macedonica. Molte citt\u00e0 adottarono una politica attendistica per valutare lo sviluppo degli eventi.\nDurante i primi due anni la campagna militare fu poco brillante per i romani, con Publio Sulpicio Galba Massimo che fece pochi progressi contro Filippo, e il suo successore, Publio Villio Tappulo, che addirittura dovette fronteggiare l'ammutinamento dei suoi uomini. Nel 198 a.C. Tappulo lasci\u00f2 il comando dell'esercito a Tito Quinzio Flaminino, che avrebbe dato prova di essere un generale totalmente differente dai predecessori.\nFlaminino, che non era ancora trentenne e si proclamava filoellenista, cambi\u00f2 l'approccio romano alla guerra contro Filippo V. Si pass\u00f2 dalla richiesta di \"pace in Grecia\", ovvero della sospensione degli attacchi macedoni alle citt\u00e0 greche, a quella della \"libert\u00e0 per i Greci\", ovvero del ritiro delle truppe macedoni da tutte le citt\u00e0 greche fino ad allora occupate, ed il rientro entro i confini della Macedonia.\nFlaminino nel 198 inizi\u00f2 una vigorosa campagna bellica contro Filippo, costringendolo a ritirarsi in Tessaglia. Molte citt\u00e0 della Lega achea, tradizionalmente favorevoli alla Macedonia, fino ad allora troppo occupate dalla campagna contro Sparta per prendere parte alla seconda guerra macedone, furono convinte da questo successo romano ad abbandonare il loro atteggiamento pro-macedone; altre, come Argo, rimasero leali a Filippo.\nA questo punto Filippo dichiar\u00f2 la propria volont\u00e0 di trattare la pace con i romani, ma questa apertura arriv\u00f2 in un momento critico per Flaminino, che ansioso di terminare la guerra, non era per\u00f2 sicuro che, dopo le nuove elezioni a Roma, gli sarebbe stato confermato il comando in Grecia. Decise di iniziare i negoziati, mentre aspettava i risultati delle elezioni; se gli fosse stato ritirato il comando, avrebbe trattato per una rapida pace con Filippo, altrimenti avrebbe rotto i negoziati per riprendere la guerra.\nNel novembre del 198 a.C. i due comandanti si incontrarono nella Locride, ma Flaminino, per prender tempo, pretese che tutti i suoi alleati fossero presenti al negoziato. Flaminino chiese a Filippo di ritirare tutte le sue forze dalla Grecia, condizione che Filippo non poteva accettare, potendo arrivare ad abbandonare solo le recenti conquiste in Tracia e Asia Minore.\nFlaminino convinse Filippo che la posizione romana era dettata dalle citt\u00e0 greche alleate, e che questa potesse essere superata solo da un'ambasciata macedone a Roma. Filippo segu\u00ec il consiglio di Flaminino, che per\u00f2, non appena seppe che gli era stato rinnovato il commando per l'anno successivo, fece in modo che i negoziati a Roma fallissero, cos\u00ec da poter riprendere la campagna militare contro i macedoni.\nDopo la rottura dei negoziati Filippo fu abbandonato da molte citt\u00e0 alleate, con l'eccezione di Acarnania, tanto da dover assoldare un esercito di 25.000 mercenari.\nI Romani sconfissero i macedoni una prima volta nella battaglia di Aous ed una seconda volta nella successiva battaglia di Cinocefale, combattuta nel giugno del 197 a.C., dove i legionari romani sbaragliarano la falange macedone. A quel punto Filippo V fu costretto a trattare la pace con Roma.\nIl trattato di pace.\nFu dichiarato un armistizio per trattare le condizione di pace nella valle di Tempe. Filippo fu costretto ad accettare il ritiro delle truppe macedoni, dalle citt\u00e0 appena conquistate in Tracia ed Asia Minore, e ad abbandonare tutta la Grecia; anche gli alleati romani della lega etolica fecero le loro richieste, che per\u00f2 furono rifiutate dal re macedone. Il trattato fu inviato a Roma, perch\u00e9 fosse ratificato dal Senato.\nIl Senato aggiunse due ulteriori condizioni alla stipula del trattato di pace; il pagamento di una indennit\u00e0 di guerra, e la consegna ai romani della flotta macedone. Il trattato fu siglato solo nel 196 a.C. e durante i giochi istmici di quell'anno Flaminino pot\u00e9 annunciare la libert\u00e0 per tutta la Grecia. Nonostante ci\u00f2, il rientro delle legioni in Italia non fu completato che nel 194 a.C. e i romani mantennero alcune guarnigioni in alcune citt\u00e0 di importanza strategica, prima occupate dai macedoni, come Corinto, Calcide e Demetriade."}
{"id": "1470399", "revid": "1442080", "url": "https://it.wikipedia.org/wiki?curid=1470399", "title": "Claudio Borghi (calciatore)", "text": "Durante la sua carriera calcistica ha giocato per 15 club in 6 paesi diversi, Argentina, Italia, Svizzera, Brasile, Cile e Messico.\nBiografia.\nNato in una famiglia composta da otto fratelli, con lontane origini lombarde da parte paterna, rimane orfano del padre in tenera et\u00e0, dovendosi adattare fin da giovane a esercitare umili mestieri per aiutare la famiglia. Mormone praticante, condusse di conseguenza uno stile di vita particolarmente rigido: niente sesso prima del matrimonio, niente alcool e niente fumo, dichiarando in seguito di non essere pi\u00f9 un praticante. Fin da piccolo \u00e8 tifoso del .\nAll'epoca della sua militanza nel Como, trova una casa sul lago, andando ad abitare assieme alla moglie Mariana Pagnucco, argentina con origini italiane, precisamente con antenati di Udine. In seguito ha vissuto a Santiago con la famiglia. Nonostante la breve esperienza italiana, Borghi instaura buoni rapporti con alcuni compagni al Milan, tra i quali Filippo Galli, tanto da chiamare il suo secondo figlio Filippo; il primogenito si chiama Dominique. Durante le trasferte, sia di campionato sia di coppa, preferisce andare in auto piuttosto che viaggiare in aereo.\nCaratteristiche tecniche.\nGiocatore.\nCalciatore talentuoso, centrocampista offensivo, fantasista, regista d'attacco o anche attaccante, divenuto famoso grazie alla \"rabona\" (in un'intervista dichiar\u00f2 di eseguirla perch\u00e9, non sapendo calciare con il sinistro, solo questa mossa gli consentiva di sfruttare quel piede), \u00e8 stato definito \u00abil Picasso del calcio\u00bb da Michel Platini nonch\u00e9 uno dei primi \u00aberedi di Maradona\u00bb \u2014 etichetta che secondo lo stesso Borghi lo ha calcisticamente danneggiato \u2014 dopo l'Intercontinentale 1985, quando diventa un pupillo del presidente del Milan, Silvio Berlusconi. Era soprannominato \"El Bichi\".\nDopo aver notato, durante un allenamento, la sua abilit\u00e0 nei colpi di testa, il suo compagno dell'Hurac\u00e1n H\u00e9ctor C\u00faper gli consiglia di andare a saltare nei calci d'angolo, ma Borghi gli risponde che preferisce giocare a calcio coi piedi.\nGiocatore lento, Borghi era poco incline agli allenamenti svolti dall'allenatore Arrigo Sacchi, ritenendo che fossero troppo duri e addirittura inutili, tant'\u00e8 che durante uno di questi chiede al tecnico: \u00abperch\u00e9 correre per 5.000 metri se un campo da calcio \u00e8 di 100 metri?\u00bb Al termine della carriera, dopo che Sacchi aveva vinto tutto, Borghi si ricrede, dando ragione agli insegnamenti dell'allenatore italiano, e apprendendo da lui sia per quanto riguarda la carriera in panchina sia per quella da professore universitario.\nAllenatore.\nTecnico votato al calcio offensivo, predilige il 3-4-2-1.\nCarriera.\nGiocatore.\nBorghi inizi\u00f2 la sua carriera come centrocampista offensivo nell', all'inizio degli anni 1980, raccogliendo l'eredit\u00e0 di Maradona. Considerato una giovane promessa, furono riposte molte speranze su di lui quando fu convocato in nazionale per il in Messico: tuttavia non brill\u00f2 durante quella competizione (vinta proprio dall\"Albiceleste\"), e in seguito non fu pi\u00f9 selezionato nell'Argentina.\nGioc\u00f2 probabilmente la sua miglior partita durante la finale di Coppa Intercontinentale 1985 tra Argentinos Juniors e , tanto che nell'occasione Michel Platini lo defin\u00ec \u00abil Picasso del calcio\u00bb, non riuscendo per\u00f2 a portare la sua squadra al successo. Quella prestazione colp\u00ec positivamente il presidente del , Silvio Berlusconi, il quale lo compr\u00f2 nel 1987 per 3,5 miliardi di lire, ma il giocatore dovette necessariamente essere ceduto in prestito al , dato che all'epoca in Serie A ciascuna squadra non poteva avere in rosa pi\u00f9 di due stranieri, e in forza ai rossoneri vi erano gi\u00e0 gli olandesi Gullit e van Basten.\nCoi lariani guidati prima da Aldo Agroppi e poi da Tarcisio Burgnich, nonostante le grandi aspettative create attorno a lui, Borghi gioc\u00f2 molto poco, solo 7 presenze senza segnare alcun gol, costretto alla concorrenza del regista ventenne Notaristefano e venendo rispedito a Milano senza troppi rimpianti. Durante il suo periodo comasco, Borghi fu spesso contattato telefonicamente da Berlusconi. Anni dopo, Borghi descrisse la sua esperienza in biancobl\u00f9, in particolare coi tecnici Agroppi e Burgnich, come: \u00abl'anticalcio, due che pensavano a dirmi cosa non fare in campo, ma non a cosa fare\u00bb.\nL'anno successivo, con l'apertura al terzo straniero, Berlusconi intendeva riportarlo al Milan, ma alla fine accontent\u00f2 l'allenatore Arrigo Sacchi il quale aveva richiesto un altro olandese, Rijkaard. Nonostante l'agente dell'argentino, Felix Latronico, gli avesse consigliato di ottenere i favori di Sacchi per provare a restare come terzo straniero, Borghi ritorn\u00f2 in patria nel 1988, per poi giocare per altre squadre sudamericane. Solo quando gioc\u00f2 in Cile mostr\u00f2 ancora le doti che lo avevano contraddistinto da giovane, vincendo la Recopa Sudamericana e la Copa Interamericana con il nel 1992. Si ritira nel 1998, a 34 anni, in seguito a un infortunio al ginocchio.\nAllenatore.\nDopo il ritiro, Borghi inizi\u00f2 ad allenare in Cile. Dopo aver guidato l' dal 2002 al 2003, trascinandolo dalla zona retrocessione al quarto posto in campionato, nel 2006 ha preso in mano la panchina del , con cui ha subito vinto il campionato di \"Apertura\" e di \"Clausura\", e con cui \u00e8 arrivato in finale di Copa Sudamericana. In seguito a questi risultati, nello stesso anno \u00e8 stato nominato allenatore sudamericano dell'anno. Il 26 marzo 2008 Borghi ha lasciato la panchina del club cileno.\n\u00c8 ritornato cos\u00ec in Argentina dov'\u00e8 stato brevemente allenatore dell' dal giugno all'ottobre 2008, quando si \u00e8 dimesso a seguito della sconfitta con l'. Dal 2009 al 2010 ha allenato l', con cui ha vinto il \"Clausura\" 2010. Il 20 maggio 2010 \u00e8 diventato l'allenatore del , incarico da cui si \u00e8 dimesso il 16 novembre 2010 in seguito alla sconfitta nel \"Supercl\u00e1sico\" contro i rivali del .\nIl 24 febbraio 2011 \u00e8 stato nominato commissario tecnico del al posto di Marcelo Bielsa. Nel settembre 2012 \u00e8 squalificato per 5 incontri internazionali dalla FIFA, dopo esser stato espulso in seguito a delle divergenze con l'arbitro di -Cile (0-2). Il 14 novembre 2012, in seguito alla sconfitta per 1-3 sub\u00ecta contro la , viene rimosso dall'incarico di selezionatore della nazionale cilena.\nRitorna sulla panchina dell'Argentinos Jrs a fine dicembre 2013, cercando di salvare il club dalla retrocessione. Durante il suo secondo ciclo nel \"Bicho\", Borghi si avvale della collaborazione di Diego Placente che entra nel suo staff tecnico a febbraio, ma rassegna le dimissioni dall'incarico il 27 ottobre 2014. Il suo ultimo incarico da allenatore \u00e9 all', in Ecuador; rassegna le dimissioni il 27 marzo 2016 poche settimane dopo l'ingaggio, con la squadra in crisi in campionato e in Coppa Libertadores, a seguito di una sconfitta per 5-0 contro il Barcelona Sporting Club.\nIn Cile \u00e8 stato titolare di una cattedra all'Universit\u00e0 Cattolica di Santiago, dove insegna calcio, storia, moduli e regole affiancato da Hugo Rubio. Prima di allenare, Borghi ha tentato l'esperienza da procuratore di calciatori assieme allo stesso Rubio, decidendo di lasciare la professione a causa della sua inattitudine alle pubbliche relazioni e per via del fatto che non c'era tanto mercato, poich\u00e9 \u00abi migliori giocatori cileni sono gi\u00e0 in Italia\u00bb."}
{"id": "1470403", "revid": "1305772", "url": "https://it.wikipedia.org/wiki?curid=1470403", "title": "Convento della Santissima Trinit\u00e0", "text": ""}
{"id": "1470405", "revid": "79454", "url": "https://it.wikipedia.org/wiki?curid=1470405", "title": "Concubina", "text": ""}
{"id": "1470406", "revid": "1632387", "url": "https://it.wikipedia.org/wiki?curid=1470406", "title": "Thunder in the East", "text": "Thunder in the East \u00e8 il quinto album dei Loudness, pubblicato nel 1985 per l'etichetta discografica Atlantic Records."}
{"id": "1470408", "revid": "287204", "url": "https://it.wikipedia.org/wiki?curid=1470408", "title": "Federazione Italiana di American Football", "text": "La Federazione Italiana di American Football o FIDAF \u00e8 l'organismo di governo del football americano in Italia; affiliata alla IFAF e in precedenza alla EFAF (chiusa nel 2014 e sostituita dalla IFAF Europe), \u00e8 stata riconosciuta il 17 dicembre 2010 dal CONI Disciplina Sportiva Associata Sperimentale e successivamente il 20 marzo 2013 come Disciplina Sportiva Associata Provvisoria.\nLa FIDAF ha giurisdizione sull'attivit\u00e0 nazionale (campionato maschile e femminile) e internazionale (la Nazionale italiana).\nIl presidente federale dal 3 maggio 2002 \u00e8 Leoluca Orlando.\nCampionati.\nIl campionato di massima serie affiliato alla FIDAF \u00e8, dal 2008, la Prima Divisione, organizzata fino al 2016 dalla IFL. Esiste anche una serie inferiore, la Seconda Divisione, organizzata fino al 2014 dalla LENAF, a sua volta affiliata alla FIDAF.\nIl terzo campionato per importanza \u00e8 la Terza Divisione.\nLa principale differenza con le altre serie \u00e8 che il numero di giocatori diventa nove ( ed il campo viene ridotto in larghezza).\nNel 2013 \u00e8 stato giocato il primo campionato femminile di football americano, denominato CIFAF.\nEsistono infine diversi livelli giovanili, denominati \"College\" e \"High school\".\nAlla FIDAF \u00e8 inoltre affiliata la LIFF, che si occupa di organizzare i campionati di flag football.\n\u00c8 in atto la volont\u00e0 di coprire l'area amatoriale.\nIl regolamento di gioco applicato nel football americano organizzato dalla FIDAF \u00e8 quello rilasciato dalla IFAF che a sua volta deriva dal regolamento NCAA degli USA.\nCirca ogni anno la federazione FIDAF dirama un documento che specifica le differenze e/o deroghe al regolamento IFAF.\nLa prima serie \u00e8 classificata nel settore professionistico riconosciuto dal CONI\nHall of Fame.\nNel 2017, la FIDAF ha re-inizializzato la Hall of Fame del football americano in Italia.\nNella serata di sabato 8 luglio 2017, in occasione del XXXVII Italian Bowl, \u00e8 stata eseguita la cerimonia dell'introduzione nella FIDAF Hall of Fame dei primi 10 nomi selezionati."}
{"id": "1470410", "revid": "725642", "url": "https://it.wikipedia.org/wiki?curid=1470410", "title": "Neuromodulazione", "text": "La neuromodulazione \u00e8 un processo elettrofisiologico o chimico che interagisce con la normale attivit\u00e0 di neurotrasmissione sensoriale del sistema nervoso centrale di un soggetto. \nAd esempio l'applicazione di un campo elettrico a radio frequenza pulsata nel canale epidurale costituisce una neuromodulazione delle radici spinali. L'interazione di tale segnale con i segnali neurofisiologici del paziente, produce un effetto che viene interpretato come \"shock\" o \"stupore\" cellulare delle cellule nervose, con alterazioni ultrastrutturali visualizzabili al microscopio elettronico. Queste sopravvivono al trattamento perch\u00e9 l'applicazione del campo avviene a temperature non superiori a 42 \u00b0C.\nGrande capitolo della neuromodulazione \u00e8 la modifica delle funzioni nervose grazie all'applicazione su strutture nervose di campi elettrici tramite generatori, solitamente impiantabili. Tra i campi principali di azione sono il trattamento del dolore, dei sintomi del Morbo di Parkinson e di altre malattie che coinvolgono il sistema nervoso."}
{"id": "1470415", "revid": "1442080", "url": "https://it.wikipedia.org/wiki?curid=1470415", "title": "Roberto Perfumo", "text": "Ha giocato con , Cruzeiro e e per 10 anni ha rappresentato l' con la quale prese parte ai campionati mondiali del 1966 e del 1974; allenatore dopo il ritiro dall'attivit\u00e0 agonistica, \u00e8 passato in seguito alla carriera giornalistica, divenendo opinionista per ESPN in lingua spagnola.\nBiografia.\nRoberto Perfumo passa la sua infanzia a Sarand\u00ed: suo padre, Roberto Perfumo, \u00e8 un macellaio, mentre la madre Gloria una segretaria scolastica, i quali oltre a lui hanno anche tre figlie minori.\nUscito dalle squadre minori del River Plate si afferma nel Racing Club Avellaneda di Buenos Aires vincendo il campionato del 1966.\nHa giocato anche nel Cruzeiro e ritorna nel River Plate, ottenendo il titolo argentino.\nIn nazionale ha giocato 37 partite partecipando prima ai Giochi Olimpici di Tokyo 1964 e poi ai mondiali del 1966 e del 1974, in quest'ultimo caso portando la fascia di capitano. Segna tra l'altro un autogol nella partita contro l'Italia su tiro di Benetti che fisser\u00e0 il risultato finale della partita sull'1-1.\nNel 1981 inizia la sua carriera di allenatore con il Sarmiento de Jun\u00edn; successivamente passa alla guida del Racing Club Avellaneda, nel 1991, e del Gimnasia nel 1993.\nIn seguito divenne cronista sportivo e opinionista per \"F\u00fatbol Para Todos\", Radio Nacional Argentina ed ESPN in spagnolo;\nIl 10 marzo 2016, all'et\u00e0 di 73 anni, ha sub\u00ecto un grave trauma cranico a seguito di una caduta da una scala, caduta provocata da un aneurisma, durante una serata in un ristorante di Puerto Madero, quartiere di Buenos Aires che ha reso necessario un immediato ricovero. Muore poche ore dopo per le conseguenze del severo trauma cranico."}
{"id": "1470417", "revid": "767487", "url": "https://it.wikipedia.org/wiki?curid=1470417", "title": "Maurizio Orlandi", "text": "Giocava come centrocampista o ala.\nCarriera.\nNella sua carriera ha totalizzato complessivamente 102 presenze in Serie A con le maglie di , e , realizzando 5 reti (tutte con la maglia del Cesena). Ha totalizzato inoltre 314 presenze e 32 reti in Serie B, sempre con le maglie di Cesena, Sampdoria e Lecce.\nHa preso parte nella stagione 1972-1973 alla prima storica promozione del Cesena, e nella stagione 1984-1985 alla prima conquista della massima serie da parte del Lecce.\nHa collezionato 2 presenze nella Nazionale Under-21 e 3 nella Nazionale Under-23"}
{"id": "1470418", "revid": "2199538", "url": "https://it.wikipedia.org/wiki?curid=1470418", "title": "Crisobolla (1082)", "text": "La Crisobolla del 1082 \u00e8 un importante editto bizantino emanato dall'imperatore Alessio I Comneno, concedente libero accesso ai porti delle diverse province dell'impero bizantino.\nAnalisi storica.\nAnticamente provincia dell'Impero bizantino, la Repubblica di Venezia si era progressivamente slegata dal controllo imperiale, divenendo di fatto uno stato indipendente gi\u00e0 nel IX secolo. Nell'XI secolo buona parte dell'interscambio commerciale della Repubblica di Venezia gravitava sull'Impero bizantino, rendendolo sempre pi\u00f9 dipendente dalle rotte veneziane.\nNel 1081, appena salito al trono, Alessio I Comneno si era trovato scomunicato da papa Gregorio VII e minacciato dai Normanni di Roberto il Guiscardo, che con il pretesto di sostenere il diritto al trono di Costantino Ducas, avevano invaso l'Epiro assediando Durazzo. La crescente minaccia normanna costrinse l'imperatore a chiedere l'intervento della potente flotta veneziana. Nel giugno dello stesso anno i Veneziani bloccarono le navi del Guiscardo all'interno del porto, costringendo prima il Guiscardo a trattare con loro e poi spingendolo ad attaccare, distruggendo la sua flotta nel corso di una breve battaglia navale. Mentre contemporaneamente la guarnigione bizantina sconfiggeva le truppe assedianti.\nTuttavia l'imperatore bizantino non disponeva della forza necessaria per scacciare definitivamente i Normanni, minacciato com'era lungo tutti i confini di un impero che, dopo la disastrosa sconfitta di Manzicerta, si trovava mutilo della sua pi\u00f9 importante provincia: l'Anatolia. Cos\u00ec non fu possibile sfruttare appieno l'esito dell'intervento marittimo di Venezia. In breve Alessio si trov\u00f2 incalzato dai Normanni, che, sconfittolo nell'ottobre del 1081 nella battaglia di Durazzo, occupavano Corf\u00f9, sconfiggendovi una flotta veneziana (periva nello scontro il figlio dello stesso Doge), e minacciando la stessa Grecia.\nDi fronte alla propria debolezza militare Alessio Comneno doveva cercare quindi di mantenere assolutamente il legame coi propri alleati occidentali: l'imperatore tedesco Enrico IV e il doge veneziano Domenico Silvo. L'imperatore decise cos\u00ec di emanare la \"crisobolla\" nel maggio del 1082, concedendo ai Veneziani libero accesso ai porti delle diverse province dell'impero bizantino; cos\u00ec facendo, gli Amalfitani furono costretti a passare sotto il controllo veneziano. Vediamo cos\u00ec i Veneziani commerciare in tessuti provenienti da Bisanzio, e specialmente in quelle stoffe di seta che gli artisti di epoca romanica ritraggono nelle loro statue. \nContenuto.\nIn seguito all'aiuto militare veneziano, nel maggio del 1082 l'imperatore bizantino Alessio I Comneno concesse alla Repubblica di Venezia diversi privilegi commerciali e onorifici nelle relazioni con l'Impero bizantino. I veneziani poterono quindi creare una colonia stabile a Costantinopoli e grazie all'esenzione dei dazi poterono incrementare i commerci con l'oriente.\nCommercio.\nEsenzione dai dazi nelle citt\u00e0 di:\nOnorificenze.\nCon questo trattato l'imperatore rendeva il Ducato veneto il principale riferimento commerciale dell'Impero d'Oriente, gettando le basi della prosperit\u00e0 di Venezia e incrementando notevolmente il numero, la qualit\u00e0 e la ricchezza degli scambi commerciali bizantini, ma al contempo stringendo un legame talmente stretto con la sua ex-provincia, da finire sul lungo periodo per risultare soffocante per Bisanzio e provocare la reazione del nuovo \"basileus\" Giovanni II."}
{"id": "1470419", "revid": "122751547", "url": "https://it.wikipedia.org/wiki?curid=1470419", "title": "Soldier of Fortune (Loudness)", "text": "Soldier of Fortune \u00e8 l'ottavo album dei Loudness, pubblicato nel 1989 per l'etichetta discografica Atco Records. \u00c8 il primo disco registrato senza la formazione originale."}
{"id": "1470420", "revid": "599013", "url": "https://it.wikipedia.org/wiki?curid=1470420", "title": "Kristofer H\u00e6stad", "text": "Biografia.\n\u00c8 il fratello maggiore di Morten H\u00e6stad. Soprannominato \"Doffen\", ha un figlio con la compagna Hanne, nato il 31 agosto 2009. Form\u00f2, assieme ai colleghi Freddy dos Santos, Raymond Kvisvik, Morten Gamst Pedersen e \u00d8yvind Svenning, il gruppo musicale \"The Players\", che distribu\u00ec per beneficenza un singolo che divenne una hit in tutta la Scandinavia.\nCarriera.\nClub.\nStart.\nDopo aver giocato nel Vig\u00f8r dal 1998 al 2000, si trasfer\u00ec allo Start. Esord\u00ec nel club, allora militante nella 1. divisjon, in data 22 aprile 2001: subentr\u00f2 a Harald L\u00f8demel nel corso del secondo tempo della sfida contro lo HamKam, terminato con il punteggio di 1-1. Il 23 settembre successivo, realizz\u00f2 la prima rete in campionato della sua carriera, in occasione del pareggio per 2-2 sul campo del Kongsvinger. Alla fine della stagione, lo Start centr\u00f2 la promozione nella massima divisione norvegese.\nIl 14 aprile 2002, allora, debutt\u00f2 nell'Eliteserien: fu infatti titolare nel pareggio casalingo per 1-1 contro lo Stab\u00e6k. L'11 agosto successivo arriv\u00f2 la prima rete in questo campionato, nella sconfitta per 4-1 in casa del Viking. Lo Start chiuse il campionato 2002 all'ultimo posto, tornando in 1. divisjon. Centr\u00f2 nuovamente la promozione due anni pi\u00f9 tardi, con H\u00e6stad che contribu\u00ec a questo risultato con 30 presenze e 9 reti. Segu\u00ec dunque un biennio nel massimo campionato norvegese, in cui totalizz\u00f2 45 apparizioni e 6 reti.\nWigan e ancora Start.\nNel mercato invernale del 2007, il Wigan acquis\u00ec le prestazioni del centrocampista norvegese con la formula del prestito. Il manager del club, Paul Jewell, espresse la propria soddisfazione per la riuscita dell'operazione ed elogi\u00f2 la duttilit\u00e0 tattica di H\u00e6stad. Esord\u00ec nella Premier League in data 13 gennaio 2007, quando fu titolare nella sconfitta per 4-0 contro il Chelsea. Il 1\u00ba aprile 2007, il contratto di prestito del centrocampista fu cancellato, con H\u00e6stad che fece dunque ritorno allo Start. Chiuse l'Eliteserien 2007 con lo \"score\" di 22 presenze e 2 reti.\nV\u00e5lerenga.\nPrima dell'inizio del campionato 2008, H\u00e6stad si trasfer\u00ec al V\u00e5lerenga. Disput\u00f2 il primo incontro con questa maglia il 29 marzo 2008, nella vittoria per 1-0 contro l'Aalesund. Nel corso della stessa stagione, il V\u00e5lerenga si afferm\u00f2 nella Coppa di Norvegia. Il 24 giugno 2009, sub\u00ec un infortunio alla gamba durante la partita contro il Bod\u00f8/Glimt, dovendo cos\u00ec lasciare il campo dopo 26 minuti di gioco. Ci\u00f2 non gli imped\u00ec di essere in campo per la sfida del 28 giugno contro il Rosenborg. Continu\u00f2 per\u00f2 a soffrire per il colpo subito contro il Bod\u00f8/Glimt e fu costretto a sottoporsi ad alcuni esami. La radiografia non evidenzi\u00f2 alcuna frattura e il giocatore pot\u00e9 essere regolarmente impiegato nella sfida contro l'Aalesund del 5 luglio. Il 10 febbraio 2011 rinnov\u00f2 l'accordo che lo legava al V\u00e5lerenga per altri cinque anni. Il 12 marzo 2013, il nuovo allenatore Kjetil Rekdal gli tolse la fascia da capitano, per affidarla a Christian Grindheim.\nIl 26 maggio 2014, il V\u00e5lerenga comunic\u00f2 sul proprio sito la decisione di rescindere consensualmente il contratto con il giocatore a partire dal 1\u00ba giugno successivo, con un anno e mezzo d'anticipo sulla naturale scadenza. H\u00e6stad, il cui spazio in squadra nella stagione precedente era stato limitato da numerosi infortuni, dichiar\u00f2 che questa era la scelta migliore anche per il club, che versava in una situazione di difficolt\u00e0 economica. Il 4 giugno disput\u00f2 l'ultima partita in squadra, nel terzo turno del Norgesmesterskapet 2014: il V\u00e5lerenga vinse il derby contro il Lyn col punteggio di 5-2, con H\u00e6stad che a fine partita pot\u00e9 salutare i suoi tifosi. Il 1\u00ba luglio, annunci\u00f2 il ritiro dal calcio professionistico a causa degli infortuni persistenti.\nNazionale.\nH\u00e6stad gioc\u00f2 9 partite per la . Esord\u00ec il 21 agosto 2002, subentrando a Jan Gunnar Solli nel pareggio per 2-2 contro la . Conta poi 28 presenze per la Nazionale maggiore, corredate da una rete. Debutt\u00f2 il 26 maggio 2005, sostituendo Martin Andresen nella vittoria per 1-0 sulla . L'unica marcatura arriv\u00f2 il 2 giugno 2007, nel successo per 4-0 su ."}
{"id": "1470425", "revid": "124778372", "url": "https://it.wikipedia.org/wiki?curid=1470425", "title": "Ferrovia Bologna-Verona", "text": "La ferrovia Bologna-Verona \u00e8 una linea ferroviaria italiana di propriet\u00e0 statale che collega Verona a Bologna. \u00c8 considerata un'importante asse della rete ferroviaria italiana, in quanto unisce la ferrovia del Brennero alla Firenze-Bologna e quindi a Roma.\nLa gestione degli impianti e delle infrastrutture ferroviarie \u00e8 affidata a RFI S.p.A, societ\u00e0 del gruppo Ferrovie dello Stato, che la qualifica come linea fondamentale.\nDopo essere stata a singolo binario per gran parte del suo percorso e per quasi tutto l'arco della sua storia, negli ultimi anni \u00e8 stata soggetta ad un progetto di raddoppio che \u00e8 stato completato il 26 luglio 2009, con l'apertura del secondo binario fra il posto di comunicazione Ostiglia Nord e la stazione di Poggio Rusco.\nLa linea \u00e8 parte dell'\"Asse ferroviario 1\" della Rete ferroviaria convenzionale trans-europea TEN-T.\nStoria.\nIl progetto e la costruzione da Bologna a Poggio Rusco.\nLa linea ferroviaria fu progettata alla fine degli anni settanta del XIX secolo per sopperire all'esigenza di un nuovo asse di collegamento fra Verona e Bologna che sostituisse quello passante per Mantova e Modena, completato nel 1875. Il progetto fu inserito nella lista delle ferrovie di terza categoria della Legge Baccarini. La ferrovia sarebbe stata costruita dalla Societ\u00e0 Italiana per le strade ferrate meridionali per conto dello Stato, mentre le province attraversate avrebbero contribuito in misura del 20 per cento delle spese di costruzione.\nIn origine la ferrovia avrebbe dovuto essere costruita interamente a doppio binario e come tale fu costruita tra Tavernelle d'Emilia e Bologna. Le difficolt\u00e0 relative alla costruzione del rilevato nei pressi di San Felice sul Panaro e la presenza di numerose falde acquifere lungo il percorso che rendevano instabili i terreni sopra i quali doveva passare la linea, spinsero a proseguire con un singolo binario. Il tronco tra il comune modenese e la citt\u00e0 felsinea fu aperto tra il 1887 e il 1889.\nNegli stessi anni, il tronco fra San Felice e la stazione di Verona Porta Nuova fu oggetto di aspre polemiche. Il progetto originario degli ingegneri Minarelli e Protche, approvato in sede legislativa, prevedeva il passaggio a Poggio Rusco, tuttavia il comune di Mirandola appoggiava la variante proposta dall'ingegner Gabelli, che deviava la linea per avvicinarla alla cittadina modenese, e fece ricorso al Re. Solo nel maggio 1887 si conferm\u00f2 definitivamente il progetto Protche-Minarelli. In conseguenza di ci\u00f2, la societ\u00e0 costruttrice della ferrovia Suzzara-Ferrara var\u00f2 in poche settimane una variante di progetto che permetteva alla sua linea ferroviaria di congiungersi alla Verona-Bologna presso il futuro scalo nella cittadina mantovana. La stazione di Poggio Rusco fu cos\u00ec costruita e aperta il 1\u00ba luglio 1888, prima ancora che partissero i lavori da San Felice, al servizio esclusivo della linea ferroviaria concessa.\nA seguito della crisi finanziaria degli anni novanta i lavori proseguirono a rilento e Poggio Rusco fu raggiunta nel 1902. Il nuovo tronco fu aperto direttamente in trazione elettrica, sebbene ad accumulatori. Infatti, dal 1\u00ba maggio 1901 la Societ\u00e0 Meridionale inizi\u00f2 a sperimentare questo tipo di trazione sulla San Felice-Bologna, estendendola anche al nuovo tratto quando fu aperto all'esercizio. Furono impiegate quattro automotrici di costruzione Diatto con due motori elettrici Ganz da 30 kW, dotate di 52 posti a sedere. Furono classificate \"RA 001-004\" e raggiungevano la velocit\u00e0 di 60 km/h. La sperimentazione ebbe termine nel 1903.\nLa costruzione da Poggio Rusco a Verona.\nDopo il 1905 la linea pass\u00f2 sotto l'amministrazione delle Ferrovie dello Stato. La costruzione continu\u00f2 a procedere a rilento: Revere Scalo fu raggiunta il 23 luglio 1909, mentre il ponte sul Po e la stazione di Ostiglia furono aperti il 26 novembre 1911.\nNogara fu raggiunta il 1\u00ba ottobre 1912 e fu dotata di una stazione autonoma da quella gi\u00e0 presente sulla ferrovia Mantova-Monselice. Le due stazioni erano collegate tra loro da un binario di raccordo, denominato Bivio Cerea-Bivio Nogara, e convissero fino a quando non fu aperta la variante di tracciato della Mantova-Monselice.\nIl 31 maggio 1914 fu aperto il tronco Nogara-Isola della Scala, dove la nuova linea si congiungeva con la Verona-Rovigo. In questo caso, la nuova stazione sostitu\u00ec la precedente sull'altra linea, dato che lo stesso giorno fu aperta una nuova variante di tracciato che allungava il percorso fra Dossobuono e Cerea.\nIl 1\u00ba febbraio 1924 si inaugur\u00f2 il tratto fra Isola della Scala e Bivio Santa Lucia, la localit\u00e0 di servizio dove avveniva la separazione fra la linea per Mantova e quella per Verona. Dopo pi\u00f9 di quarant'anni dal suo primo progetto, la Verona-Bologna giunse a compimento.\nIl raddoppio.\nNegli anni settanta del XX secolo si ristruttur\u00f2 completamente il nodo di Verona, con l'apertura del Bivio San Massimo, lo spostamento del Bivio Santa Lucia a ovest della vecchia posizione e il raddoppio del tronco dal nuovo Bivio a Verona Ca' di David.\nI lavori per il raddoppio da Ca' di David a Tavernelle d'Emilia si concretizzarono solo nei primi anni novanta, dopo anni di discussioni e di proposte, quando furono aperti i primi cantieri presso Tavernelle, Ostiglia e Buttapietra. Il progetto approvato era teso a ricostruire in variante a doppio binario buona parte del percorso. A causa del fallimento delle aziende di costruzione, i lavori rimasero fermi per diversi anni: il primo tratto aperto con la nuova struttura fu il Ca' di David-Nogara nel 2002. A seguito dell'incidente ferroviario del 7 gennaio 2005, avvenuto a Bolognina di Crevalcore, in cui un treno passeggeri e un treno merci si scontrarono provocando 17 vittime, la tabella di marcia dei lavori fu accelerata. Il 7 ottobre fu la volta del tronco Tavernelle Emilia-Persiceto Nord, mentre il tratto fino a Crevalcore fu aperto il 31 ottobre 2006.\nIl resto del tracciato \u00e8 stato completato tra il 2007 e il 2008. San Felice sul Panaro fu raggiunta dal doppio binario il 31 marzo 2007, mentre il tronco Poggio Rusco-San Felice \u00e8 stato aperto il 26 ottobre 2008. Infine, il nuovo tracciato tra Nogara e Poggio Rusco \u00e8 stato aperto il 14 dicembre 2008 sebbene la parte del percorso tra il posto di comunicazione Ostiglia Nord e la stazione di Poggio Rusco, sia rimasta in esercizio a un solo binario per qualche tempo. L'apertura di questo breve tratto \u00e8 avvenuta il 26 luglio 2009, mentre il vecchio tronco Nogara-Ostiglia-Poggio Rusco \u00e8 stato parzialmente dismesso rimanendo attivo in regime di raccordo tra Revere Scalo e Poggio Rusco.\nRecupero dell'ex sedime: la Ciclovia del sole.\nLa citt\u00e0 metropolitana di Bologna ha avviato il progetto di recupero dell'ex sedime ferroviario dell'intero tratto emiliano del vecchio tracciato a binario singolo, al fine di realizzare una pista ciclabile di 36 km da Tramuschio ad Osteria Nuova, parte integrante del corridoio EuroVelo 7. Il progetto di recupero prevede il suo completamento entro il dicembre 2019, con un costo preventivato di cinque milioni di euro.\nCaratteristiche.\nArmamento e trazione.\nLa ferrovia \u00e8 una linea a doppio binario banalizzato, armata con rotaie Vignoles da 60 UNI poggianti su traversine in calcestruzzo armato precompresso.\nA lato della linea \u00e8 ancora visibile l'originario tracciato a binario semplice.\nEntrambi i binari sono elettrificati a corrente continua da 3000 volt.\nEsercizio.\nSul tronco Verona Porta Nuova-Bivio P.C. Santa Lucia \u00e8 attivato il Sistema di Comando e Controllo (SCC) ed \u00e8 regolato dal Dirigente Centrale Operativo (DCO) la cui sede \u00e8 posta nella stazione veronese. Dal Bivio P.C. Santa Lucia fino a Crevalcore, la circolazione \u00e8 invece regolata dal Dirigente Centrale: dal Bivio fino a Poggio Rusco, la sede \u00e8 posta a Verona Porta Nuova, mentre dall'impianto mantovano fino a quello della cittadina bolognese \u00e8 ubicata nella stazione di Bologna Centrale. Tra Crevalcore e Bologna, l'esercizio \u00e8 affidato al Dirigente Centrale Operativo della stazione centrale bolognese.\nPoggio Rusco funge da stazione capotronco fra i compartimenti di Bologna e di Verona, ruolo ricoperto dalla stazione di Ostiglia fino al suo spostamento e alla sua tramutazione in fermata.\nPercorso.\nLa linea ferroviaria si snoda nei territori delle provincie di Verona, Mantova, Modena e Bologna.\nPartendo dalla stazione di Verona Porta Nuova, dove si incrocia con la linea proveniente da Innsbruck e con la Milano-Venezia, la ferrovia percorre il doppio binario che la porta al Bivio/P.C. Santa Lucia. Presso questa localit\u00e0 di servizio, un tempo denominata Bivio Santa Lucia, si incrociano diverse linee:\nDopo il Bivio Santa Lucia, la ferrovia percorre un lungo rettilineo che porta alla cittadina veronese di Isola della Scala. Lungo questo tratto si trovano la stazione di Buttapietra e la vecchia fermata di Verona Ca di David. Quest'ultima non \u00e8 attiva per il servizio viaggiatori dall'apertura del nuovo raddoppio ed \u00e8 stata tramutata in Posto di Comunicazione, ovvero in una localit\u00e0 di servizio dove si trovano gli scambi per consentire ai treni il passaggio dal binario di sinistra a quello di destra in caso di necessit\u00e0.\nPresso la stazione di Isola della Scala avveniva l'incrocio con la ferrovia Verona-Rovigo: dal 1985 \u00e8 funzionante solo la linea per Cerea, mentre quella per Dossobuono \u00e8 dismessa e parzialmente disarmata.\nLa ferrovia, quindi, prosegue verso i centri di Nogara, dove avviene l'intersezione con la Mantova \u2013 Monselice, di Ostiglia e di Poggio Rusco. Presso la cittadina mantovana in riva al Po, il nuovo tracciato effettua una deviazione considerevole rispetto a quello vecchio. Quest'ultimo passava anche nei pressi di Revere, paese servito un tempo sia da una fermata ferroviaria sia da uno scalo di smistamento, denominato Revere Scalo. Nel nuovo tracciato, invece, si \u00e8 eliminata la curva di Revere, allontanando la strada ferrata per entrambe le localit\u00e0 mantovane. La stazione di Ostiglia, dalla quale un tempo si diramava la ferrovia per Legnago e Treviso e che fino al 1933 consentiva l'interscambio con la tranvia Brescia-Mantova-Ostiglia, \u00e8 stata sostituta da una nuova fermata, mentre quella di Revere \u00e8 stata disattivata. Revere Scalo e il vecchio tracciato tra quest'impianto e la stazione di Poggio Rusco rimangono attivi in regime di raccordo.\nPresso Poggio Rusco avviene l'interscambio con la linea ferroviaria regionale Suzzara-Ferrara e si verifica il cambio della competenza territoriale tra il compartimento di Verona e quello di Bologna.\nLa linea prosegue per San Felice sul Panaro, effettuando una curva per servire la cittadina di Mirandola, servita da un'apposita fermata presso cui negli anni 1904-1927 avveniva l'interscambio con la tranvia di Mirandola, quindi si immette nel rettilineo che porta alla stazione di Crevalcore. In questo tratto si trovano la fermata di Camposanto, presso il ponte sul Panaro, e la vecchia stazione di Bolognina, dismessa definitivamente con l'apertura del nuovo raddoppio. A Crevalcore avveniva l'incrocio con la dismessa ferrovia Ferrara-Modena gestita dalla Societ\u00e0 Veneta.\nDopo Crevalcore, la ferrovia piega decisamente verso sud-est su un percorso parallelo a quello della ex strada statale 568 di Crevalcore passando per San Giovanni in Persiceto e Tavernelle d'Emilia. Presso la vecchia stazione di San Giovanni in Persiceto si diramava fino alla seconda guerra mondiale un raccordo della Modena \u2013 Ferrara diretto a Decima; dopo l'apertura del raddoppio, l'impianto \u00e8 stato tramutato in semplice fermata, mentre pi\u00f9 a nord \u00e8 stato aperto un Posto di comunicazione denominato P.C. Persiceto Nord, con compiti analoghi a quelli di Verona Ca' di David e di Ostiglia Nord.\nPoco prima di giungere a Tavernelle, il cui impianto negli ultimi anni \u00e8 stato tramutato in posto di movimento, il nuovo tracciato passa sopra un viadotto sul quale \u00e8 posta la nuova fermata di Osteria Nuova. Dopo il posto di movimento di Tavernelle, il percorso prosegue in rettifilo verso la stazione di Santa Viola, ex Bivio. Lungo questo tratto, presso il Bivio Tavernelle, \u00e8 presente la diramazione verso la linea di cintura di Bologna. Quest'ultima linea ferroviaria sovrappassava la Verona-Bologna all'altezza dell'abitato di Calderara: dopo l'allargamento dell'Aeroporto di Bologna-Borgo Panigale avviene il contrario dato che la linea di cintura corre in trincea sotto l'estrema parte occidentale della pista di atterraggio. Poco pi\u00f9 a nord di questo sovrappasso, \u00e8 presente la fermata di Calderara-Bargellino, attiva dal 15 settembre 2008.\nDa Santa Viola, la ferrovia si affianca alle linee provenienti da Pistoia (la ferrovia Porrettana) e da Milano (la storica linea, detta Tradizionale, per giungere presso la stazione di Bologna Centrale, dove avvengono le interconnessioni con le linee per Firenze, per Ancona e per Padova.\nTraffico.\nIl servizio passeggeri regionale \u00e8 gestito da Trenitalia per le relazioni da Bologna a Verona, da Trenitalia Tper per le relazioni limitate al tratto emiliano (Poggio Rusco-Bologna).\nLa linea \u00e8 inoltre percorsa dai treni alta velocit\u00e0 di Trenitalia e Nuovo Trasporto Viaggiatori e dagli EuroCity.\nIl traffico merci \u00e8 invece gestito da diverse societ\u00e0."}
{"id": "1470426", "revid": "122751579", "url": "https://it.wikipedia.org/wiki?curid=1470426", "title": "On the Prowl (Loudness)", "text": "On the Prowl \u00e8 il nono album del gruppo giapponese Loudness, pubblicato nel 1991 per l'etichetta discografica Atco Records.\nIl disco.\nUltimo album del gruppo con Mike Vescera (che abbandoner\u00e0 durante il tour negli Stati Uniti per unirsi al gruppo di Yngwie Malmsteen), riscosse un successo inferiore rispetto al precedente lavoro per via del fatto che era costituito da quattro tracce inedite e sette cover di brani provenienti dai primi album. In questi brani i testi sono ancora accreditati a Niihara nonostante questi fossero stati riadattati e riscritti da Vescera."}
{"id": "1470428", "revid": "1632387", "url": "https://it.wikipedia.org/wiki?curid=1470428", "title": "Devil Soldier", "text": " \u00e8 un album discografico del gruppo musicale giapponese Loudness, pubblicato nel 1982 dalla Nippon Columbia.\nIl disco.\nPubblicato a pochi mesi dall'esordio discografico del gruppo, fu registrato con l'ausilio di tecnici provenienti dagli Stati Uniti a causa della scarsit\u00e0 di personale giapponese specializzato. Fu premiato come miglior album heavy metal giapponese dell'anno 1982."}
{"id": "1470429", "revid": "339392", "url": "https://it.wikipedia.org/wiki?curid=1470429", "title": "Duomo di Bitonto", "text": ""}
{"id": "1470431", "revid": "1573940", "url": "https://it.wikipedia.org/wiki?curid=1470431", "title": "Pameridea", "text": "Pameridea , \u00e8 un genere di insetti Rincoti che comprende 2 specie.\nEntrambe le specie vivono in stretta simbiosi con le piante del genere \"Roridula\". \"Pameridea marlothii\" vive solo su \"Roridula dentata\", mentre \"Pameridea roridulae\" vive anche su \"Roridula gorgonias\".\n\"P. roridulae\" pu\u00f2 vivere solo sulle roridule nutrendosi degli insetti catturati dalla pianta; questa assorbe poi i nutrienti presenti nelle escrezioni dell'emittero."}
{"id": "1470432", "revid": "107443035", "url": "https://it.wikipedia.org/wiki?curid=1470432", "title": "Statuto Organico del Regno di Polonia", "text": "Lo Statuto Organico del Regno di Polonia (in polacco: \"Statut Organiczny dla Kr\u00f3lestwa Polskiego\") fu una carta simile a una costituzione che sostitu\u00ec la Costituzione del Regno di Polonia dopo la Rivolta di Novembre.\nLo Statuto, firmato dallo zar Nicola I di Russia, sostitu\u00ec l'unione personale del Regno di Polonia e dell'Impero russo con un\"'incorporazione eterna\" della Polonia all'interno della Russia. Il Sejm (il Parlamento) del Regno fu abolito, e l'esercito polacco fu unito a quello russo.\nAlcune istituzioni furono mantenute separate, per mantenere l'immagine di una certa autonomia: il Consiglio di Stato, il Consiglio Amministrativo, il Narodowy Bank Polski. Delle cinque commissioni governative, due (quella dell'Esercito e quella dell'Istruzione) furono sciolte, lasciando integre solo quelle del Tesoro, della Giustizia e degli Affari Interni. Il potere del Namestnik del Regno di Polonia fu incrementato."}
{"id": "1470434", "revid": "394", "url": "https://it.wikipedia.org/wiki?curid=1470434", "title": "Governatorato di al-Qaly\u016bbiyya", "text": "Il governatorato di al-Qaly\u016bbiyya () \u00e8 un governatorato dell'Egitto che si trova nel delta del Nilo, a breve distanza a nord della capitale Il Cairo. Il suo capoluogo \u00e8 Banha. Altri centri urbani di rilievo sono:"}
{"id": "1470439", "revid": "12604576", "url": "https://it.wikipedia.org/wiki?curid=1470439", "title": "Jastrz\u0119bie", "text": ""}
{"id": "1470441", "revid": "729019", "url": "https://it.wikipedia.org/wiki?curid=1470441", "title": "Rivolta di novembre", "text": "La rivolta di novembre (1830-1831), anche conosciuta come rivoluzione cadetta, fu una ribellione armata contro il dominio dell'Impero russo in Polonia e Lituania.\nLa rivolta ebbe inizio il 29 novembre 1830 a Varsavia, quando un gruppo di giovani cospiratori dell'accademia militare dell'esercito imperiale russo di Varsavia si ribellarono, capeggiati da Piotr Wysocki. Questi giovani furono subito sostenuti da gran parte della societ\u00e0 polacca. Nonostante diversi successi locali, la rivolta fu poi sedata dall'esercito russo di Ivan Paskevich, superiore numericamente, e la resistenza fu abbattuta.\nLa Polonia prima della rivolta.\nDopo le spartizioni della Polonia, la Polonia cess\u00f2 di esistere come entit\u00e0 politica indipendente. Tuttavia, le guerre napoleoniche e la partecipazione polacca nella guerra contro l'Impero russo e quello asburgico, ebbero come effetto la creazione del Ducato di Varsavia. Il Congresso di Vienna pose poi fine all'esistenza dello stato nel 1815 e divise praticamente la Polonia tra Russia, Prussia e Impero asburgico.\nL'Impero austriaco si annesse alcuni territori nel sud, la Prussia prese il controllo sul semi-autonomo Granducato di Pozna\u0144 a ovest e la Russia assunse l'egemonia sull'entit\u00e0 politica semi-autonoma chiamata Regno del Congresso.\nInizialmente, il Regno del Congresso godette di un certo grado di autonomia interna e fu soggetto al dominio russo solo indirettamente. Unito alla Russia per mezzo di un'unione personale, con lo zar come re di Polonia, i polacchi poterono eleggere il loro Parlamento (il Sejm) e il governo; il regno aveva i suoi tribunali, l'esercito e le finanze erano separate da quelle dell'Impero. Con il passare del tempo, tuttavia, le libert\u00e0 concesse al Regno furono gradualmente diminuite e la costituzione del regno fu progressivamente ignorata dalle autorit\u00e0 russe. Diversamente dallo zar Alessandro I, il fratello Nicola I non and\u00f2 mai in visita a Varsavia e non fu mai incoronato re di Polonia. Egli nomin\u00f2 invece il granduca Costantino Pavlovich di Russia come governatore generale della Polonia, violando la costituzione.\nNonostante le numerose proteste dei vari politici polacchi che sostenevano attivamente l'unione personale, il granduca Costantino non intese osservare la costituzione, che era una delle pi\u00f9 progredite nell'Europa dell'epoca. Persegu\u00ec le organizzazioni sociali e patriottiche polacche, l'opposizione liberale della fazione Kaliszanie e sostitu\u00ec i polacchi con i russi nelle posizioni amministrative pi\u00f9 importanti. Pur avendo sposato una polacca (Joanna Grudzi\u0144ska), fu generalmente visto come nemico della nazione polacca. Inoltre, il suo comando dell'Esercito polacco port\u00f2 a gravi conflitti con il corpo degli ufficiali. Queste frizioni portarono a diverse cospirazioni all'interno della nazione, principalmente nell'esercito.\nLo scoppio.\nLa battaglia armata ebbe inizio quando un gruppo di cospiratori condotti da un giovane cadetto della scuola degli ufficiali di Varsavia, Piotr Wysocki, imbracci\u00f2 le armi il 29 novembre 1830 e attacc\u00f2 il Palazzo del Belweder, la sede principale del granduca. La scintilla che port\u00f2 allo scoppio della rivolta fu il progetto russo di utilizzare l'Esercito Polacco per sopprimere la rivoluzione di luglio in Francia e la rivoluzione belga, il che avrebbe costituito una grave violazione della costituzione polacca. I ribelli riuscirono a penetrare nella residenza, ma il granduca Costantino scapp\u00f2 travestendosi da donna. I ribelli tornarono quindi al principale arsenale cittadino, occupandolo dopo una breve battaglia. Il giorno seguente i civili polacchi armati obbligarono le truppe russe a lasciare Varsavia, facendole ritirare a nord della capitale. Questo incidente \u00e8 talvolta chiamato \u00abRivolta di Varsavia\u00bb o \u00abNotte di Novembre\u00bb (in polacco: \"Noc listopadowa\").\nLa rivolta.\nPreso di sorpresa dalla rapida successione di eventi nella notte del 29 novembre, il governo polacco locale (consiglio amministrativo) si riun\u00ec immediatamente per prendere il controllo e per decidere le misure da attuare. I ministri poco popolari furono rimossi e uomini come il principe Adam Jerzy Czartoryski, lo storico Julian Ursyn Niemcewicz e il generale J\u00f3zef Ch\u0142opicki presero il loro posto. I seguaci del principe Czartoryski cercarono inizialmente di negoziare con il granduca Costantino per cercare di sedare la rivolta pacificamente. Tuttavia, quando Czartoryski rifer\u00ec al consiglio che Costantino era pronto a perdonare gli insorti e che la questione sarebbe stata sistemata in modo amichevole, Maurycy Mochnacki e altri radicali obiettarono rabbiosamente e chiesero una rivolta nazionale. Temendo un'immediata rottura con la Russia, il governo acconsent\u00ec a permettere a Costantino di lasciare la citt\u00e0 con le sue truppe.\nMochnacki non si fidava del nuovo ministero e cerc\u00f2 di sostituirlo con il circolo patriottico, da lui organizzato. A una grande manifestazione pubblica del 3 dicembre a Varsavia, egli denunci\u00f2 i negoziati tra il governo e il granduca Costantino che era scappato dalla citt\u00e0. Mochnacki invoc\u00f2 una campagna militare in Lituania per risparmiare alla nazione la devastazione di una guerra e per evitare il bombardamento delle scorte di cibo. La riunione adott\u00f2 una serie di richieste da comunicare al Consiglio Amministrativo, inclusa l'istituzione di un governo rivoluzionario e un attacco immediato alle forze di Costantino. L'esercito polacco, con tutti i suoi generali tranne due, Wincenty Krasi\u0144ski e Zygmunt Kurnatowski, si un\u00ec alla rivolta.\nGli altri quattro ministri del governo pre-rivoluzionario lasciarono il consiglio amministrativo e i loro posti furono presi da Mochnacki e tre dei suoi soci del circolo patriottico, tra cui Joachim Lelewel. La nuova istituzione fu conosciuta con il nome di governo provvisorio; per legalizzare le sue azioni, il governo provvisorio ordin\u00f2 la convocazione del Sejm e il 5 dicembre 1830 proclam\u00f2 Ch\u0142opicki come dittatore della rivolta. Ch\u0142opicki considerava la rivolta come atto di follia, ma cedette alle forti pressioni e acconsent\u00ec ad acquisire temporaneamente il comando, nella speranza che non sarebbe stato necessario scendere in campo. Soldato abile e decorato, si era ritirato dall'esercito per l'inganno di Costantino. Egli sovrastim\u00f2 il potere della Russia e sottostim\u00f2 la forza e il fervore del movimento rivoluzionario polacco. Per temperamento e convinzione, era contrario a una guerra con la Russia, nel successo della quale non credeva. Accett\u00f2 la dittatura essenzialmente per mantenere la pace interna e per salvare la costituzione.\nCredendo che lo zar Nicola non fosse consapevole delle azioni del fratello e che la rivolta potesse finire se le autorit\u00e0 russe avessero accettato la Costituzione, la prima mossa di Ch\u0142opicki fu quella di inviare il conte Franciszek Ksawery Drucki-Lubecki a San Pietroburgo per negoziare. Ch\u0142opicki non rafforz\u00f2 ulteriormente l'esercito polacco e rifiut\u00f2 di dare inizio alle ostilit\u00e0 armate espellendo le forze russe dalla Lituania. Tuttavia, i radicali di Varsavia spingevano per la guerra e la completa liberazione della Polonia. Il 13 dicembre il Sejm dichiar\u00f2 la rivolta nazionale contro la Russia, e il 7 gennaio 1831 il conte Drucki-Lubecki torn\u00f2 dalla Russia senza concessioni. Lo Zar richiese la resa completa e incondizionata della Polonia e annunci\u00f2 che \"i polacchi avrebbero dovuto arrendersi alla grazia del loro Imperatore\". Avendo visto i suoi progetti fallire, Ch\u0142opicki si dimise il giorno seguente.\nIl potere in Polonia era ora nelle mani dei radicali uniti nella Towarzystwo Patriotyczne (societ\u00e0 patriottica), diretta da Joachim Lelewel. Il 25 gennaio 1831 il Sejm approv\u00f2 l'atto di detronizzazione di Nicola I, che pose fine all'unione personale russo-polacca e fu equivalente a una dichiarazione di guerra alla Russia. La proclamazione dichiarava che \"la nazione polacca era un popolo indipendente e aveva il diritto a offrire la corona polacca a chi considerava degno, da cui si aspettava fedelt\u00e0 e rispetto al giuramento e alle garanzie di libert\u00e0 civica\".\nIl 29 gennaio fu istituito il governo nazionale di Adam Jerzy Czartoryski, e Micha\u0142 Gedeon Radziwi\u0142\u0142 fu scelto come successore di Ch\u0142opicki. Ch\u0142opicki fu persuaso ad accettare il comando attivo dell'esercito.\nLa guerra russo-polacca.\nOrmai era troppo tardi per spostare il teatro delle ostilit\u00e0 in Lituania. In pochi giorni, 115.000 soldati russi comandati dal feldmaresciallo Hans Karl von Diebitsch attraversarono i confini polacchi. La prima battaglia principale ebbe luogo il 14 febbraio 1831 presso il villaggio di Stoczek \u0141ukowski, presso \u0141uk\u00f3w. Alla battaglia di Stoczek, la cavalleria polacca di J\u00f3zef Dwernicki sconfisse la divisione russa di Teodor Geismar, tuttavia la vittoria ebbe principalmente un effetto psicologico e non pot\u00e9 arrestare l'avanzata russa verso Varsavia. Le successive battaglie di Dobre, Wawer e Bia\u0142o\u0142\u0119ka, furono inconcludenti.\nLe forze polacche si riunirono sulla sponda destra della Vistola per difendere la capitale. Il 25 febbraio, un contingente polacco di circa 40.000 persone incontr\u00f2 le forze russe composte da 60.000 persone a est di Varsavia, nella battaglia di Olszynka Grochowska. Entrambi gli eserciti si ritirarono dopo quasi due giorni di pesanti combattimenti, e con considerevoli perdite da entrambe le parti. Pi\u00f9 di 2.000 polacchi caddero sul campo, e il numero dei morti nell'esercito russo fu ancora maggiore. Diebitsch fu obbligato a ritirarsi a Siedlce. Varsavia fu salvata.\nCh\u0142opicki, le cui qualit\u00e0 da soldato si rinvigorirono alle avvisaglie di guerra, fu ferito in azione e il suo posto fu preso dal generale Jan Skrzynecki che, come il predecessore, aveva ottenuto onori nel periodo napoleonico per il coraggio dimostrato. Disprezzato dal granduca Costantino, si era ritirato dal servizio, condivideva con Ch\u0142opicki la convinzione della futilit\u00e0 di una guerra con la Russia, ma con l'apertura delle ostilit\u00e0, prese il comando di un corpo da combattimento e combatt\u00e9 presso Grochov. Quando il vecchio Micha\u0142 Radziwi\u0142\u0142 si arrese alla dittatura, Skrzynecki fu scelto per succedergli e tent\u00f2 di porre fine alla guerra tramite negoziati con i russi, e sper\u00f2 in un intervento di una potenza straniera.\nIn tutta Europa si sollevarono gli eco dei simpatizzanti con le aspirazioni polacche: sotto la guida di Lafayette, si tennero a Parigi riunioni entusiaste. Negli Stati Uniti furono raccolti fondi per la causa polacca; i governi di Francia e Regno Unito, tuttavia, non condividevano le aspirazioni del popolo polacco. Il re Luigi Filippo di Francia pensava principalmente ad assicurarsi il riconoscimento di tutti i governi europei e Lord Palmerston era in relazioni amichevoli con la Russia. L'Inghilterra guardava con allarme la rinascita dello spirito nazionale francese e non desiderava indebolire la Russia, \u00abdato che l'Europa poteva presto riacquistare la sua forza e a impedire alla Polonia, che considerava come alleato della Francia, di divenire una \"provincia francese sulla Vistola\"\u00bb. Austria e Prussia adottarono una posizione di neutralit\u00e0 benevolente verso la Russia; chiusero le frontiere polacche e impedirono il trasporto di munizioni di guerra e merci di ogni tipo.\nIn queste circostanze, la guerra con la Russia incominci\u00f2 ad acquisire un aspetto lugubre e inquietante. I polacchi combattevano disperatamente e tentarono di incitare alla rivolta la Volinia, la Podolia, la Samogizia e la Lituania. Con l'eccezione della rivolta lituana, in cui la giovane contessa Emilia Plater e diverse altre donne si distinsero in battaglia, la guerriglia condotta nelle province di frontiera fu di minore importanza e serv\u00ec solo a dare alla Russia l'opportunit\u00e0 di sedare le rivolte locali; \u00e8 nota la strage degli abitanti della piccola citt\u00e0 di Oszmiana in Lituania. Nel frattempo, arrivarono in Polonia nuove forze russe sotto il comando del granduca Michele, ma questi uomini andarono incontro a diverse sconfitte. Le costanti battaglie sanguinarie come quella di Ostro\u0142\u0119ka in cui morirono 8.000 polacchi, abbatterono il morale delle forze polacche. Gli errori effettuati dai comandanti, i continui cambiamenti e le numerose dimissioni, oltre l'indolenza del generalissimo che continu\u00f2 a sperare nell'intervento straniero, si sommarono al sentore della sconfitta.\nGli elementi pi\u00f9 radicali criticarono fortemente il governo non solo per la sua inattivit\u00e0, ma anche per la mancanza di riforme e il fallimento nel riconoscere i diritti dei contadini al suolo che coltivavano. Il Sejm, tuttavia, temendo che i governi d'Europa potessero considerare la guerra con la Russia come rivoluzione sociale, procrastinarono le concessioni. L'iniziale entusiasmo delle classi pi\u00f9 basse svan\u00ec e l'inettitudine del governo divenne sempre pi\u00f9 manifesta.\nNel frattempo, le forze russe, comandate dopo la morte di Von Diebitsch dal generale Paskievitch, si stavano spostando per circondare Varsavia. Skrzynecki non riusc\u00ec a impedire che le forze russe si riunissero, e il Sejm rispose al clamore popolare per la sua deposizione con la nomina del generale Dembinski come comandante temporaneo. L'atmosfera era molto tesa: si verificarono diverse rivolte e il governo fu totalmente disorganizzato. Il conte Jan Krukowiecki fu nominato presidente del consiglio direttivo; egli aveva poca fiducia nel successo della campagna militare, ma credeva che quando gli animi si fossero calmati, avrebbe potuto continuare la guerra in modo vantaggioso.\nNonostante la disperata difesa da parte del generale J\u00f3zef Sowi\u0144ski, il quartiere Wola di Varsavia cadde il 6 settembre sotto le forze di Paskievitch. Il giorno seguente vide la seconda linea dei lavori difensivi della capitale, attaccati dai russi. Durante la notte del 7, il conte Krukowiecki capitol\u00f2, sebbene la citt\u00e0 ancora resistesse. Egli fu immediatamente deposto dal governo polacco e sostituito con Bonawentura Niemojowski. L'esercito e il governo si ritirarono presso la fortezza di Modlin sulla Vistola, in seguito rinominata dai russi Novo-Georgievsk, e poi a P\u0142ock. Nuovi piani erano stati adottati quando arriv\u00f2 la notizia che il corpo d'armata polacco comandato dal generale Gerolamo Ramorino, un genovese veterano dell'esercito napoleonico, impossibilitato a unirsi all'esercito principale, si era arreso dopo aver attraversato la frontiera austriaca entrando in Galizia. Divenne allora evidente che la guerra non poteva essere pi\u00f9 portata avanti.\nIl 5 ottobre 1831, la rimanenza dell'armata polacca di oltre 20.000 uomini attravers\u00f2 il confine prussiano e abbandon\u00f2 le armi a Brodnica piuttosto che sottomettersi alla Russia. Solo un uomo, un colonnello di nome Stryjenski, si distinse per consegnarsi personalmente alla Russia.\nSeguendo l'esempio di Dombrowski di una generazione prima, il generale Bem cerc\u00f2 di riorganizzare i soldati polacchi di Prussia e Galizia in legioni e di dirigerli verso la Francia, ma il governo prussiano rese vano il suo piano. Gli immigrati lasciarono la Prussia in gruppi di 50 e 100, e il loro viaggio attraverso le terre tedesche fu salutato con entusiasmo dalla popolazione delle citt\u00e0 in cui passarono. Perfino alcuni sovrani, come Antonio di Sassonia, la principessa di Weimar, Ernesto I di Sassonia-Coburgo-Gotha, duca di Gotha, parteciparono alla simpatia generale. Fu solamente sotto le pressanti richieste della Russia che i comitati polacchi di tutta la Germania dovettero essere chiusi.\nConsiderazioni.\nAdam Jerzy Czartoryski evidenzi\u00f2 che la guerra con la Russia, precipitata per l'ascesa di giovani patrioti nel novembre del 1830, avvenne sia troppo presto sia troppo tardi. Alcuni scrittori sostengono che gli insorgenti avrebbero dovuto incominciare nel 1828, quando la Russia era occupata con le rivolte in Turchia e non sarebbe stata in grado di distribuire le forze a sua disposizione anche per una guerra con la Polonia. Molti critici militari, tra loro l'esimio scrittore russo Puzyrevsky rimasero di questa idea nonostante la diseguaglianza sostanziale di risorse dei due paesi, cio\u00e8 che la Polonia avrebbe avuto tutte le possibilit\u00e0 per avere la meglio contro la Russia dirigendo la campagna attentamente. La Russia sped\u00ec oltre 180.000 uomini ben addestrati contro i 70.000 polacchi, il 30% dei quali erano soldati appena reclutati che entrarono in servizio all'aprirsi delle ostilit\u00e0. \"Alla luce di ci\u00f2, si potrebbe pensare che non solo fosse indiscusso il risultato della lotta, ma il suo corso avrebbe dovuto essere parte di una marcia trionfale per uno schieramento infinitamente pi\u00f9 forte. Al contrario, la guerra dur\u00f2 otto mesi, sempre con dubbi successi. Alle volte l'equilibrio sembr\u00f2 pendere a favore dell'avversario pi\u00f9 debole che si misurava non solamente con i colpi, ma anche con offensive rischiose e sfide\".\nNon viene in genere affermato che in Polonia anarchia e mancanza di concordia siano state le cause del tracollo nazionale. Quando la rivolta ebbe inizio, la gente chiese potere assoluto per i loro comandanti e non toller\u00f2 critiche; nacque il timore che la discordia avrebbe di nuovo provocato la rovina. Sfortunatamente gli uomini scelti al comando per via dei loro successi passati, dimostrarono incapacit\u00e0 nell'eseguire il grande compito da loro atteso.\nMilitarmente la Polonia avrebbe potuto aver successo se la linea di battaglia fosse stata stabilita in Lituania e se le forze russe che arrivavano in Polonia fossero state attaccate separatamente e in modo decisivo.\nDopo la fine della Rivolta di Novembre, le donne polacche che emigrarono in Francia ebbero l'usanza di indossare bande nere e gioielli come simbolo del lutto per la loro patria perduta. Tali immagini possono essere viste nelle prime scene del film Pan Tadeusz, di Andrzej Wajda del 1999, basato sulla storia nazionale polacca.\nIl poeta scozzese Thomas Campbell che ha riunito le cause dei polacchi in \"Pleasures of Hope\", fu cos\u00ec toccato dalla notizia della presa di Varsavia da parte della Russia nel 1831 che la consider\u00f2 come la peggiore delle calamit\u00e0. \"La Polonia fa preda del mio cuore giorno e notte\", scrisse in una delle sue lettere e la sua partecipazione trov\u00f2 reale espressione nella fondazione a Londra dell'Associazione Amici della Polonia."}
{"id": "1470442", "revid": "12604581", "url": "https://it.wikipedia.org/wiki?curid=1470442", "title": "Jastrzebie", "text": ""}
{"id": "1470444", "revid": "287204", "url": "https://it.wikipedia.org/wiki?curid=1470444", "title": "Jastrzebie-Zdroj", "text": ""}
{"id": "1470449", "revid": "1942768", "url": "https://it.wikipedia.org/wiki?curid=1470449", "title": "Reali ferriere ed Officine di Mongiana", "text": "Le Reali ferriere ed Officine di Mongiana o Villaggio Siderurgico di Mongiana o Polo siderurgico di Mongiana \u00e8 stato un importante complesso siderurgico realizzato a Mongiana (Calabria) nel 1770 - 1771 da parte della dinastia dei Borbone di Napoli. Parte integrante del complesso industriale e militare del Regno delle Due Sicilie, e impianto di base per la produzione di materiali e semilavorati ferrosi (poi rifiniti sia in loco, che presso il polo siderurgico di Pietrarsa), arriv\u00f2 nel 1860 a dare lavoro a circa 1500 operai. Travolto dalle vicende legate al processo di unificazione politica della penisola italiana, fu messo in secondo piano da parte del governo sabaudo, causando un rapido declino del complesso siderurgico, conclusosi con la cessazione dell'attivit\u00e0 nel 1881.\nSorta nello stesso periodo e di altrettanta importanza \u00e8 anche la Ferriera di Razzona nel comune di Cardinale.\nDislocazione.\nIl territorio aveva gi\u00e0 una forte presenza di infrastrutture per la siderurgia, nelle vicinanze il paese di Stilo aveva all'attivo diverse ferriere, ma i nuovi luoghi prescelti: Mongiana, Fabrizia e tutto il corso alto della fiumara Allaro e Ninfo erano pi\u00f9 ricchi di boschi e acqua.\nIn contrada \"Cima\" (attuale Mongiana) si costruirono 2 ferriere denominate \"Nuove Regie Ferriere\" (in contrapposizione a quelle di Stilo) e una \"Serra per tavole\", a Mongiana si trovava la fonderia, di cui oggi sono rimasti solo i ruderi.\nStoria.\nL'architetto che costru\u00ec il primo complesso fu il napoletano Mario Gioffredo nel 1771 e Il primo direttore fu G.F. Conty.\nMetodo di lavorazione.\nI metodi di lavorazione non erano moderni e la produzione quindi all'inizio fu modesta, per ovviare a ci\u00f2 un gruppo di studiosi fu mandato ad osservare in Europa centrale gli altri centri siderurgici.\nFu migliorata la combustione negli altiforni, fu razionalizzato il ciclo produttivo e furono aperte anche nuove miniere nel comune di Pazzano: Principe Ereditario, Carolina e S. Ferdinando.\nPeriodo francese.\nA partire dal 1806 la Calabria \u00e8 sotto il controllo dei francesi e il Ministero della Guerra e Marina francese diventa il proprietario del complesso e nel 1808 il nuovo direttore \u00e8 il capitano Ritucci, sostituito il 1811 dal Carrascosa e dal 1814 al 1816 Nicol\u00f2 Landi.\nIn questo periodo si migliorano i forni fusori, vengono emessi regolamenti per lo sfruttamento boschivo, in pi\u00f9 il polo venne restaurato e raddoppiato in dimensioni e la costruzione di un complesso pi\u00f9 moderno dislocato nell'area delle \"Vecchie ferriere di Stilo\": \"Piano della Chiesa\".\nIn questa zona si costruiscono nuove ferriere tra cui la \"Robinson\" (alla confluenza tra l'Allaro e il Ninfo), una fonderia di cannoni e una fabbrica di fucili nella quale se ne fabbricavano solo i componenti.\nFu potenziato il collegamento stradale tra le miniere di Pazzano e Mongiana.\nMigliorano anche le condizioni dei lavoratori: orario di lavoro ridotto, assistenza medica, pensione e istruzione pubblica.\nIl periodo francese quindi \u00e8 stato motivo di crescita e sviluppo per il polo siderurgico calabrese e per tutti i suoi abitanti.\nI Borbone.\nGrazie ai cambiamenti apportati durante il periodo di governo francese di Gioacchino Murat, si passa a una fase di produzione anche ad usi civili: il ferro per la ferrovia Napoli-Portici, il ponte \"Real Ferdinando\" sul Garigliano e \"Cristina\" sul Calore.\nIl capitano D'Agostino nominato \"Istitutore delle fonderie\" e il suo allievo Panzera, a conoscenza dei miglioramenti della siderurgia in Francia nel 1838 grazie a un loro viaggio iniziano a modernizzare il complesso calabrese con l'utilizzo di carbone di Faggio ed altre tecniche innovative, le quali trovarono realt\u00e0 nelle fusioni a partire dal 23 luglio del 1841. D'Agostino fu promosso a Primo Maggiore e Panzera Capo-Fonditore.\nLo stesso anno vengono completati i lavori della nuova fonderia Ferdinandea, iniziati nel 1789.\nLa \"fonderia di Mongiana\", invece, in quel periodo, con i 3 altiforni \"Santa Barbara\", \"San Ferdinando\" e \"San Francesco.\"\nNel 1852 viene fatta costruire ad opera dell'Ingegnere e Architetto Domenico Fortunato Savino, una nuova fabbrica d'armi in sostituzione alla fabbrica di fucili del periodo francese: la Fabbrica d'armi di Mongiana.\nLe ferriere allora attive erano: Cubilotto, San Bruno, San Carlo, san Ferdinando, San Francesco, Santa Teresa e la Real Principe successivamente Robinson.\nRegno d'Italia.\nNel 1861 l'acciaio prodotto a Mongiana riceve un premio Esposizione industriale di Firenze, e l'anno successivo all'Esposizione internazionale di Londra vennero premiate ghisa, ferro e armi quali carabine di precisione e sciabole.\nNel 1864 la \"commissione per le ferriere\" vende gli stabilimenti e i boschi della zona alla \"Societ\u00e0 Generale del Credito Mobiliare e Banco Nazionale\".\nLa provoc\u00f2 incredulit\u00e0, poi dispetto, risentimento e protesta; infine, violenza. \nNel 1868-1869 nasce la \"Societ\u00e0 Operaia di Mutuo Soccorso\" per l'assistenza agli operai degli stabilimenti di Mongiana, dopo qualche anno venne sciolta per mancanza di iscrizioni.\nNel 1874 il governo italiano vende tutti gli stabilimenti siderurgici del polo e i boschi del circondario ad un'asta vinta dall'ex garibaldino e poi parlamentare del nuovo regno Achille Fazzari.\nEgli tent\u00f2 di riattivare il centro chiuso. Nel 1875 l'ingegner Dainelli approva l'idea e nel 1881 riprendono i lavori nelle esistenti miniere di Scolo, San Ferdinando e M. Cristina. Si aprono inoltre le nuove miniere Umberto I, Regina Margherita, Calcare, Garibaldi e altre ancora.\nSecondo l'ingegnere Marhun direttore degli stabilimenti di Krupp si sarebbe potuto estrarre 50 tonnellate di minerale l'anno dalle miniere di Pazzano.\nFazzari alla fine abbandon\u00f2 i beni di Mongiana anche per l'assenza di aiuti da parte del governo.\nSi dedic\u00f2 tuttavia alla zona della Ferdinandea dove vi era la produzione di acqua minerale, una piccola centrale idroelettrica, e segherie.\nPer 40 anni la Ferdinandea diventa un importante centro economico calabrese.\nA Ferdinandea fu ospite anche Matilde Serao.\nUfficialmente il polo siderurgico fu chiuso a causa delle nuove teorie industriali dell'epoca che ritenevano ormai sorpassati gli impianti siderurgici in zone di montagna e non vicino al mare, con fonti energetiche derivanti da salti idrici e da carbone vegetale.\nLa ferrovia e le teleferica.\nSempre nel 1875 si realizza una ferrovia e una teleferica per il trasporto dei materiali da Ferdinandea al mare.\nLa ferrovia, in due tratte, partiva dalla localit\u00e0 Cerasella, passava per Ferdinandea e arrivava nella frazione di Caulonia a Ziia. La seconda si trovava a Bordingiano, frazione di Stilo, con un ponte in ferro (attuale Ponte Miscin\u00e0) si attraversava lo Stilaro e si arrivava a Monasterace Marina dove vi era un molo realizzato dal Fazzari. La prima tratta era di la seconda di .\nA collegare le due tratte si usavano dei carri e dalla localit\u00e0 Baracche (in dialetto calabrese Chjani dei Baracchi) a Bivongi in Localit\u00e0 Stazione vi era una teleferica lunga . Per il trasporto del materiale su strada ferrata si usavano 2 locomotive Decauville."}
{"id": "1470450", "revid": "1305772", "url": "https://it.wikipedia.org/wiki?curid=1470450", "title": "Mercator (commedia)", "text": "Il Mercator (\"Il mercante\") \u00e8 una commedia di Tito Maccio Plauto, ispirata alla commedia greca \"Emporos\" scritta da Filemone (Plauto si ispir\u00f2 a Filemone anche per la \"Mostellaria\" e il \"Trinummus\").\nIl \"Mercator\" \u00e8 composto da 1026 versi ed \u00e8 stato suddiviso in 5 atti in et\u00e0 umanistica.\nTrama.\nIl giovane ateniese Carino, al ritorno da un viaggio d'affari, porta con s\u00e9 in patria la bella schiava di Rodi Pasicompsa, con il pretesto di donarla alla madre come ancella. Anche il padre del giovane, Demifone, se ne invaghisce e, per ottenerla, induce l'amico Lisimaco ad acquistarla da Carino e a nasconderla in casa propria, ad insaputa della moglie Dorippa. Dopo una serie di intrighi, il padre vizioso viene smascherato ed il figlio riesce cos\u00ec a recuperare la giovane."}
{"id": "1470451", "revid": "767487", "url": "https://it.wikipedia.org/wiki?curid=1470451", "title": "Svizzera all'Eurovision Song Contest 1976", "text": "La Selezione Svizzera per l'Eurofestival 1976 si svolse a Lugano il 14 gennaio 1976.\nNote.\nLa canzone di Any Spirig fu squalificata."}
{"id": "1470453", "revid": "1632387", "url": "https://it.wikipedia.org/wiki?curid=1470453", "title": "The Law of Devil's Land", "text": " \u00e8 il terzo album in studio del gruppo heavy metal giapponese Loudness, pubblicato il 21 gennaio 1983 per l'etichetta discografica Nippon Columbia.\nIl disco.\nL'album rappresenta un punto di svolta nella storia del gruppo in quanto, grazie a brani ritenuti significativi nella produzione del gruppo (alcuni di essi, come \"In the Mirror\" e \"Sleepless Night\", saranno riregistrati in forma riadattata dagli stessi Loudness per l'album \"On the Prowl\" del 1991), i Loudness riusciranno ad ottenere il primo ingaggio per un tour in Europa e in Nord America.\nL'album, interamente cantato in giapponese, non \u00e8 mai stato pubblicato al di fuori del Giappone: \u00e8 stato per\u00f2 ripubblicato in formato CD nel 1993, dall'etichetta discografica Denon."}
{"id": "1470458", "revid": "838137", "url": "https://it.wikipedia.org/wiki?curid=1470458", "title": "Svizzera all'Eurovision Song Contest 1977", "text": "La Selezione Svizzera per l'Eurofestival 1977 si svolse a Zurigo il 19 gennaio 1977."}
{"id": "1470461", "revid": "124123", "url": "https://it.wikipedia.org/wiki?curid=1470461", "title": "Piotr Wysocki", "text": "Fu un luogotenente della cospirazione polacca contro lo zar di Russia Nicola I.\nBiografia.\nNacque il 10 settembre 1797 a Winiary, in una famiglia nobile; studi\u00f2 alla scuola dei piaristi a Varsavia e in seguito, nel 1818, studi\u00f2 alla scuola militare per ufficiali. Divenuto istruttore in quest'ultima, costitu\u00ec un'associazione segreta di rivoltosi.\nRiun\u00ec gli insorgenti militari il 29 novembre 1830, dando inizio alla rivolta di novembre contro la Russia imperiale. Partecip\u00f2 alle battaglie con Dobre, Wawer, Olszynka Grochowska e Okuniew. Nel 1831 fu condannato a morte dai russi, ma la condanna fu poi mutata in 20 anni di esilio in Siberia, da cui torn\u00f2 nel 1857. Mor\u00ec a Warka il 6 gennaio 1875 come un eroe nazionale: il suo funerale fu una grande manifestazione nazionale."}
{"id": "1470462", "revid": "287204", "url": "https://it.wikipedia.org/wiki?curid=1470462", "title": "Dinocephalia", "text": "I dinocefali (Dinocephalia) sono un grande gruppo di rettili - mammiferi vissuti nel Permiano medio (tra 272 e 260 milioni di anni fa). I loro resti sono stati rinvenuti principalmente in Sudafrica e in Russia, ma anche in Cina e in Sudamerica. Si estinsero alla fine del Permiano medio e non lasciarono discendenti.\nDescrizione.\nLe \"teste terribili\".\nIl nome di questi animali significa \"teste terribili\", poich\u00e9 la caratteristica saliente dei dinocefali riguardava il cranio. Nella maggior parte delle specie, infatti, questo era grande e dotato di un ispessimento osseo. Questa caratteristica, detta pachiostosi cranica, sembrerebbe essere stata un adattamento per un comportamento intraspecifico \"testa contro testa\", forse per predominio del territorio o per l'accoppiamento. In alcune specie, poi, il cranio era munito di protuberanze o corna, come in \"Styracocephalus\", \"Estemmenosuchus\" e \"Keratocephalus\".\nCaratteristiche.\nTra tutti i terapsidi, i dinocefali furono quelli pi\u00f9 primitivi, eccetto i biarmosuchi: tra le caratteristiche primitive sono da ricordare la mancanza di un palato secondario, un osso dentale ancora piccolo (simile a quello dei loro antenati pelicosauri). I dinocefali, per\u00f2, erano specializzati in alcuni caratteri ed erano pi\u00f9 evoluti dei biarmosuchi in quanto la loro andatura era gi\u00e0 semieretta, e l'ilio era espanso. Tutti i dinocefali sono caratterizzati dagli incisivi superiori e inferiori che si incastravano fra loro, ottenendo cos\u00ec un margine tagliente. Nelle forme pi\u00f9 evolute, la parte posteriore degli incisivi formava una superficie che frantumava il cibo quando la bocca era chiusa.\nI giganti del Permiano.\nTra i dinocefali si conoscono forme carnivore, erbivore e onnivore, alcune semiacquatiche e altre completamente terrestri. Molti di questi animali furono fra i pi\u00f9 grandi animali del Permiano; solo i pi\u00f9 grandi fra i caseidi e i pareiasauri rivaleggiarono in taglia con i dinocefali. Tra le varie forme, da ricordare che i pi\u00f9 grandi erbivori (come \"Tapinocephalus\") e i pi\u00f9 grandi onnivori (\"Jonkeria\") potrebbero aver raggiunto le due tonnellate di peso e una lunghezza che sfiorava i cinque metri. I dinocefali carnivori pi\u00f9 grandi, come \"Titanophoneus\" e \"Anteosaurus\", raggiungevano la stessa lunghezza e avevano pesanti crani di 80 centimetri, dotati di temibili denti lunghi e appuntiti simili a canini. Il peso di questi animali doveva aggirarsi sulla mezza tonnellata.\nEvoluzione.\nI dinocefali si svilupparono da un terapside primitivo simile a un pelicosauro, che presumibilmente visse verso la fine del Permiano inferiore. Questi animali, in seguito, si diffusero a spese degli stessi pelicosauri, che stavano scomparendo dopo un dominio di molti milioni di anni. Durante il Capitaniano alcuni dinocefali evoluti diedero origine a varie forme erbivore, che andarono a formare una megafauna diversificata. Nella cosiddetta \"Zona a \"Tapinocephalus\"\" del Sudafrica, queste forme sono ben rappresentate. Pochi milioni di anni dopo, per\u00f2, al culmine della loro diversificazione, i dinocefali scomparvero improvvisamente; la ragione di questa estinzione non \u00e8 chiara. I dinocefali vennero sostituiti da terapsidi molto pi\u00f9 piccoli, come gli erbivori dicinodonti e i carnivori gorgonopsi e terocefali.\nClassificazione.\nLa classificazione dei dinocefali \u00e8 ancora poco chiara, ed \u00e8 stata studiata solo di recente. Tra i gruppi pi\u00f9 noti, da ricordare gli anteosauri (Anteosauria), raggruppanti soprattutto forme carnivore, e i tapinocefali (Tapinocephalia), con forme prevalentemente erbivore. Tra gli anteosauri, la famiglia dei siodontidi (Syodontidae) raggruppava forme di taglia relativamente modesta, mentre i veri e propri anteosauridi (Anteosauridae) erano giganteschi. Tra i tapinocefali, i titanosuchidi (Titanosuchidae) erano onnivori, mentre i veri tapinocefalidi (Tapinocephalidae) erano soprattutto erbivori. \"Estemmenosuchus\", dotato di corna, \u00e8 una forma troppo primitiva per essere classificata in uno di questi gruppi. Tra i dinocefali pi\u00f9 famosi, da ricordare \"Moschops\", \"Titanosuchus\", \"Tapinocaninus\", \"Brithopus\", \"Syodon\", \"Ulemosaurus\" e \"Struthiocephalus\"."}
{"id": "1470464", "revid": "56620", "url": "https://it.wikipedia.org/wiki?curid=1470464", "title": "Pace di Longjumeau", "text": "La pace di Longjumeau, conclusione della battaglia di Saint Denis, venne firmata il 23 marzo 1568 nell'\"h\u00f4tel du Dauphin\", da Odet de Coligny e Fran\u00e7ois de Montmorency, presso Longjumeau; con essa veniva rinnovato l'editto di Amboise, confermando libert\u00e0 e privilegi per gli Ugonotti, e si chiudeva la seconda guerra civile francese nella stagione compresa nella seconda met\u00e0 del Cinquecento.\nQuesta guerra intestina si concluder\u00e0 poi con l'editto di Nantes (15 aprile 1598) e con la pace di Vervins con la Spagna (2 maggio 1598), che conferm\u00f2 la pace di Cateau-Cambr\u00e9sis del 1559."}
{"id": "1470465", "revid": "121742127", "url": "https://it.wikipedia.org/wiki?curid=1470465", "title": "Disillusion (album)", "text": "Disillusion \u00e8 il quarto album in studio del gruppo heavy metal giapponese Loudness. \u00c8 stato pubblicato nel 1984 per l'etichetta discografica Music for Nations in due versioni: la prima, intitolata \"DISILLUSION (\u301c\u6483\u5263\u970a\u5316\u301c)\" (pubblicata il 21 gennaio) presenta i testi cantati in giapponese. La seconda, intitolata \"Disillusion - English version\" (pubblicata il 1\u00ba luglio), presenta una traccia in pi\u00f9 e i testi cantati in inglese.\nIl disco.\nL'album vide la luce al termine del primo tour internazionale del gruppo, tenutosi tra il giugno e il luglio del 1983. Subito dopo la conclusione della \"tourn\u00e9e\", a settembre i Loudness si trasferirono a Londra dove, coadiuvati da Julian Mendelsohn (ingegnere del suono gi\u00e0 noto per aver lavorato con nomi importanti come Jimmy Page, Bob Marley, Paul Mc Cartney ed Elton John) e supportati da una nuova etichetta (la neocostituita Music for Nations), diedero il via alle registrazioni del nuovo album.\nA registrazioni ultimate si decise di realizzare, per ogni traccia, delle parti vocali in inglese per esigenze commerciali. In conseguenza di ci\u00f2 furono pubblicate, nello spazio di sette mesi, due versioni dell'album: una in lingua giapponese destinata al mercato interno, la seconda in lingua inglese per il mercato internazionale. Quest'ultima versione differisce inoltre dalla prima a causa della presenza di un'ulteriore traccia: \"Anthem (Loudness Overture)\", un assolo di Akira Takasaki posto in apertura di disco.\nL'album, nonostante alcune difficolt\u00e0 di pronuncia da parte di Niihara nella versione inglese, riscosse un positivo successo di pubblico e critica (che elogi\u00f2 il lavoro di Takasaki accostandolo al rock progressivo), con brani come \"Crazy Doctor\" e \"Milky Way\" divenuti capisaldi della produzione del gruppo.\nGi\u00e0 rimasterizzato in formato CD tra il 1993 (versione giapponese) e il 1994 (versione inglese) dalla Columbia Japan, \"Disillusion\" \u00e8 stato ripubblicato il 27 ottobre 2004 dalla Roadrunner Records in entrambe le versioni, che variano a causa della presenza di tracce bonus differenti (la versione giapponese presenta delle versioni live di \"Crazy Doctor\" e \"Dream Fantasy\" cantate in inglese, mentre quella inglese presenta \"Eruption\" e \"Flash Out\", tracce gi\u00e0 presenti nell'EP \"Gotta Fight\" del 1985).\nTracce.\nVersione giapponese\nVersione internazionale"}
{"id": "1470466", "revid": "22356", "url": "https://it.wikipedia.org/wiki?curid=1470466", "title": "Dinocefali", "text": ""}
{"id": "1470467", "revid": "22356", "url": "https://it.wikipedia.org/wiki?curid=1470467", "title": "Gorgonopsi", "text": ""}
{"id": "1470469", "revid": "838137", "url": "https://it.wikipedia.org/wiki?curid=1470469", "title": "Svizzera all'Eurovision Song Contest 1978", "text": "La Selezione Svizzera per l'Eurofestival 1978 si svolse a Zurigo il 18 gennaio 1978."}
{"id": "1470472", "revid": "1632387", "url": "https://it.wikipedia.org/wiki?curid=1470472", "title": "Shadows of War", "text": "Shadows of War \u00e8 un album della band Loudness del 1986. Negli Stati Uniti, l'album \u00e8 stato pubblicato col titolo Lightning Strikes.\nLe due versioni si distinguono per la diversa copertina, il diverso mixaggio dei brani e il diverso ordine. Nella versione statunitense, il brano \"1000 Eyes\" \u00e8 tagliato dei 25 secondi finali ed il brano \"Shadows of War\" \u00e8 intitolato \"Ashes in the Sky\". Entrambe le versioni sono cantate completamente in inglese ma presentano differenze nelle parti vocali.\nTracce.\nVersione giapponese: \"Shadows of War\"\nVersione statunitense: \"Lightning Strikes\""}
{"id": "1470473", "revid": "838137", "url": "https://it.wikipedia.org/wiki?curid=1470473", "title": "Svizzera all'Eurovision Song Contest 1979", "text": "La Selezione Svizzera per l'Eurofestival 1979 si svolse il 27 gennaio 1979.\nNote.\nAlain Morisod &amp; Son Groupe si ritirarono a causa dello scioglimento del gruppo. La canzone \"Amour on t'aime\" fu riproposta alla selezione del 1982, dove fu votata come la canzone migliore. All'Eurovision Song Contest 1982 \"Amour, on t'aime\" cantata da Arlette Zola si classific\u00f2 al terzo posto."}
{"id": "1470474", "revid": "222370", "url": "https://it.wikipedia.org/wiki?curid=1470474", "title": "Dittonghi", "text": ""}
{"id": "1470475", "revid": "767487", "url": "https://it.wikipedia.org/wiki?curid=1470475", "title": "Se ti investo mi sposi?", "text": "Se ti investo mi sposi? (\"Elvis Has Left the Building\") \u00e8 un film del 2004 diretto da Joel Zwick, interpretato da Kim Basinger e John Corbett.\nTrama.\nHarmony \u00e8 una rappresentante di cosmetici \"Pink Lady\" di grande successo, ma sfortunata in amore, e convinta che la propria vita sia in qualche modo legata a quella del grande Elvis (Harmony \u00e8 nata durante un suo concerto). Durante uno dei suoi lunghi viaggi di lavoro, mentre Harmony medita sul perch\u00e9 lei senta cos\u00ec vuota la propria vita, finisce per creare un terribile incidente, in cui perdono la vita tre sosia di Elvis.\nConvinta che la polizia la stia inseguendo, Harmony si d\u00e0 alla fuga, e conosce Miles Taylor, di cui finisce per innamorarsi. Miles \u00e8 in viaggio per Las Vegas, per firmare le ultime carte che ufficializzeranno il suo divorzio da Belinda. Il fato vuole che Miles viaggi con un abito \"da Elvis\", chiesto indietro da Belinda, e Harmony si convince che sia un cattivo segno, e che se l'uomo rimarr\u00e0 accanto a lei, finir\u00e0 per essere ucciso. Per tale motivo, Harmony fugge anche da Miles, creando una serie di situazioni paradossali e divertenti..."}
{"id": "1470476", "revid": "287204", "url": "https://it.wikipedia.org/wiki?curid=1470476", "title": "Anton Maria Salvini", "text": "Biografia.\nPer assecondare i desideri del padre studi\u00f2 Giurisprudenza all'Universit\u00e0 di Pisa, ma poco dopo la laurea cap\u00ec che la sua strada erano le lingue antiche e, sotto l'egida di Francesco Redi, si perfezion\u00f2 in greco e in latino e impar\u00f2 il francese e l'inglese cos\u00ec come l'ebraico e lo spagnolo.\nNel 1677 grazie all'appoggio del cardinale Leopoldo de' Medici sostitu\u00ec lo scomparso Carlo Dati alias \"Varrone Etrusco\" alla cattedra di Lettere Greche presso lo Studio Fiorentino.\nCome grecista, tra le sue traduzioni principali, si ricordano \"Della Caccia e della Pesca\" di Oppiano, l\"Iliade\", l\"Odissea\", la \"Batracomiomachia\" e gli \"Inni\" di Omero, le \"Sentenze elegiache\" di Teognide, gli \"Amori di Abrocomo e d'Anzia\" di Senofonte Efesio, l'opera poetica di Anacreonte, \"L'Opere\" e i \"Frammenti\" di Esiodo, gli \"Inni\" di Orfeo e di Proclo, il \"Ciclope\" di Euripide.\nDal latino invece port\u00f2 in fiorentino le \"Satire\" di Aulo Persio, e \"Della satirica poesia de' Greci e della Satira de' Romani\" di Isaac Casaubon.\nMentre dal francese \u00e8 sua la traduzione di \"Idea della perfezione della pittura\" di Roland Fr\u00e9art de Chambray, e dall'inglese la tragedia \"Catone\" di Joseph Addison.\nCome scrittore e poeta non raggiunse mai i livelli di eccellenza delle sue traduzioni, soprattutto quelle dal greco, ma vanno comunque segnalate le \"Prose Sacre\" scritte per espiare ad alcune sue versioni licenziose di versi latini e greci con soggetto Priapo.\nPer la sua erudizione letteraria e le trovate linguistiche delle sue traduzioni fu chiamato a diventare membro dell'Accademia della Crusca, di cui fu Arciconsolo nel 1693-1694. Contribu\u00ec alla redazione della quarta edizione del \"Vocabolario\". In quanto linguista furono numerose le opere che gli fu chiesto di annotare, tra cui il \"Commento sopra la divina Comedia di Dante\" di Boccaccio.\nAnton Maria Salvini ebbe veramente il titolo di abate (vedi le pubblicazioni coeve in occasione della sua morte, soprattutto \"Delle lodi dell'abate Anton Maria Salvini Orazione funerale di Marco Antonio de' Mozzi\" , pubblicata nel 1731); mentre il fratello Salvino Salvini aveva il titolo di abate e successivamente, dal 1721 fu canonico della Chiesa metropolitana fiorentina.\nSulle traduzioni di Salvini pesa ancor oggi la stroncatura di Ugo Foscolo, il quale, condannando tutta l'opera salviniana, salv\u00f2 solo la sua versione degli \"Amori di Abrocomo e d'Anzia\" di Senofonte Efesio; \u00abprosa tutta grazia, scappata come per miracolo delle Muse e d'Amore fuori del vaglio di quel cruscante.\u00bb\n\u00c9chantillon choisi.\nScrive Salvini in una lettera allo scultore Antonio Montauti:\n\"La fatica che un dura vien a farsi vieppi\u00f9 con facilit\u00e0, e si acquista sempre maggiore attitudine, si perfeziona la maniera ed il buon gusto. La bellezza e l'avvenenza passa colla giovent\u00f9; la virt\u00f9 resta, che \u00e8 una cosa pi\u00f9 stabile e che accompagna sino alla vecchiezza. La virt\u00f9 \u00e8 una dote che dura e col tempo migliora, \u00e8 una ricchezza che non ci pu\u00f2 esser tolta, e chi l'ha, ha un gran tesoro. Miserabili quegli oziosi che non sanno come consumar la giornata! Gira, rigira, torna ne' medesimi luoghi, vengono a noia a se stessi e si procacciano miserie... Non ho fatto altro ancor io che studiare e lavorare, leggere, scrivere, ascoltare virtuosi; non sono mai stato un giorno ozioso: me ne trovo bene, e in questa parte non ho da rammaricarmi del tempo perso. Non \u00e8 per\u00f2 ch'io mi sia seppellito affatto e ch'io non abbia goduto dei divertimenti, i quali servono a rifare l'uomo e rinfrancare lo spirito, perch\u00e9 seguiti con pi\u00f9 lena e con pi\u00f9 amore le sue fatiche. Non vi potrei mai dire quanto io adesso goda nell'intender meglio i libri di quello che non gl'intendeva avanti. Mi pareva d'intendere e non intendeva a un pezzo come andava inteso. Coll'andare in l\u00e0 sempre s'acquistano nuovi lumi, e l'uomo si trova in un paese nuovo di cognizioni, dove non s'attendeva mai d'entrare. Il profitto non si conosce subito. Un albero si trova cresciuto e non si sa come n\u00e9 per qual via. Cos\u00ec uno studia, lavora, suda, veglia, fatica e appena gli pare d'imparare; anzi alle volte facendo conto da un giorno all'altro gli parr\u00e0 d'imparare a sdimenticarsi, ma a capo all'anno se ne avvede che viene a sapere pi\u00f9 degli anni passati a cagione della fatica durata giornalmente.\"\nDal volgarizzamento delle Vite dei filosofi di Diogene Laerzio, vita d'Antistene: \"\"A uno che gli domandava di che qualit\u00e0 donna fosse bene ch'egli togliesse, gli disse: Se bella, l'avrai con altri comune, se brutta, ti sar\u00e0 pena\". Avverte la nota: \"Nel Greco, coenen e poenen fanno bisticcio; e per\u00f2 questo motto ha in essa lingua maggior grazia che non ha tradotto, perdendosi il bisticcio\". Vita di Diogene: \"Chiestogli, in che tempo bisogni tor moglie? I giovani, rispose, non ancora, i vecchi, non pi\u00f9.\" [...] \"In una piazza una volta menando le mani: Cos\u00ec si potess'egli, disse, il ventre, quando uno ha fame, colle freghe acquetare!\"\""}
{"id": "1470477", "revid": "122751564", "url": "https://it.wikipedia.org/wiki?curid=1470477", "title": "Hurricane Eyes", "text": "Hurricane Eyes \u00e8 il settimo album del gruppo giapponese Loudness, pubblicato nel 1987 per l'etichetta discografica Atco Records.\nIl disco.\nAnalogamente a quanto accaduto con \"Disillusion\" tre anni prima, anche \"Hurricane Eyes\" (registrato tra il Giappone e gli Stati Uniti) fu pubblicato in due versioni diverse: la prima destinata al mercato interno con i testi cantati in lingua giapponese, la seconda destinata al mercato internazionale con i testi registrati in inglese e con la lista delle tracce differente.\nIl disco, prodotto da Eddie Kramer (gi\u00e0 produttore di numerosi album dei Kiss e di Ace Frehley, quest'ultimo presente nel disco assieme al compagno di gruppo Tod Howarth come corista), segue lo stile musicale dei due precedenti, pi\u00f9 melodico rispetto ai lavori degli esordi, arricchito per\u00f2 in questo caso dalle tastiere (suonate da Gregg Giuffria), in evidenza in brani come \"This Lonely Heart\" e \"Rock'n Roll Gipsy\".\nL'album contiene inoltre una cover riarrangiata del brano pubblicato nell'album \"Disillusion\" \"Ares' Lament\", intitolata \"So Lonely\".\nTracce.\nTutti i brani sono stati composti da Minoru Niihara (testi) e Akira Takasaki (musiche)."}
{"id": "1470478", "revid": "124855313", "url": "https://it.wikipedia.org/wiki?curid=1470478", "title": "Trittongo", "text": "Il trittongo, in fonetica, (greco \u03c4\u03c1\u03af\u03c6\u03b8\u03bf\u03b3\u03b3\u03bf\u03c2, \"triphthongos\", \"con tre suoni\") \u00e8 una combinazione di tre vocoidi costituita da un rapido spostamento da un vocoide a un altro. \u00c8 un'unione di 2 vocali deboli ed una forte\nRegola grammaticale tradizionale.\nNella grammatica tradizionale il trittongo \u00e8 l'unione delle due vocali deboli \"i\" ed \"u\", o di due \"i\" non accentate, con una vocale forte \"a\", \"e\" oppure \"o\". I trittonghi possibili sono, perci\u00f2:\nCome per i dittonghi, anche i trittonghi non vanno mai divisi quando si deve sillabare una parola."}
{"id": "1470480", "revid": "155136", "url": "https://it.wikipedia.org/wiki?curid=1470480", "title": "Crisolbolla (1082)", "text": ""}
{"id": "1470485", "revid": "466539", "url": "https://it.wikipedia.org/wiki?curid=1470485", "title": "Fiorentina Waterpolo", "text": "La Fiorentina Waterpolo \u00e8 una delle societ\u00e0 pallanuotistiche della citt\u00e0 di Firenze.\nStoria.\nNel 2003 le ragazze guidate dal \u201ccapitano\u201d Francesca Romano e del tecnico Jacopo Bologna, conquistano lo scudetto \u201ccadetto\u201d e volano in \u201cA2\u201d. L'anno successivo la squadra retrocede in serie B.\nNel 2005 la Fiorentina Waterpolo acquista il titolo del Certaldo e si presenta al loro posto in serie A1 con allenatore Marco Mancini.\nNel 2006 la squadra femminile perde la finale scudetto in A1.\nNella stessa stagione, la squadra maschile approda alla A2.\nNella stagione successiva (2006-07) la squadra femminile, Presieduta da Fabio Frandi, agli ordini dei Tecnico Gianni de Magistris (andato a sostituire l'esonerato Jacopo Bologna dopo il primo mese di campionato), tra il 20 ed il 22 aprile 2007 disputa e vince la Final Four della Coppa Campioni di pallanuoto, nonch\u00e9 lo Scudetto e la Supercoppa Europea.\nLa squadra femminile ha disputato l'edizione 2008 della Coppa Campioni (vinta dall'Orizzonte Catania), ottenendo il terzo posto.\nNel 2012 il settore femminile si unisce alla Firenze Pallanuoto dando vita alla \"Firenze Waterpolo\"."}
{"id": "1470487", "revid": "122435537", "url": "https://it.wikipedia.org/wiki?curid=1470487", "title": "Punta Basei", "text": "La Punta Basei (in francese, Pointe de Basey) \u00e8 una montagna delle Alpi Graie alta 3.338\u00a0m s.l.m..\nCaratteristiche.\nLa montagna \u00e8 collocata tra la Val di Rh\u00eames (Valle d'Aosta) e la Valle Orco (Piemonte). Dal versante piemontese domina il lago Serr\u00f9 ed il lago Agnel.\nGeologia.\nLa montagna \u00e8 costituita principalmente di calcescisti nei quali a loro volta \u00e8 abbondante la mica bianca. Intercalati alla matrice di calcescisti sono presenti piccoli noduli di quarzo e quarzite con vari minerali accessori. Poco prima della cima, sul crinale spartiacque Valle dell'Orco/Valle di Rhemes, \u00e8 presente una caratteristica \"finestra\" rocciosa. \nSalita alla vetta.\n\u00c8 possibile salire sulla vetta partendo dal rifugio citt\u00e0 di Chivasso situato al Colle del Nivolet o partendo dal rifugio Benevolo situato nella testata glaciale della Val di Rh\u00eames. La Basei \u00e8 anche una classica meta per lo sci alpinismo. "}
{"id": "1470488", "revid": "287204", "url": "https://it.wikipedia.org/wiki?curid=1470488", "title": "Maksa", "text": ""}
{"id": "1470490", "revid": "12605057", "url": "https://it.wikipedia.org/wiki?curid=1470490", "title": "Guerra Anglo-Boera", "text": ""}
{"id": "1470491", "revid": "287204", "url": "https://it.wikipedia.org/wiki?curid=1470491", "title": "Peipsiaare", "text": ""}
{"id": "1470493", "revid": "40886", "url": "https://it.wikipedia.org/wiki?curid=1470493", "title": "Dadaista", "text": ""}
{"id": "1470494", "revid": "1271241", "url": "https://it.wikipedia.org/wiki?curid=1470494", "title": "Lancia LC2", "text": "La Lancia LC2 \u00e8 uno sport prototipo costruito dalla Lancia per gareggiare nel Campionato Mondiale Sportprototipi categoria Gruppo C.\nContesto.\nDopo le prestigiose vittorie del mondiale sport 1980 e 1981 ottenute con la \"Lancia Beta Montecarlo Turbo\" nel Gruppo 5, la casa di Torino prepara una nuova vettura per competere nel 1982, la LC1 prototipo di Gruppo 6, spinta dallo stesso motore 1,4 litri di cilindrata della Beta Montecarlo. La LC1 non fu per\u00f2 concepita in base al regolamento del Gruppo C, la nuova categoria introdotta dalla FIA nel 1982, ma era una sport aperta non una coup\u00e9 come la Porsche 956, e col motore era sottodimensionato rispetto a questa. Tale scelta fu dettata dalla mancanza di un motore adatto a competere con la Porsche, che invece aveva gi\u00e0 collaudato il suo propulsore sulla 936/81, seppure in configurazione a \"consumo libero\": gli italiani puntavano sull'estrema leggerezza e sui ridotti consumi.\nTrascorsa la stagione di convivenza tra le nuove Gruppo C e le vecchie Gruppo 6 \"fino a 2 litri\", la LC1 risult\u00f2 sorpassata, e per contrastare l'egemonia della Porsche la Lancia progett\u00f2 nel 1983 una nuova sport-prototipo chiusa, la \"LC2\" (sigla di progetto Abarth SE036), corrispondente alla normativa del Gruppo C, e fu scelto un motore V8 progettato da Lancia e costruito in Ferrari.\nTecnica.\nMotore.\nQuesto prototipo \u00e8 mosso da un motore V8 con angolo tra le bancate di 90\u00b0, di origine Ferrari ma preparato dalla Abarth, dispone di testate a 4 valvole per cilindro azionate da doppi alberi a camme, la cilindrata \u00e8 inizialmente di 2.599 cm\u00b3 nella specifica utilizzata nel campionato mondiale 1983 e prime prove del campionato 1984, poi incrementata a 3.014\u00a0cm\u00b3 nell'evoluzione disponibile a partire dalla 1000km di Monza 1984, \u00e8 sovralimentato da due turbocompressori \"KKK\", in gara la potenza massima era contenuta in circa 680 CV, in quanto il regolamento di Gruppo C imponeva la formula consumo e oltre tale soglia si sarebbe rischiato di restare senza carburante in pista, mentre per le prove di qualifica o nelle fasi di sorpasso in corsa il pilota poteva aumentare a sua discrezione la pressione dei turbocompressori tramite un overboost regolabile raggiungendo cos\u00ec potenze nell'ordine degli 850-1.000 CV.\nTelaio.\nIl telaio, progettato e realizzato dalla Dallara, \u00e8 una monoscocca in alluminio con struttura a nido d'ape, con una carrozzeria in kevlar. Le sospensioni sono di tipo indipendente, hanno uno schema a doppi triangoli sovrapposti. Monta un cambio meccanico a cinque marce e la trazione \u00e8 posteriore; il peso totale della vettura \u00e8 di circa 850\u00a0kg ma anche qualcosa meno sempre da regolamento.\nAerodinamica.\nLa carrozzeria della vettura venne studiata in modo tale da ottenere un buon compromesso tra elevata deportanza e massima penetrazione aerodinamica, ci\u00f2 condizion\u00f2 la dislocazione di diversi componenti meccanici, come il sistema di raffreddamento del motore posizionato anteriormente sul muso, questo ha permesso di ricavare degli enormi canali Venturi sotto il corpo vettura e anche sotto le pance laterali in grado di generare elevati valori di effetto suolo nonostante la mancanza delle minigonne precedentemente utilizzate dalla LC1 di Gruppo 6 ma vietate dal regolamento di Gruppo C. Altra caratteristica della LC2 sono le carreggiate piuttosto contenute rispetto ad altri prototipi contemporanei: larga solo 180\u00a0cm, cio\u00e8 20\u00a0cm al di sotto del limite di larghezza massima regolamentare, questo per avere una minore sezione frontale e quindi meno resistenza all'avanzamento, una soluzione utile per diminuire i consumi e per raggiungere velocit\u00e0 massime superiori in rettilineo; in seguito tale scelta progettuale fu in parte rivista sulla \"LC2/84\", portando a un aumento delle carreggiate per aumentare la tenuta di strada.\nSpesso per\u00f2 la vettura accusava in gara problemi di surriscaldamento, che la penalizzavano poi sotto l'aspetto dell'affidabilit\u00e0 degli organi meccanici.\nRisultati sportivi.\nLa Lancia LC2 fu l'unico prototipo a tenere testa alle formidabili Porsche 956 e 962. Alla guida della LC2, colorata nella classica livrea Martini Racing per il team ufficiale Lancia, o in quella Totip per il team satellite Jolly Club, si cimentarono le migliori promesse: Riccardo Patrese, Michele Alboreto, Alessandro Nannini, Teo Fabi, Pierluigi Martini, Beppe Gabbiani, Mauro Baldi, Paolo Barilla e Piercarlo Ghinzani.\nGi\u00e0 alla sua prima apparizione alla 24 Ore di Le Mans 1983 nelle prove si dimostr\u00f2 veloce quanto la Porsche, ma non altrettanto affidabile dato che dopo 13 ore le Lancia si erano ritirate, e la Porsche indisturbata piazz\u00f2 le sue macchine dalla prima all'ottava posizione, battendo cos\u00ec il record che apparteneva alla Ferrari.\nNel 1984, la LC2 ebbe la migliore occasione a Le Mans, assente la squadra ufficiale Porsche in contrasto con gli organizzatori; c'erano invece molte Porsche 956 private; Lancia part\u00ec subito bene in prova con due LC2 in prima fila e in gara nelle prime battute, ma noie meccaniche al cambio la costrinsero ad accontentarsi di una magro ottavo posto finale.\nNel 1985 la Lancia raccolse il miglior piazzamento a Le Mans: sesta e settima; nel 1986 dopo solo due prove di campionato la Lancia annunci\u00f2 il ritiro dalle competizioni per dedicarsi esclusivamente ai rally, in tutto 3 gare mondiali vinte per l'unica Gruppo C italiana.\nTeam privati.\nAlcune squadre private continuarono a schierare i telai LC2 dismessi dalla Lancia; tra questi \"Gianni Mussato\", il cui team partecip\u00f2 tra il 1986 e il 1990 ad alcune prove del mondiale Sport e alla 24 Ore di Le Mans, ma non riusc\u00ec a completare le corse. Infine nel 1991 il team \"Veneto Equipe\" schier\u00f2 una LC2, ma zero risultati.\nUsi successivi.\nNel 1988 l'ing. Claudio Lombardi port\u00f2 avanti lo sviluppo in pista del motore V10 Alfa Romeo V1035, installandolo su una Lancia LC2 (acquistata dal \"Team Mussato\") modificata nella parte posteriore per accogliere tale motore, che fu denominata \"Abarth SE047\"."}
{"id": "1470498", "revid": "1305772", "url": "https://it.wikipedia.org/wiki?curid=1470498", "title": "On the Prowl", "text": ""}
{"id": "1470501", "revid": "287204", "url": "https://it.wikipedia.org/wiki?curid=1470501", "title": "Foroni Verona Football Club", "text": "Il Foroni Verona Football Club, conosciuto pi\u00f9 semplicemente come Foroni Verona, \u00e8 stata una societ\u00e0 di calcio femminile di Verona. I colori sociali erano il verde e il bianco. Nella sua storia sportiva ha conquistato 2 campionati di Serie A (2002-2003, 2003-2004), una Coppa Italia (nel 2002) e 2 Supercoppe italiane.\nStoria.\nIl club venne fondato a Verona nel 1989 come Associazione Calcio Foroni. Nel 1994 si affili\u00f2 alla FIGC, iscrivendosi al campionato unico di Serie C Veneto per la stagione 1994-1995, conclusa con la promozione in Serie B, secondo livello del campionato italiano di calcio femminile. Nella stagione 1998-1999 il Foroni concluse il girone B della Serie B al primo posto a pari merito con il Trento, vinse lo spareggio per 1-0 e conquist\u00f2 l'accesso ai play-off per la promozione in Serie A. Perse la prima sfida contro il Tradate, accedendo allo spareggio finale contro le Aquile Palermo: vinse la gara di andata in casa per 4-0 e pareggio per 2-2 il ritorno, conquistando la promozione in Serie A.\nDopo aver concluso a met\u00e0 classifica il suo primo campionato di Serie A, il Foroni termin\u00f2 al secondo posto la stagione 2000-2001 a quattordici punti di distanza dalla Torres Fo.S. e superando la concorrenza della Ruco Line Lazio. Nella stagione successiva la sfida con la Ruco Line Lazio si spost\u00f2 alla conquista dello scudetto. Entrambe le squadre conclusero la stagione regolare al primo posto a pari punti, con diciassette punti di vantaggio sul Bardolino terzo classificato e con pochissime reti subite (7 la Lazio e 4 il Foroni). L'assegnazione dello scudetto venne decisa nello spareggio disputatosi a Pisa l'11 maggio 2002: cos\u00ec come le due partite di campionato, anche lo spareggio si concluse in parit\u00e0 e furono necessari i tiri di rigore, che videro prevalere la Ruco Line Lazio. Pochi giorni dopo entrambe le squadre si ritrovarono a Senigallia per disputare la finale della Coppa Italia, sfida che vide il Foroni vincere grazie alla rete realizzata da Chiara Gazzoli all'ottavo minuto del secondo tempo e conquistare il suo primo trofeo.\nNell'estate 2002 il club cambi\u00f2 denominazione in Foroni Verona Football Club e avvia una campagna di rafforzamento della squadra mettendo sotto contratto Elisa Camporese, Fabiana Comin, Moira Placchi, Daniela Tavalazzi e Rita Guarino. A settembre arriv\u00f2 la vittorie della Supercoppa italiana contro la Lazio grazie alla doppietta realizzata da Silvia Tagliacarne. La stagione 2002-2003 vide il Foroni Verona dominare il campionato, vincendo 25 partite su 26 e perdendo solo l'andata contro la Lazio, e realizzando 126 reti, delle quali 54 segnate da Chiara Gazzoli capocannoniere del torneo, conquistando cos\u00ec il suo primo scudetto.\nGrazie alla vittoria del campionato, il Foroni Verona partecip\u00f2 alla UEFA Women's Cup nell'edizione 2003-2004: part\u00ec nel mese di agosto 2003 dalla fase a gironi dove venne subito eliminato per la peggior differenza reti generale rispetto alla compagine russa dell'\u0116nergija Vorone\u017e. Nel mese di settembre vinse nuovamente la Supercoppa italiana travolgendo la Lazio per 6-1. In campionato il Foroni Verona concluse al primo posto e vinse il suo secondo scudetto consecutivo. In Coppa Italia giunse in finale, ma venne sconfitto dalla Torres, seconda classificata in campionato, con un netto 6-0. \nNell'estate 2004, a causa del ritardo nell'iscrizione alla stagione 2004-2005, non venne ammessa al campionato e cancellata dal registro, di conseguenza la societ\u00e0 venne costretta a sospendere definitivamente l'attivit\u00e0 ufficiale.\nNello stesso anno dalle ceneri del Foroni nacque una nuova societ\u00e0 il Calcio Femminile Verona, che ha in seguito giocato in serie B. I colori sociali sono il giallo e il blu (i colori della seconda divisa sono il rosa e il nero)."}
{"id": "1470503", "revid": "322321", "url": "https://it.wikipedia.org/wiki?curid=1470503", "title": "Staurace", "text": "\u00c8 stato vescovo di Asti tra l'892 e l'899.\nBiografia.\nStaurace compare gi\u00e0 come diacono e visdomino della chiesa di Asti in due documenti dell'886.Dopo la consacrazione, molti sono i documenti datati dall'892 all'898 che lo riguardano.\nIn seguito, Staurace comparir\u00e0 ancora in un atto di donazione dell'899 verso i canonici d'Asti."}
{"id": "1470505", "revid": "1243", "url": "https://it.wikipedia.org/wiki?curid=1470505", "title": "Ferrovia Taranto-Catanzaro Lido", "text": ""}
{"id": "1470513", "revid": "110157", "url": "https://it.wikipedia.org/wiki?curid=1470513", "title": "Ond\u0159ej Bank", "text": "Ha partecipato alla Coppa del Mondo dalla stagione 2000-2001 alla stagione 2015-2016 e ha preso parte a diverse edizioni dei Giochi olimpici invernali e dei Campionati mondiali. Era uno sciatore polivalente e per questa ragione era competitivo soprattutto in combinata, raggiungendo i suoi migliori risultati in questa specialit\u00e0 (due podi in Coppa del Mondo).\nBiografia.\nStagioni 1996-2006.\nOriginario di Ruda nad Moravou e attivo in gare FIS dal dicembre del 1995, Bank ha esordito in Coppa del Mondo il 12 gennaio 2001 nello slalom gigante di Adelboden, non concludendo la prima manche, e in Coppa Europa l'11 febbraio 2001 a Pozza di Fassa (33\u00ba in slalom speciale). Ai Mondiali di Sankt Anton 2001, sua prima presenza iridata, \u00e8 stato 26\u00ba nello slalom gigante, 6\u00ba nella combinata e non ha concluso lo slalom speciale; l'anno dopo ha disputato i suoi primi Giochi olimpici invernali, , classificandosi 39\u00ba nella discesa libera e non concludendo lo slalom gigante e lo slalom speciale.\nAi Mondiali di Sankt Moritz 2003 \u00e8 stato 37\u00ba nella discesa libera, 41\u00ba nel supergigante, 16\u00ba nella combinata e non ha concluso slalom gigante e slalom speciale; due anni dopo, nella rassegna iridata di Bormio/Santa Caterina Valfurva, si \u00e8 classificato 26\u00ba nel supergigante, 24\u00ba nello slalom gigante, 16\u00ba nella combinata e non ha concluso discesa libera e slalom speciale. Ai XX Giochi olimpici invernali di si \u00e8 piazzato 16\u00b0 nello slalom gigante, 6\u00b0 nella combinata e non ha concluso la discesa libera, il supergigante e lo slalom speciale.\nStagioni 2007-2012.\nAi Mondiali di \u00c5re 2007 \u00e8 stato 35\u00ba nella discesa libera, 36\u00ba nel supergigante, 17\u00ba nello slalom gigante, 16\u00ba nella combinata e non ha concluso lo slalom speciale; nella stessa stagione ha colto il suo unico podio in Coppa Europa, arrivando 3\u00ba nello slalom speciale di Madesimo/Campodolcino del 15 marzo. All'inizio della stagione successiva ha ottenuto il suo primo podio in Coppa del Mondo (il primo podio maschile in Coppa del Mondo per la Repubblica Ceca) nella supercombinata disputata sulla pista Birds of Prey di Beaver Creek (3\u00ba).\nAi XXI Giochi olimpici invernali di si \u00e8 classificato 30\u00ba nella discesa libera, 17\u00ba nello slalom gigante, 11\u00ba nello slalom speciale e 7\u00ba nella supercombinata), mentre l'anno dopo ai Mondiali di Garmisch-Partenkirchen \u00e8 stato 21\u00ba nella discesa libera, 17\u00ba nel supergigante, 19\u00ba nello slalom gigante, 5\u00ba nella combinata (suo miglior piazzamento iridato) e non ha concluso lo slalom speciale.\nStagioni 2013-2016.\nAi Mondiali di Schladming 2013 \u00e8 stato 27\u00ba nella discesa libera, 11\u00ba nella combinata e non ha concluso lo slalom gigante, mentre ai XXII Giochi olimpici invernali di , suo congedo olimpico, si \u00e8 piazzato 20\u00ba nella discesa libera, 9\u00ba nel supergigante, 5\u00ba nello slalom gigante, 7\u00ba nella supercombinata e non ha concluso lo slalom speciale.\nIl 23 gennaio 2015, nella combinata dell'Hahnenkamm di Kitzb\u00fchel, ha conquistato il suo secondo e ultimo podio in Coppa del Mondo (3\u00ba), mentre l'anno dopo ai Mondiali di Vail/Beaver Creek, sua ultima presenza iridata, \u00e8 stato 7\u00ba nella discesa libera e non ha concluso supergigante e combinata. La sua ultima gara in Coppa del Mondo \u00e8 stata la discesa libera di Wengen del 16 gennaio 2016 (53\u00ba) e ha chiuso la carriera disputando uno slalom gigante FIS a Kouty nad Desnou il 30 marzo successivo, senza completarlo.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "1470516", "revid": "287204", "url": "https://it.wikipedia.org/wiki?curid=1470516", "title": "Chan Chan", "text": "Chan Chan \u00e8 un sito archeologico situato nella regione peruviana di La Libertad, cinque chilometri ad ovest di Trujillo. Il sito \u00e8 la pi\u00f9 grande citt\u00e0 precolombiana dell'America meridionale e copre un'area di circa 20\u00a0km\u00b2, quindi un'area maggiore rispetto a quelle abituali dei siti andini, ed \u00e8 stato costruito dai Chimor (il regno dei Chim\u00fa), una civilt\u00e0 che si svilupp\u00f2 sui resti dei Mochica. La grande citt\u00e0 paludosa di Chan Chan venne fondata tra l'850 ed il 1470, e fu la capitale dell'impero fino alla conquista dell'impero Inca nel quindicesimo secolo. \u00c8 stato stimato che 30\u00a0000 persone vivessero al suo interno.\nLa descrizione della citt\u00e0 \u00e8 presente nelle pi\u00f9 prestigiose cronache del Seicento, come quelle di Cieza de Le\u00f2n, ed in quelle settecentesche di G. de la Vega. Nel Novecento sono state organizzate importanti spedizioni di studio e di ricerca francesi, tedesche, statunitensi e peruviane, tra le quali si ricorda il \"progetto Vir\u00f9\" dell'Istituto di Ricerche Andine di New York.\nArchitettura.\nLa citt\u00e0 \u00e8 composta da dieci cittadelle murate che ospitavano stanze cerimoniali, camere mortuarie, templi, bacini idrici ed alcune residenze e da strutture pi\u00f9 piccole destinate ad ospitare le famiglie importanti. Le cittadelle si distinguono tra quelle comprese nel centro urbano e quelle periferiche. Ognuna di queste cittadelle ha una pianta rettangolare con un'entrata dal lato nord, mura alte ed un dedalo di passaggi. Se quelle centrali comprendono le costruzioni pi\u00f9 imponenti, in quelle periferiche sono presenti i cimiteri ed i magazzini. Tutte le costruzioni si caratterizzarono per una pianta rettangolare e tutte le cittadelle appaiono come entit\u00e0 autosufficienti, in quanto comprensive di luoghi pubblici e privati, strutture di servizio e luoghi di culto. Nella parte settentrionale del sito \u00e8 posizionata la cittadella pi\u00f9 grande, chiamata il \"Gran Chim\u00f9\".\nLe costruzione furono realizzate in argilla essiccata, sia come mattone cotto al sole (adobe) sia come \"tapia\", mentre il materiale litico venne utilizzato per i basamenti.\nLe stesse mura vennero costruite in mattoni (adobe), e coperte con superfici lisce su cui venivano scolpite delle decorazioni. Esistono due stili di progetti per le sculture: il primo presuppone una rappresentazione \"realistica\" dei soggetti come uccelli, pesci e piccoli mammiferi; l'altro stile usa una rappresentazione pi\u00f9 grafica, stilizzata, degli stessi soggetti. Mentre le prime civilt\u00e0 si concentrarono su forme feline o antropomorfiche, la tecnica Chim\u00fa mostra una preferenza per soggetti marittimi. Le sculture di Chan Chan riproducono pesci, pellicani e reti per la pesca. Chan Chan, a differenza di altri siti archeologici costieri del Per\u00f9, si trova particolarmente vicino all'Oceano Pacifico.\nNella cittadella \"Velarde\" si pongono in evidenza le decorazioni murali, ottenute con una tecnica a met\u00e0 strada tra il bassorilievo e l'altorilievo, comprensive di tematiche antropomorfiche, geometriche e naturalistiche. Se la cittadella \"Squier\" si caratterizza per le sepolture, la \"Bandelier\" mostra la piazza pi\u00f9 estesa di tutto il sito, mentre il \"Laberintos\" \u00e8 formata da numerosi edifici amministrativi.\nI reperti archeologici attestarono la presenza di una vasta attivit\u00e0 di oreficeria.\nChan Chan divenne un patrimonio dell'umanit\u00e0 dell'UNESCO nel 1986. La citt\u00e0 \u00e8 seriamente minacciata dall'erosione provocata da El Ni\u00f1o, che comporta piogge violente ed alluvioni su tutta la costa peruviana. I visitatori possono accedere al complesso di Tschudi, che si crede essere uno degli ultimi costruiti in citt\u00e0. L'area che circonda Trujillo vanta numerosi altri siti Mochica."}
{"id": "1470517", "revid": "287204", "url": "https://it.wikipedia.org/wiki?curid=1470517", "title": "Monumento a Carlo Felice", "text": "Il monumento a Carlo Felice di Savoia \u00e8 collocato nel largo Carlo Felice, nel centro storico di Cagliari.\nStoria e caratteristiche.\nLa realizzazione del monumento venne decisa dagli Stamenti nel 1827 allo scopo di onorare il sovrano, che aveva voluto i lavori di realizzazione della \"Strada Reale\" per collegare Cagliari a Porto Torres (l'attuale SS 131, chiamata anche la \"Carlo Felice\"). \nL'opera venne commissionata allo scultore sassarese Andrea Galassi, che realizz\u00f2 a Roma la statua in gesso raffigurante Carlo Felice, la quale serv\u00ec da modello per la statua bronzea, fusa nel Regio Arsenale di Cagliari sotto la supervisione dello stesso Galassi. L'opera, eseguita nel 1830, venne collocata nella piazza San Carlo (attuale piazza Yenne) solo nel 1860, completata dal basamento progettato da Gaetano Cima.\nLa statua bronzea, in stile neoclassico, alta quattro metri, rappresenta il re nelle vesti di un soldato romano, con elmo in testa, corazza e rivestito da una toga. Il braccio destro spiegato avrebbe dovuto indicare la direzione della \"Strada Regia\" per Porto Torres ma, in quanto la statua venne posizionata poco lontano dal luogo in cui doveva essere posizionata in origine, indica in realt\u00e0 la direzione opposta. Nei quattro lati del basamento, alto circa il doppio della statua, sono poste le epigrafi con l'iscrizione redatta dallo storico cagliaritano Pietro Martini.\nPoco lontano dalla statua, in piazza Yenne, si trova la colonna miliare, posta dal vicer\u00e9 marchese di Yenne nel 1822, per indicare il punto di inizio della \"Strada Reale\".\nLe contestazioni.\nNell'autunno del 2012 si \u00e8 aperto un dibattito intorno alla figura di Carlo Felice e del suo monumento. Negli ultimi giorni di ottobre la statua \u00e8 stata oggetto di una manifestazione in ricordo dei fatti di Palabanda per i quali ricorreva il duecentenario. La statua \u00e8 stata completamente ricoperta di teli bianchi e alla sua base uno striscione ricordava l'anniversario. La manifestazione aveva l'obbiettivo di sensibilizzare i cittadini di Cagliari e della Sardegna sulla necessit\u00e0 di conoscere la propria storia premendo sul fatto che i rapporti fra i Savoia e la Sardegna non furono mai distesi e cordiali e che quindi la presenza della statua di un re Sabaudo nel centro della citt\u00e0 non fosse opportuna.\nLa squadra del Cagliari e la statua.\nLa statua di Carlo Felice \u00e8 famosa tra i cagliaritani per i festeggiamenti dei risultati calcistici del Cagliari in occasione dei grandi traguardi raggiunti dal club. Essa viene vestita di rossobl\u00f9, generalmente con una tunica \"ad hoc\", viene fissata al braccio teso una bandiera del Cagliari e vengono saltuariamente aggiunti altri decori rossoblu come palloncini o una \"berrita\", il tradizionale copricapo sardo, sempre rossobl\u00f9. La prima volta accadde il 14 giugno 1964 per la prima promozione in Serie A al termine della stagione 1963-1964, successivamente si ripet\u00e9 alla conquista dello Scudetto (avvenuto solo una volta nel 1970), per poi diventare una tradizione consolidata con le varie promozioni in serie A o per clamorose salvezze.\nAll'alba del 10 gennaio 2020 \u00e8 stato vestito eccezionalmente dalla stessa societ\u00e0 per celebrare il centenario della fondazione del club con una tunica che riproduceva la maglia da gioco bianca con una croce rossoblu creata per l'occasione."}
{"id": "1470519", "revid": "110157", "url": "https://it.wikipedia.org/wiki?curid=1470519", "title": "Universit\u00e0 di Poitiers", "text": "L'Universit\u00e0 di Poitiers (in francese \"Universit\u00e9 de Poitiers\") \u00e8 l'ateneo di Poitiers, nel dipartimento della Vienne.\n\u00c8 un'universit\u00e0 statale fondata il 28 maggio 1431 da papa Eugenio IV. L'attuale rettore \u00e8 Yves Jean. Conta su 23.000 studenti e 3.000 impiegati.\nContiene anche la \u00c9cole nationale sup\u00e9rieure d'ing\u00e9nieurs de Poitiers."}
{"id": "1470522", "revid": "1305772", "url": "https://it.wikipedia.org/wiki?curid=1470522", "title": "Monte Orsiera", "text": "Il Monte Orsiera (2.890\u00a0m s.l.m.) \u00e8 una montagna delle Alpi Cozie che fa parte del \"Gruppo dell'Orsiera-Rocciavr\u00e8\", sulle comun di Roure Chisone a Mattie (vicino a Fenestrelle).\nCaratteristiche.\nIl monte Orsiera \u00e8 la vetta principale del \"Gruppo dell'Orsiera-Rocciavr\u00e8\". Tale gruppo \u00e8 situato tra la val di Susa, la val Chisone e la val Sangone. Il gruppo montuoso \u00e8 inserito nel parco naturale Orsiera - Rocciavr\u00e8, del quale il monte Orsiera \u00e8 la vetta pi\u00f9 alta: la vetta costituisce cos\u00ec un ottimo punto panoramico.\nIn cima alla montagna \u00e8 collocato il punto geodetico trigonometrico dell'IGM codice 055088 denominato \"Monte Orsiera\".\nDal punto di vista geologico, l'intera zona appartiene al \"gruppo delle pietre verdi di Gastaldi\" (calcescisti ofiolitiferi), risalenti al Trias-Giura; la matrice generale \u00e8 costituita da calcescisti e filladi, mentre la vetta \u00e8 costituita da prasiniti ed anfiboliti, con presenza poco distante di ampie zone di serpentiniti e serpentinoscisti.\nLa montagna si presenta come una cresta allungata, con fianchi rocciosi dirupati da entrambi i lati; dalla vetta, oltre alla cresta spartiacque principale tra la Val di Susa e la Val Chisone (qui orientata circa NE-SO), dirama una cresta secondaria verso Sud. La vetta presenta due punte distinte: cima nord (2890\u00a0m) e cima sud (2878\u00a0m).\nL'accesso alla vetta non presenta difficolt\u00e0 alpinistiche troppo elevate; \u00e8 presumibile che sia quindi gi\u00e0 stata raggiunta in passato, e non sono noti i nomi dei primi salitori.\nAccesso alla vetta.\nQuasi tutti gli itinerari di accesso alla vetta sono di tipo escursionistico o poco pi\u00f9; vi sono solo due itinerari effettivamente alpinistici, dei quali uno \u00e8 poco battuto per via della scarsa qualit\u00e0 della roccia.\nVia normale.\nL'accesso alla vetta avviene di norma utilizzando come punto di appoggio il Rifugio Selleries (2023\u00a0m). L'itinerario si svolge quasi interamente su sentiero, ed ha difficolt\u00e0 valutata EE; secondo alcune fonti l'itinerario ha per\u00f2 difficolt\u00e0 fino a F, quindi gi\u00e0 di tipo alpinistico.\nDal rifugio si accede al \"Lago Chardonnet\" (2560\u00a0m); da qui, si risale il franoso canalone Est, fino al \"Colletto dell'Orsiera\". Qui giunti, mediante alcuni passaggi esposti ma non difficili su placche rocciose, si arriva in pochi minuti alle due punte.\nCresta Sud.\n\u00c8 una variante di difficolt\u00e0 F. Si parte dalla localit\u00e0 \"Saret del Campo\", seguendo il sentiero per il \"Lago Chardonnet\". Arrivati ai piedi del canalone SSE, si risale invece sulla cresta Sud, che si segue fino al \"Colletto dell'Orsiera\", dove ci si riaggancia alla via normale.\nParete Nord.\nVia alpinistica piuttosto impegnativa, sia per l'esposizione a Nord, sia per la scarsa qualit\u00e0 della roccia. Non \u00e8 molto frequentata, e non ne \u00e8 nota la difficolt\u00e0 complessiva.\nCresta \"Dumontel\" (ENE).\nItinerario alpinistico, con difficolt\u00e0 AD; fu apert nel 1909 da A. Hess, G. Dumontel, G. Fortina e O.Dumontel.\nL'avvicinamento avviene dal Rifugio Selleries, seguendo il sentiero della via normale fino al \"Lago Chardonnet\"; da qui ci si sposta verso il \"Colle Chardonnet\", tra il Monte Orsiera e la \"Punta Rocca Nera\", dove ha inizio l'itinerario. La salita contempla passaggi di difficolt\u00e0 di II e III grado ed un breve tratto attrezzato con una fune metallica; in circa 2.30 h si arriva dal \"Colle Chardonnet\" alla cima.\nAltri itinerari escursionistici.\nIntorno alla montagna \u00e8 definito il Giro dell'Orsiera, percorso escursionistico in sei tappe atto a far conoscere le bellezze del parco naturale Orsiera - Rocciavr\u00e8."}
{"id": "1470534", "revid": "842", "url": "https://it.wikipedia.org/wiki?curid=1470534", "title": "Electronic Arts Los Angeles", "text": ""}
{"id": "1470535", "revid": "125772300", "url": "https://it.wikipedia.org/wiki?curid=1470535", "title": "Pallamano Pressano", "text": "La Pallamano Pressano, nota come \"Pressano Cassa di Trento\" per motivi di sponsorizzazione, \u00e8 una societ\u00e0 di pallamano della citt\u00e0 di Pressano, in provincia di Trento.\nAttualmente milita in Serie A - 1\u00aa Divisione Nazionale, la prima serie nazionale del campionato italiano maschile di pallamano.\nDisputa le proprie gare interne al Palavis di Lavis.\nStoria.\nLa fondazione.\nNel 1976 un gruppo di ragazzi giocava da tempo ad uno sport allora ancora sconosciuto: la pallamano, disciplina appena nata in Italia ed ancora in fase di sviluppo. L'idea era venuta ad uno di loro (Giorgio Chist\u00e8) che, parlando con degli amici, riusc\u00ec dapprima a coinvolgerli e poi a portarli alla formazione di una vera e propria squadra. E la passione, la costanza e l'impegno con cui praticavano tale attivit\u00e0 sportiva fece decidere per la costituzione di una Societ\u00e0. Nacque cos\u00ec il 16 aprile 1976 l'\u201dHandball Club Pressano\u201d. Il primo Presidente fu Flavio Weber; Cassiere e Segretario Lamberto Giongo ed i primi sette Consiglieri furono Renato Franceschi, Mauro Stocchetti, Giuseppe Perli, Marco Weber, Fabrizio Pilati, Giorgio ed Ivan Chist\u00e8. Serviva innanzitutto trovare uno sponsor che potesse coprire le spese. Si offrirono la Ditta Giorgio Lona e l'Impresa di Costruzioni Brandalise. Ormai tutto era pronto. Anche il campo per fare gli allenamenti era stato trovato: tuttavia si doveva andare fino a Trento nel campo all'aperto presso l'Istituto S.Cuore di Via Chini. Nonostante la distanza la squadra non desistette e continu\u00f2 la spola tra Trento e Pressano crescendo sportivamente sotto i validi consigli del primo allenatore, il prof. Alberto Albertini.\nE cos\u00ec si cominci\u00f2 finalmente a giocare sul serio, affiliandosi alla FIGH (Federazione Italiana Giuoco Handball) ed iniziando il campionato dalla serie D; la prima partita si svolse contro il Povegliano, squadra veronese gi\u00e0 rodata: l'esito fu negativo (nettissima sconfitta per 34-5) ma nessuno si perse d'animo. Era solo l'inizio e non ci si poteva certo aspettare subito grandi risultati. Negli anni a seguire infatti la costanza fu premiata, ed i risultati migliorarono notevolmente.\nCol campionato 1977-78 si pot\u00e9 usufruire per gli allenamenti di un campo un po' pi\u00f9 vicino, a Mezzocorona, ma gi\u00e0 l'anno dopo si dovette ritornare a Trento, questa volta per\u00f2 nella Palestra di Madonna Bianca. Si dovr\u00e0 attendere il 1980 per poter finalmente evitare queste lunghe trasferte per gli allenamenti giocando e allenandosi in un campo sportivo a Pressano.\nGli anni '80-'90.\nQuell'anno 1980 fu anche quello che segn\u00f2 l'esordio della squadra femminile. E la stagione 1979-80 vide anche l'Handball Club Pressano promosso dalla serie D alla serie C, nella quale rester\u00e0 per circa un decennio. Nella stagione 1989-90 vi fu la prima promozione in serie B con vittoria mozzafiato per differenza reti contro il Merano; a Pressano fu festa, ma fu purtroppo solo un tentativo.\nL'anno successivo infatti, nella stagione 1990-91 l'Handball Club Pressano retrocedette ancora in C sotto la guida di mister Bellotto e con qualche importante assenza nella rosa. La voglia di riscatto per\u00f2 fu tale che la squadra torn\u00f2 subito in B per la stagione 91-92, campionato segnato dalla tragica scomparsa del capitano Marco Merlo che lasci\u00f2 un vuoto incolmabile (tutt'oggi ogni 25 aprile la Pallamano Pressano organizza il Trofeo Marco Merlo in ricordo dei tanti amici della pallamano che non ci sono pi\u00f9).\nDopo qualche anno passato nuovamente in Serie C, un'entusiasmante, combattuta e difficile partita contro il Chiusa giocata sotto la pioggia segn\u00f2 la risalita in B nel 1996. Quel giorno riemp\u00ec di gioia lo staff sportivo dell'Handball Club Pressano. \"\u00c8 un'esplosione di gioia totale - recita il quotidiano l'Adige di quel giorno -, giocatori e pubblico abbracciati in un tutt'uno e, sempre sotto la pioggia, il mister Giorgio Chist\u00e8 viene portato in trionfo. \u00c8 un tripudio, c'\u00e8 gi\u00e0 pronto lo stemma gigante della \u201cB\u201d deposto su di uno striscione lanciato verso il cielo. Non mancano i palloncini per fare colore e gioia spontanea, c'\u00e8 anche il giro d'onore attorno a tutto il campo e tutti i giocatori al grido \u201cPressano, Pressano\u201d sono subissati di applausi\". Da allora gli allenamenti e le diverse partite continuarono a svolgersi nel campo sportivo di Pressano.\nLa stagione 1996-97 vede battuto il record di punti fatti in un campionato di serie B dall'Handball Club Pressano (22), mentre l'anno successivo il campionato \u00e8 dominato dai cugini del Mezzocorona e Pressano \u00e8 ultimo e costretto nuovamente alla Serie C.\nCon il nuovo mister Luca Cotellessa e l'inserimento di diversi giovani nella stagione 1998-99 Pressano disputa un buon campionato giungendo secondo e conquistando nuovamente la serie B.\nI primi anni 2000.\nL'Handball Club Pressano entra nel nuovo millennio ad un discreto livello, disputando la B per qualche anno fino alla stagione 2003/2004 quando, acquisendo i diritti dal Faenza, per la prima volta si passa in \"A\", questa volta in Serie A2. \u00c8 l'anno dell'arrivo di Massimo Moser, futuro capitano dei gialloneri e del ritorno del diciannovenne Alessio Giongo dopo 1 anno a Mezzocorona. Nonostante un campionato con parecchie squadre di livello, Pressano si salva all'ultima giornata a Malo e conquista cos\u00ec in extremis la permanenza in A2, sotto la guida del mister pressanotto Giuliano Merlo.\nLa stagione successiva vede arrivare in panchina Roberto Stedile, che guider\u00e0 il Pressano per 6 stagioni. Il 2004/2005 vede Pressano compiere un ottimo campionato di A2 con Nicola Manica e Gasperini in squadra affiancati agli altri atleti del posto. Sar\u00e0 quinta la squadra della \"mitica\" a fine campionato, pronta per continuare nelle stagioni successive verso obiettivi sempre maggiori. \u00c8 infatti il 2005/2006 uno degli anni chiave per la societ\u00e0 giallonera. I giovani del vivaio, Giongo e Paolo Moser in testa si formano nel migliore dei modi e rinforzano prepotentemente la squadra, che chiude al primo posto il campionato di A2 davanti al Mestrino e si qualifica per disputare i PlayOff promozione a Roma. Con i tre fratelli Manica in rosa ed altri innesti le possibilit\u00e0 di conquistare la promozione aumentano, ed infatti cos\u00ec \u00e8 stato. A Roma si giocano la promozione in A1 (seconda serie nazionale, la massima serie era la Serie A d'\u00c9lite) Pressano, Noci (BA), Casarano (LE) ed Ambra (PO): due su quattro passano, e Pressano \u00e8 una di queste. Contro l'Ambra la vittoria per Pressano \u00e8 risicata (3 reti di scarto), e contro il Casarano la sconfitta \u00e8 bruciante, per una sola rete. \u00c8 la vittoria schiacciante col Noci a regalare la promozione in A1 alla Pallamano Pressano.\nIl primo anno di A1 nel 2006/2007 \u00e8 difficoltoso per la Pallamano Pressano (nuovo nome acquisito in sostituzione del precedente HC Pressano), esordiente in questa Serie. Su 12 squadre i gialloneri si classificano al nono posto grazie ad una vittoria all'ultimo respiro, all'ultima giornata per 2 reti contro i cugini altoatesini del Bolzano. Miglior sorte per Pressano un anno dopo; con gli innesti di Marcelo Vieyra e Axel Baserga la salvezza arriva in maniera pi\u00f9 tranquilla anche se sempre all'ultima giornata ad Alcamo, con l'ottavo posto ottenuto a fine campionato.\nNella stagione 2008/2009 gli arrivi di Lorenzo Vosca e German Pardales lanciano Pressano verso un'ottima annata. Le vittorie si susseguono e la testa della classifica \u00e8 a portata di mano per buona parte dell'andata. Trieste e Bolzano sono per\u00f2 superiori ed ecco dunque che i gialloneri si sistemano nella parte medio-alta della classifica. Nel girone di ritorno si rinforza anche il Bressanone e cos\u00ec Pressano giunge all'ultima giornata con la quarta posizione e di conseguenza i PlayOff a portata di mano. Ad affrontare i gialloneri al Palavis c'\u00e8 il Noci, che domina la gara e vince 35-25 superando Pressano in classifica e agguantando i PlayOff, relegando Pressano al quinto posto.\nL'anno successivo ecco un altro innesto in casa giallonera, con l'arrivo di Bogdanov direttamente dal Bolzano. Nonostante una buona squadra i collinari di Stedile fanno fatica durante tutto l'anno e sono costretti a difendere la salvezza all'ultima giornata ad Ambra. La sconfitta per 23-22 fa tremare i polsi ai gialloneri, ma la concomitante caduta dell'Agrigento consegna la salvezza al Pressano, che si classifica settimo e non deve cos\u00ec passare per i PlayOut.\nIl nuovo corso e la salita in massima serie.\nIl 2010/2011 \u00e8 l'anno del salto di qualit\u00e0 per la Pallamano Pressano. La societ\u00e0 ha ormai acquisito credibilit\u00e0 a livello nazionale e la dirigenza apre un progetto di grandi ambizioni per raggiungere l'olimpo della pallamano italiana. Il primo acquisto \u00e8 il nuovo mister Fabrizio Ghedin, tecnico di spicco gi\u00e0 affermatosi ai massimi livelli nazionali: la rivoluzione parte dalle idee del nuovo allenatore veneto: salutano Pardales, Vosca e Bogdanov; arrivano dal Conversano Campione d'Italia la stella mancina Adriano di Maggio e il promettente portiere Valerio Sampaolo, mentre dal Gammadue Secchia giunge il quotatissimo terzino sinistro Paulo Silva. \u00c8 l'anno della storia per la Pallamano Pressano. 17 vittorie su 20 gare disputate, squadra imbattuta fino a febbraio, vittorie brillanti su quasi tutti i campi e promozione dalla Serie A1 alla Serie A d'Elite conquistata con quattro giornate d'anticipo, quando la vittoria in casa contro Trieste ha sancito il salto di categoria per i gialloneri. Primo posto a fine campionato e squadra lanciatissima per un'altra stagione.\nLa squadra, gi\u00e0 solida e ben formata, \u00e8 rinforzata con due acquisiti di spicco: Alessandro Dallago, prestante mancino, arriva assieme al difensore italo-croato Damir Opalic, storico veterano pluriscudettato. Ecco che il primo anno di massima serie, il 2011-12, sorprende tutti. La Pallamano Pressano dimostra di essere squadra vera e mostra contro tutti un gioco spumeggiante: i tornei pre-stagionali sono convincenti cos\u00ec come il primo turno della Coppa Italia, anche se i gialloneri dovranno arrendersi allo strapotere della super-squadra costruita per annientare tutti chiamata Bolzano. Le prime quattro giornate di campionato vedono Pressano ottenere due vittorie e due sconfitte ma dal 22 ottobre al 3 dicembre la Pallamano Pressano sigla 6 vittorie consecutive e si colloca al terzo posto al termine dell'andata. Nel ritorno stesso copione, con Pressano quarto al termine della Regular Season e dunque direttamente ai PlayOff. Nel primo turno della corsa allo scudetto, i Quarti di Finale, la Pallamano Pressano trova l'Intini Noci: in Gara-1 (match al meglio delle tre gare) al Palavis, i padroni di casa si impongono con un 23-21 che lascia con il fiato sospeso un palazzetto caldissimo.\nIl fenomeno Pressano scoppia letteralmente su tutto il territorio, guadagnandosi l'attenzione di giornali e curiosi: Gara-2 in Puglia, in diretta televisiva su RaiSport1, vede i gialloneri cedere all'orgoglio pugliese ma un inferno aspetta i biancoverdi nocesi al Palavis, marted\u00ec 24 aprile 2012. Nonostante il giorno feriale, il pubblico accorre al palazzetto come mai visto nella storia della Pallamano Pressano. Una cornice di pubblico memorabile con gli ormai affermati e numerosissimi Ultras Gialloneri in testa accompagna la Pallamano Pressano per 60 minuti intensi ed equilibratissimi: ci vogliono gli ultimi 5 minuti di match per staccare nel punteggio la squadra pugliese e festeggiare l'accesso in semifinale scudetto con il punteggio 31-29.\nGara-1di semifinale si gioca 4 giorni dopo Gara-3 contro Noci e la stanchezza si fa sentire nelle gambe dei gialloneri. Gli avversari della semifinale sono gli altoatesini del Bolzano che hanno costruito una vera e propria corazzata lanciata verso lo scudetto, inserendo in rosa gran parte dei giocatori pi\u00f9 forti in Italia: la super-squadra biancorossa infatti non tradisce le attese e supera Pressano. I gialloneri reggono un tempo, poi cedono all'impeto biancorosso 33-25. Gara-2 tocca al Palavis, casa della Pallamano Pressano: l'evento \u00e8 costruito a puntino, se ne parla dappertutto. Per la prima volta il Palavis \u00e8 tutto esaurito e col passare dei minuti si riempiono anche le piazze in piedi (1200 spettatori): il clima \u00e8 pazzesco, la partita vibrante ed equilibrata. L'esperienza e la lunga panchina degli altoatesini per\u00f2 prevale nel finale e Pressano saluta il campionato con un 29-32 a testa altissima, davanti agli applausi scroscianti non pi\u00f9 dei fedelissimi sotto la pioggia come nel 1996 bens\u00ec di un'intera comunit\u00e0, tra cui appassionati da tutto il nord Italia, accorsi per vedere i colori gialloneri in un match memorabile.\nSenza molti rimpianti, con una semifinale scudetto ottenuta all'esordio nella massima serie da matricola, la Pallamano Pressano risponde presente anche nella stagione 2012-2013. La formula del massimo campionato \u00e8 tuttavia cambiata: sparisce la Serie A d'Elite che vedeva le 12 grandi italiane in campo e nasce una Serie A a tre gironi volti all'abbattimento dei costi di trasferta. Trenta squadre divise in tre gironi (Nord, Centro e Sud). La Pallamano Pressano, con la rosa dell'anno precedente totalmente confermata, non \u00e8 pi\u00f9 matricola, ha sulle spalle una semifinale scudetto e punta in alto. Nel Girone Nord l'unico ostacolo si rivela il Bolzano, stesso squadrone dell'anno precedente ed anche in questa stagione in piena corsa verso il titolo. I gialloneri guidati sempre da mister Ghedin, al terzo anno in panchina, non conoscono rivali e solo la corazzata Bolzano riesce a sconfiggerli (all'andata al Palavis ai tiri di rigore dopo il pareggio finale e al ritorno in quel di Bolzano per una sola rete).\nPressano chiude cos\u00ec la Regular Season al secondo posto del girone: il passo successivo vede tutte le migliori dei tre gironi confrontarsi ai PlayOff, composti tramite sorteggio. L'urna \u00e8 benevola con Pressano: i gialloneri pescano infatti ai Quarti di Finale l'ottimo ma non imbattibile Conversano (societ\u00e0 tra le pi\u00f9 storiche in Italia con cinque scudetti) e si collocano nella parte meno pericolosa del tabellone. Gara-1 dei Quarti \u00e8 in programma a Conversano, nei pressi di Bari, e l'avversaria pugliese si rivela di grande livello: sotto per tutta la partita, Di Maggio e compagni devono reagire negli ultimi minuti per beffare i padroni di casa e mettere a segno una vittoria storica che li proietta verso la semifinale scudetto; Gara-2 infatti \u00e8 una formalit\u00e0 al Palavis e il 31-24 maturato matematizza la semifinale scudetto, la seconda della storia giallonera nonch\u00e9 la seconda consecutiva. Avversaria \u00e8 la pi\u00f9 abbordabile delle quattro semifinaliste: l'Ambra, squadra di Prato di tutto rispetto e con ottimo potenziale. La finale \u00e8 alla portata ma Pressano deve fare i conti con l'infortunio accorso ad Adriano Di Maggio, colonna portante della squadra nonch\u00e9 miglior realizzatore: rottura del crociato e stagione finita.\nCon tanti dubbi e nuove soluzioni tattiche Pressano gioca l'andata di semifinale (a differenza dei Quarti, semifinali e finale si giocano con andata e ritorno e somma reti finale) con buoni risultati: in casa l'Ambra \u00e8 superata 35-31 in un match che ha visto Pressano sempre a condurre. Con quattro reti di vantaggio i gialloneri scendono in Toscana forse troppo sicuri del passaggio del turno ed il rischio \u00e8 enorme: la partita di ritorno si rivela un inferno per Giongo e compagni. Un Pressano irriconoscibile \u00e8 in totale balia dell'avversaria per tutto il match: Ambra tocca anche le sei reti di vantaggio e sembra poter ribaltare la situazione ma un rigore realizzato dai gialloneri a tempo scaduto regala la sconfitta per 3 reti che, a fronte della vittoria di 4 ottenuta all'andata, qualifica Pressano alla propria prima finalissima scudetto.\nAvversari dell'ultimo capitolo, manco a dirlo, ci sono i Campioni d'Italia in carica della corazzata Bolzano: il margine tra Bolzano e Pressano tuttavia nel corso dei mesi si \u00e8 assottigliato sempre pi\u00f9 e l'esito della finale non \u00e8 cos\u00ec scontato. Nel match di andata a Bolzano tuttavia l'assenza tra le file giallonere di Adriano di Maggio si fa sentire e gli altoatesini ipotecano il titolo vincendo di nove reti. Il ritorno, al Palavis, diventa soprattutto un'occasione per mostrare all'Italia il calore e la passione per la disciplina che si respirano nella piccola frazione di Pressano. Ovviamente indiretta su RaiSport come tutti i PlayOff, il Palavis si fa bello e l'evento \u00e8 eccezionale: gli occhi di tutta la stampa sono puntati sui gialloneri ed attorno alla pallamano si crea un clima di importanza mai visto prima. L'impresa di ribaltare le nove reti di scarto ovviamente non arriva ma la vittoria di tre reti dei gialloneri che spegne il digiuno di successi contro Bolzano lascia tutti col sorriso: di pi\u00f9 era difficile fare; una societ\u00e0 come Pressano, piccola ma tenace ed impegnatissima, incoronata vicecampione d'Italia \u00e8 un sogno che tutti hanno accolto a braccia aperte. Il palazzetto ancora una volta tutto esaurito applaude le gesta degli eroi gialloneri: quella sera a Pressano si \u00e8 festeggiato per la prima volta un secondo posto.\nIl 2012-2013 non \u00e8 stato solo campionato di Serie A per la Pallamano Pressano: in virt\u00f9 della semifinale scudetto ottenuta la stagione prima, i gialloneri sono entrati di diritto nelle qualificate per le Coppe Europee. Pressano ha partecipato alla Challenge Cup (una sorta di Europa League della pallamano): al primo turno disputato tuttavia i gialloneri sono stati sorteggiati con la pi\u00f9 forte delle squadre nella competizione, lo SKA Minsk bielorusso poi vincitore della Coppa. \u00c8 stato un altro esordio per i gialloneri che hanno tastato i campi europei nel pi\u00f9 difficile dei modi: una nuova esperienza indimenticabile che consacra Pressano non solo nelle alte sfere della pallamano italiana ma anche nel giro d'elite della pallamano europea.\nLa conferma tra i grandi e il dominio giovanile.\nDopo la finale scudetto raggiunta, per la stagione 2013-2014 la Pallamano Pressano cambia guida tecnica: al posto di Fabrizio Ghedin subentra il montenegrino Branko Dumnic, tecnico dal grande bagaglio di esperienza sia giovanile che senior e vari titoli alle spalle. Con l'intera squadra confermata ed il resto dei team rivali indeboliti Pressano fiuta l'annata buona. In campionato \u00e8 un continuo testa a testa con Bolzano per il dominio del Girone A: dopo un inizio di stagione disastroso con 3 sconfitte nelle prime 5 partite, i gialloneri infilano una striscia positiva che dura da ottobre a febbraio e sfiorano il primo posto nella regular season. Nel corso della Poule PlayOff Pressano parte bene, vincendo con Trieste e Merano ed ha in mano il primo posto che varrebbe la semifinale scudetto: contro Bolzano tuttavia i gialloneri steccano entrambi gli scontri diretti e si vedono costretti alla seconda piazza che significa spareggi per le semifinali scudetto. Sul neutro di Chieti la truppa di Dumnic incontra le seconde classificate degli altri gironi, Ambra e Fondi, le sconfigge e si conquista la semifinale dove incontra nuovamente Bolzano dopo il sorteggio. All'andata, in casa, i gialloneri si impongono per 23-21 ma al ritorno, dopo un match sofferto, Pressano non va oltre la sconfitta per 24-21 che costa l'eliminazione per una sola rete. Sfuma cos\u00ec il sogno scudetto dopo che in febbraio era sfumato il sogno Coppa Italia: nella Final Eight disputata a Martina Franca, in provincia di Taranto, i gialloneri si sono arresi - non senza polemiche - in semifinale contro i padroni di casa pugliesi della Junior Fasano per 25-23.\nLa nota positiva della stagione, nonostante un ottimo percorso da parte della prima squadra, \u00e8 il primo scudetto della storia della societ\u00e0: si tratta del titolo giovanile Under 14, formato da un team di atleti classe 2000 che costituiscono tuttora una delle annate pi\u00f9 prolifiche per la societ\u00e0 giallonera. I ragazzi guidati da Giuliano Martinati hanno sbaragliato la concorrenza in quel di Misano Adriatico, dove ogni anno si disputano le finali nazionali per le categorie pi\u00f9 giovani: dopo l'agevole successo nel girone eliminatorio \u00e8 servito un grande sforzo in semifinale per superare il Cassano Magnago ed infine, in finale, a cadere \u00e8 stato il Merano sconfitto con 9 reti di scarto. \u00c8 il primo titolo di una serie che l'anno successivo si allungher\u00e0.\nNell'estate prima della stagione 2014-2015, sfumati scudetto e Coppa Italia la societ\u00e0 punta ad un leggero ridimensionamento ed osserva le partenze di due elementi protagonisti come Alessandro Dallago (direzione Bolzano) e Damir Opalic (Carpi): in entrata arriva il pivot italo-argentino Nicolas Polito, chiamato alla causa giallonera per sistemare una difesa che senza Opalic perdeva gran parte della propria consistenza. Nonostante una squadra ridimensionata, Pressano viaggia con determinazione al secondo posto della graduatoria: qualche rischio e qualche emozione in pi\u00f9 su campi ostici come Merano e Bressanone ma Pressano, complice la bagarre dietro di s\u00e9, conquista il secondo posto con 3 giornate d'anticipo e prepara in maniera certosina la Final Eight di Coppa Italia. Ad inizio marzo \u00e8 Siracusa ad ospitare la manifestazione della coccarda tricolore: qui Pressano conosce il punto pi\u00f9 glorioso della propria stagione. Ai quarti di finale del venerd\u00ec i gialloneri eliminano ai rigori i campioni in carica e favoriti della Junior Fasano, in semifinale sconfiggono il Romagna Imola e la domenica, in una finale tutta del Trentino-AltoAdige, si devono arrendere alla corazzata Bolzano che ferma cos\u00ec l'impresa dei ragazzi di Dumnic, giunti a Siracusa con poche aspettative e con numeri risicatissimi. Proprio il numero ristretto di atleti in rosa costringe i titolari a spremersi durante il weekend di Coppa Italia e da l\u00ec inizia il declino in campionato: gi\u00e0 4 giorni dopo la finalissima di Coppa, Pressano deve andare a Trieste per la prima giornata della seconda fase di campionato; contro gli alabardati, a riposo da 3 settimane, gli stremati gialloneri comandano il match per 45', salvo poi crollare. Da qui Pressano conosce solo sconfitte nelle restanti 5 partite, eccezion fatta per la vittoria di 1 rete contro Trieste al Palavis: non basta tuttavia per evitare l'eliminazione dalla stagione 2014-2015 che si chiude anzitempo.\nAncora una volta il bello dell'annata deve per\u00f2 ancora venire: a seguito di una riunione dei vertici societari, Pressano decide di iscrivere alle finali nazionali giovanili sia la propria selezione Under 16, sia la propria selezione Under 18, entrambe meritevoli della partecipazione dopo aver conquistato il pass nazionale nel campionato regionale. I primi a scendere in campo, a fine maggio 2015, sono gli Under 16 che, come l'Under 18, durante l'anno sono stati seguiti dalla coppia Dumnic-Chist\u00e8. L'Under 16, ovvero il team Campione d'Italia Under 14 dell'anno precedente con l'aggiunta dell'ala destra D'Antino, si presenta alle finali di Follonica (GR) con buoni propositi ma con poche speranze di vittoria. L'appetito per\u00f2 vien mangiando ai gialloneri che nelle prime uscite del girone eliminatorio mostrano grande carattere ed un gioco irresistibile per chiunque: Siracusa, Monteprandone, Modena e Trieste cadono una dopo l'altra con minimo nove reti di scarto e l'accoppiamento di semifinale per Pressano \u00e8 alla portata; anche la semifinale per i gialloneri \u00e8 una formalit\u00e0: Citt\u00e0 Sant'Angelo cade 22-13 ma la vera partita \u00e8 la finale contro i padroni di casa del Massa Marittima, autentici favoriti della competizione. L'ultimo incontro del torneo \u00e8 epico, da scrivere negli annali: Pressano comanda per tutto il match ed a meno di 4' dal termine \u00e8 in vantaggio di 5 reti. Sembra fatta ma sulla sirena i toscani pareggiano: supplementari. Iniziano cos\u00ec ben 4 supplementari che porteranno l'incontro fino al definitivo 53-50 per Pressano, risultato pazzesco oltre che storico per la societ\u00e0 trentina.\nEstasiati per il titolo italiano, i gialloneri partono pochi giorni dopo alla volta di Cassano Magnago per le finali Under 18: qui compito ancor pi\u00f9 duro; le ambizioni sono tutto fuor che di vittoria ma la competizione evolve in grande per i gialloneri. Nel girone arrivano 4 vittorie (contro Fondi, Benevento, Bologna e Parma) ed una sconfitta contro Merano che vale il secondo posto e la semifinale scudetto. In semifinale c'\u00e8 il Cassano Magnago padrone di casa, formazione sicuramente favorita per la manifestazione: e la musica sembra dare ragione ai lombardi di casa che a met\u00e0 ripresa gestiscono sul 22-15. Pressano, come da pronostico, sembra doversi fermare tra le migliori quattro, ma proprio dal momento pi\u00f9 difficile inizia una rimonta targata Moser e D'Antino che spazza via i lombardi a suon di miracoli e vale il 29-30 con cui sulla sirena Pressano stacca il pass per la finalissima ammutolendo il PalaTacca. In finale c'\u00e8 di nuovo Merano, contro cui Pressano non ha mai vinto in 5 incontri stagionali: nel match pi\u00f9 importante per\u00f2 i gialloneri mettono in campo una prestazione maiuscola, annientano i meranesi con una difesa perfetta e trionfano per 26-21 vincendo il secondo scudetto in pochi giorni. Una doppietta storica e strabiliante che d\u00e0 linfa e fiducia per gli anni a venire.\nPer la stagione 2015-2016, quella del quarantesimo dalla fondazione, la societ\u00e0 ha deciso per un ringiovanimento della rosa: dopo 5 anni ha salutato Pressano il terzino portoghese Paulo Da Silva, autentico simbolo gialloneri ed anche Nicolas Polito, dopo una stagione, non sar\u00e0 pi\u00f9 in giallonero. Al loro posto arrivano Riccardo Stabellini, terzino sinistro bolognese classe '94 gi\u00e0 nel giro della nazionale e Mariano Bertolez, terzino mancino italo-argentino che sta ben figurando da 2 anni in Italia.\nNella stagione 2016-2017 il Pressano raggiunge le semifinali scudetto: ottenuto il secondo posto durante la regular season, la Poule Playoff consegna il secondo posto che vale a dire la qualificazione al triangolare per le semifinali; vengono battute Citt\u00e0 Sant'Angelo e Conversano. In semifinale ad attendere i gialloneri c'\u00e8 la Junior Fasano: il pareggio dell'andata a Lavis non basta al Pressano che cade malamente in Puglia con uno scarto di dodici reti.\nGli anni recenti e i primi titoli.\nDurante la stagione successiva, sono resi noti i criteri per la qualificazione al girone unico per la stagione 2018-19: dalle ventotto squadre dei scorsi campionati, le squadre partecipanti al massimo campionato si dimezzerebbero. Con uno dei primi due posti, si guadagna l'accesso alla stagione successiva, e cos\u00ec \u00e8: Pressano si classifica seconda alle spalle della solita Bolzano e alla Poule Playoff si qualifica per le semifinali scudetto. Ancora una volta sulla strada per la finale c'\u00e8 la Junior Fasano, che ancora una volta si prende il passaggio del turno. \nMa nella stagione 2017-2018 arriva il primo titolo della Pallamano Pressano: con un cammino perfetto, i gialloneri vincono la prima Coppa Italia della loro storia, sconfiggendo nettamente in finale il Bolzano.\nLa stagione 2018-2019 si apre con la vitoria della Supercoppa 2018 contro la Junior Fasano. Rispetto alla stagione precedente lasciano Lavis il croato Senta, Bertolez e Chist\u00e8; i due volti nuovi sono il bosniaco Dedovi\u0107 dal Conversano e Andrea Argentin dal Malo. \nIl campionato conferma il buon periodo della societ\u00e0 trentina che mantiene il secondo posto in un testa a testa con Conversano, avversaria nelle semifinali che viene sconfitta in tre gare. In finale per\u00f2 il Bolzano si rivela squadra troppo forte e sconfigge Pressano, nel remake della finale scudetto della stagione 2012-2013.\nIl 2019-2020 si apre con il cambio di guida tecnica tra Dumni\u0107, che lascia la panchina giallonera dopo sei anni, e il croato Andrea\u0161i\u0107. L'inizio di campionato \u00e8 in sordina, poi la squadra comincia a girare; verso la fine del 2019 per\u00f2, la macchina sembra incepparsi, con le sconfitte interne con Meran ed Eppan, la goccia che fa traboccare il vaso \u00e8 la sconfitta a Cassano Magnago nella prima giornata di ritorno: Andrea\u0161i\u0107 viene esonerato e al suo posto viene chiamato Alessandro Fusina, anch'egli esonerato dal Siena. Nonostante il cambio di guida, la squadra non mostra risultati e tocca la nona posizione in classifica, posto che Pressano non aveva mai occupato nella massima serie. La pandemia di COVID-19 blocca le partite, con Pressano in zona playoff. Con la conferma dello stop al campionato il Pressano chiude al settimo posto.\nPalasport.\nLa Pallamano Pressano disputa le proprie gare casalinghe presso il Palavis di Lavis.\nL'impianto \u00e8 sito in via San Udalrico, 1 nel centro del Comune di Lavis ed ha una capienza di circa 1.500 spettatori."}
{"id": "1470537", "revid": "107431066", "url": "https://it.wikipedia.org/wiki?curid=1470537", "title": "Lago di V\u00f5rtsj\u00e4rv", "text": "Il lago di V\u00f5rtsj\u00e4rv (in estone \"V\u00f5rtsj\u00e4rv\", in tedesco \"Wirzsee\") \u00e8 il pi\u00f9 vasto (270 km\u00b2) lago interno dell'Estonia, nella parte meridionale del Paese.\nPoco profondo (sei metri \u00e8 la profondit\u00e0 massima), ha un aspetto paludoso, ricco di canneti.\nL'emissario Emaj\u00f5gi confluisce, dopo aver attraversato Tartu, nel lago Peipsi."}
{"id": "1470538", "revid": "842", "url": "https://it.wikipedia.org/wiki?curid=1470538", "title": "EALA", "text": ""}
{"id": "1470540", "revid": "642594", "url": "https://it.wikipedia.org/wiki?curid=1470540", "title": "V\u00f5rtsj\u00e4rv", "text": ""}
{"id": "1470542", "revid": "767487", "url": "https://it.wikipedia.org/wiki?curid=1470542", "title": "Bj\u00f8rn Tore Kvarme", "text": "Carriera.\nHa iniziato la sua carriera professionistica nel Rosenborg di Trondheim, prima di trasferirsi al . Dopo la parentesi inglese, ha firmato per la Real Sociedad, in Spagna. Ha poi giocato in Francia, nel Saint-Etienne e poi nel Bastia. Nel 2005 \u00e8 tornato in Norvegia, al Rosenborg.\nIl 28 giugno 2008 ha disputato la sua ultima partita da professionista. Dopo il ritiro, \u00e8 diventato un procuratore sportivo."}
{"id": "1470551", "revid": "125117301", "url": "https://it.wikipedia.org/wiki?curid=1470551", "title": "Jeff Fahey", "text": "Biografia.\nSesto di tredici fratelli, \u00e8 cresciuto a Buffalo (New York), ed \u00e8 di origini irlandesi. La sua carriera inizia grazie ad una borsa di studio in danza con il Joffrey Ballet, che gli d\u00e0 la possibilit\u00e0 di esibirsi in vari palcoscenici teatrali. Il suo primo ruolo risale al 1982 nella soap opera \"Una vita da vivere\", interpretando Gary Corelli fino al 1985.\nIl suo debutto cinematografico avviene in \"Silverado\" (1985), mentre l'anno seguente recita in \"Psycho III\" (1986) e in un episodio di \"Miami Vice\", nei panni del trafficante d'armi Eddie Kaye che, nel corso della puntata, distrugge la Ferrari 365 Daytona del protagonista. Dopo aver recitato in \"Cacciatore bianco, cuore nero\" (1990), diretto e interpretato da Clint Eastwood, ottiene una discreta popolarit\u00e0 grazie al film \"Il tagliaerbe\" (1992), mentre nel 1994 ottiene una parte in \"Wyatt Earp\".\nNel corso degli anni si \u00e8 costruito una lunga filmografia composta prevalentemente di film tv e B-movie, tra cui \"Darkman III - Darkman morirai\" (1996), terzo sequel della serie dedicata a Darkman, l'eroe creato da Sam Raimi, e il thriller \"Il sogno di ogni donna\" (1996), girato per la televisione. Nel 2007 viene diretto da Robert Rodriguez in \"Grindhouse - Planet Terror\", mentre l'anno successivo entra a far parte del cast di \"Lost\", dalla quarta stagione in poi, interpretando il ruolo di Frank Lapidus.\nDoppiatori italiani.\nNelle versioni in italiano dei suoi film, Jeff Fahey \u00e8 stato doppiato da:"}
{"id": "1470552", "revid": "842", "url": "https://it.wikipedia.org/wiki?curid=1470552", "title": "Command &amp; Conquer (videogioco)", "text": ""}
{"id": "1470553", "revid": "36426", "url": "https://it.wikipedia.org/wiki?curid=1470553", "title": "Visdomino", "text": "Visdomino deriva dal latino \"vicedominus\" ed indicava nel Medioevo \"colui che faceva le veci del signore\". \nIl termine era utilizzato sia in campo ecclesiastico ad indicare il funzionario vescovile preposto all'amministrazione del patrimonio della chiesa, che in campo civile come, ad esempio, il magistrato chiamato a dirimere controversie nel campo patrimoniale. \nPer esempio, nel diploma di Ottone I del 962, l'imperatore concede al vescovo di Parma la totalit\u00e0 dei diritti sulla citt\u00e0 ed i suoi abitanti in un'area che si estende per 3 miglia attorno a essa.\nIn questo frangente viene specificato che: \"...se accadesse che non si potesse giungere a un accordo...\" tra le parti, relativo a beni patrimoniali o dipendenze, senza ricorrere allo scontro, \"...per questo nostro diploma concediamo al visdomino del vescovo di essere nostro messo e di avere autorit\u00e0 di deliberare, definire e giudicare come il nostro conte palatino...\"\nA Firenze esisteva una famiglia, Visdomini appunto, che teneva le sorti della diocesi durante la sede vacante. La Repubblica di Venezia, nel XV secolo, aveva un magistrato a Ferrara con il titolo di visdomino per tutelare gli interessi dei propri sudditi in territorio estense.\nE ancora, nella \"Storia\" di Landolfo di San Paolo, storico milanese dell'XII secolo, egli racconta di essersi recato in Francia nel 1108 con gli ecclesiastici Anselmo de Pusterla ed Olrico che egli definisce \"vicedomino mediolanensi\". "}
{"id": "1470554", "revid": "226458", "url": "https://it.wikipedia.org/wiki?curid=1470554", "title": "San Mat\u00edas (El Salvador)", "text": "San Mat\u00edas \u00e8 un comune del dipartimento di La Libertad, in El Salvador."}
{"id": "1470555", "revid": "124549268", "url": "https://it.wikipedia.org/wiki?curid=1470555", "title": "Instabilit\u00e0 di Jeans", "text": "L' instabilit\u00e0 di Jeans \u00e8 un tipo di instabilit\u00e0 che \u00e8 all'origine del collasso gravitazionale delle nubi interstellari di gas e della conseguente formazione stellare. Tale instabilit\u00e0 si instaura quando la pressione interna del gas non \u00e8 in grado di contrastare il collasso gravitazionale cui va naturalmente incontro una nube ricca di materia. Per mantenersi stabile la nube dovrebbe essere in uno stato di equilibrio idrostatico, secondo la relazione: \nL'equilibrio si mantiene stabile se le piccole perturbazioni che vengono a generarsi si placano entro breve tempo, mentre \u00e8 instabile se esse si amplificano. In generale la nube \u00e8 instabile quando il rapporto massa-temperatura (una temperatura troppo bassa per una certa quantit\u00e0 di materia o una massa eccessiva ad una determinata temperatura) fa s\u00ec che la gravit\u00e0 non sia efficacemente contrastata dalla pressione; ha cos\u00ec inizio il collasso della nube.\nL'instabilit\u00e0 di Jeans determina con una certa approssimazione quando pu\u00f2 verificarsi la formazione di nuove stelle nelle nubi molecolari.\nLa massa di Jeans.\nLa massa di Jeans deve il suo nome al fisico britannico Sir James Jeans. Egli comp\u00ec i suoi studi sul collasso gravitazionale in una nube gassosa, dimostrando che, in determinate condizioni, una nube (o parte di essa) poteva diventare instabile e collassare su s\u00e9 stessa quando veniva a mancare una pressione da parte del gas in grado di controbilanciarne la gravit\u00e0. La nube si mantiene stabile a masse sufficientemente piccole (dati un determinato raggio e una determinata temperatura); quando la massa critica diventa eccessiva inizia un processo di progressiva contrazione finch\u00e9 non subentrano forze in grado di impedire il collasso. Jeans ricav\u00f2 una formula per calcolare la massa critica in funzione della sua densit\u00e0 e della temperatura. Una nube \u00e8 tanto pi\u00f9 instabile quanto pi\u00f9 \u00e8 grande la massa della nube e pi\u00f9 piccole sono le sue dimensioni e la temperatura.\nIl valore approssimato della massa di Jeans deriva da una semplice considerazione fisica applicata a una porzione sferica di una nube gassosa di raggio formula_6, massa formula_7 ed una velocit\u00e0 del suono formula_8. Qualora si applicasse una compressione, le onde sonore impiegherebbero un tempo formula_9 per attraversare la nube pari a:\ndopo il quale si ristabilisce l'equilibrio del sistema. Contemporaneamente la gravit\u00e0 tende a far contrarre il sistema sempre di pi\u00f9, secondo un tempo di caduta libera formula_11:\ndove formula_5 \u00e8 la costante di gravitazione universale, formula_14 \u00e8 la densit\u00e0 del gas nella regione e formula_15 \u00e8 la densit\u00e0 del gas moltiplicata per la massa media delle particelle formula_16 formula_17, tipica delle nubi di idrogeno molecolare con un 20% di elio.\nQuando il tempo di propagazione del suono risulta minore del tempo di caduta libera, prevalgono le forze di pressione e il sistema raggiunge un equilibrio stabile; ma quando accade il contrario la gravit\u00e0 prevale e la regione va incontro ad un collasso gravitazionale. La condizione perch\u00e9 ci\u00f2 accada \u00e8 data dalla disequazione:\nDopo un breve calcolo algebrico si noter\u00e0 che la risultante delle lunghezze di Jeans formula_19 \u00e8 approssimativamente:\nQuesta scala di grandezze \u00e8 nota come lunghezza di Jeans. Tutte le misure maggiori della lunghezza di Jeans sono instabili e collassano facilmente, mentre misure pi\u00f9 piccole sono stabili. La massa di Jeans formula_21 \u00e8 dunque la massa contenuta in una sfera di raggio pari alla lunghezza di Jeans, che viene calcolata secondo la relazione\nGli astrofisici successivi notarono degli errori nell'analisi di Jeans: egli infatti dava per assunto che la regione in fase di collasso era circondata da un mezzo infinito e statico. In effetti, poich\u00e9 anche tutte le scale maggiori della lunghezza di Jeans posseggono delle instabilit\u00e0 in grado di farle collassare, qualunque mezzo statico che inizialmente si trova intorno alla nube finirebbe per collassare. Ne consegue che il tasso di crescita dell'instabilit\u00e0 gravitazionale relativa alla densit\u00e0 del substrato collassante \u00e8 pi\u00f9 lento di quanto fosse stato preannunciato dall'analisi di Jeans. Questa svista \u00e8 stata denominata \u00abimbroglio di Jeans\u00bb. In seguito le analisi eseguite da Hunter corressero questo effetto errato."}
{"id": "1470570", "revid": "49980", "url": "https://it.wikipedia.org/wiki?curid=1470570", "title": "Tubo di Venturi", "text": ""}
{"id": "1470574", "revid": "6923", "url": "https://it.wikipedia.org/wiki?curid=1470574", "title": "Delegazione Azcapotzalco", "text": "Azcapotzalco \u00e8 una delle 16 delegazioni che dividono il Distretto Federale Messicano. \u00c8 situata a nord-est del distretto e confina con i comuni di Naucalpan e Tlalnepantla de Baz, dello Stato del Messico, e con le delegazioni Miguel Hidalgo, Cuauht\u00e9moc e Gustavo A. Madero. In lingua n\u00e1huatl, questo nome significa \"nei formichieri\" (\"azcatl\", formica; \"potzoa\" o \"potzalli\", monticello; \"co\", nel), traducendo letteralmente \"nei monti delle formiche\".\nStoria.\nAzcapotzalco venne fondata nel corso del XIII secolo a ovest del Lago Texcoco. Entr\u00f2 in competizione territoriale con Culhuacan, citt\u00e0 dei Colhua, situata a sud-est del lago.\nAzcapotzalco riusc\u00ec a mantenere una posizione egemonica anche sugli Aztechi, che arrivarono nel 1299, stabilendosi sulla collina Chapultepec (\"delle cavallette\", secondo l'etimo \"nahuatl\" del nome), e furono costretti all'assoggettamento. L'azteco Copil, espulso dalla propria gente, si rifugi\u00f2 presso Azcapotzalco e contribu\u00ec alla diffusione di sentimenti ostili agli Aztechi.\nIntorno al 1315, Tepanechi, Toltechi e Cicimechi riuscirono a scacciare definitivamente gli Aztechi da Chapultepec. Copil fu per\u00f2 catturato e ucciso dagli Aztechi. Il suo cuore venne strappato via e gettato nel fiume. Il mito vuole che questo viaggi\u00f2 poi fino all'isolotto in cui, nel 1325, gli Aztechi approdarono, guidati da una profezia, per costruire la loro capitale Tenochtitl\u00e1n.\nGli Aztechi tentarono in principio di allearsi con i Colhua per contrastare i Tepanechi: gli fu concesso di stanziarsi nei desolati pressi di Tizaapan, poco distante da Culhuacan.\nNel 1323, gli Aztechi allestirono il sacrificio di una principessa Colhua di fronte agli occhi del padre. I Colhua li cacciarono immediatamente da Tizaapan e dichiararono loro guerra.\nGli Aztechi chiesero immediata protezione ad Azcapotzalco, ma diventarono militarmente, economicamente e strategicamente sottoposti alle decisioni tepaneche.\nTra il 1371 e il 1426, Azcapotzalco conobbe il suo periodo di maggior splendore sotto la guida di Tezoz\u00f3moc. Suo figlio Cuacuapitzahuac regn\u00f2 sulla citt\u00e0 azteca di Tlatelolco fino al 1407. Tezozomoc costrinse gli Aztechi a combattere al proprio fianco e conquist\u00f2 la storica citt\u00e0 nemica di Culhuacan nel 1385. Tra il 1414 e il 1418 ottenne il dominio della vallata grazie all'apporto decisivo delle forze mercenarie azteche e a una serie di accorte alleanze con le popolazioni del luogo. Azcapotzalco divent\u00f2 un centro economico di grandissima portata.\nNel 1426, quando Tezoz\u00f3moc mor\u00ec, gli succedette il figlio Maxtla, che non seppe mantenere le alleanze e perdette il decisivo apporto degli Aztechi a causa dell'assassinio del loro re, Chimalpopoca. Azcapotzalco venne attaccata e distrutta dalla triplice alleanza Tenochtitl\u00e1n-Texcoco-Tlacopan nel 1428. Lo scettro egemonico del potere pass\u00f2 a Tenochtitlan e, di conseguenza, all'impero azteco."}
{"id": "1470575", "revid": "2198323", "url": "https://it.wikipedia.org/wiki?curid=1470575", "title": "I Solisti Veneti", "text": "I Solisti Veneti sono un'orchestra da camera italiana con sede a Padova. L'orchestra \u00e8 famosa a livello internazionale particolarmente per le sue esecuzioni di musica barocca del Settecento Veneto, pur avendo un repertorio smisurato che spazia dal XVI secolo ai nostri giorni.\nStoria.\nL'orchestra non appartiene al genere delle \"orchestre barocche\" , avendo un repertorio vastissimo che si estende dal XVI secolo ai nostri giorni con opere dedicate a \"I Solisti Veneti\" da Pino Donaggio, Alessandro Cadario e Nicola Campogrande. \u00c8 stata fondata a Padova nel 1959 (primo concerto a Vicenza, Teatro Olimpico il 26 ottobre) dal maestro Claudio Scimone che ne \u00e8 stato il direttore per tutta la vita. Nei suoi oltre cinquantacinque anni di esistenza l'orchestra si \u00e8 procurata la fama di specialista nell'esecuzione di musiche barocche di autori italiani quali Antonio Vivaldi, Tomaso Albinoni, Francesco Geminiani, Benedetto Marcello e Giuseppe Tartini ma coltiva anche il repertorio romantico e contemporaneo. Le \"prime parti\" del Gruppo sono da diversi anni Lucio Degani (principale violino solista), Gian Carlo Di Vacri (viola), Giuseppe Barutti (violoncello), Gabriele Ragghianti (contrabbasso).\nI Solisti Veneti usano per le loro esecuzioni strumenti musicali dei liutai del Settecento (Guarnieri, Amati, Montagnana, ecc.) montati con il sistema delle Orchestre Sinfoniche di oggi , dovendo eseguire un repertorio che copre quasi quattro secoli di musica.\nI Solisti Veneti hanno all'attivo oltre 300 album per la maggior parte incisi per l'etichetta Erato. Fra questi si annoverano delle prime esecuzioni di opere sconosciute e di alcune \"integrali\" di autori come Vivaldi, Albinoni , Tartini e Gioachino Rossini e di vari autori \"riscoperti\". L'orchestra ha inoltre iniziato la pubblicazione dell\"opera omnia\" di Giuseppe Tartini.\nLoro concerti sono stati registrati da diverse reti televisive e filmati per essere poi trasposti in DVD. Nel corso della loro attivit\u00e0, che li ha portati ad esibirsi in oltre 6.000 concerti in pi\u00f9 di novanta nazioni in giro per il mondo, hanno vinto numerosi premi internazionali fra i quali si ricordano un Grammy, tre Grand Prix du Disque ( due dell'Acad\u00e9mie Charles Cros e uno dell'Acad\u00e9mie du Disque Lyrique) e numerosi altri. Hanno vinto il primo premio nell'originale concorso del \"Festivalbar 1970\" lanciato da Vittorio Salvetti con oltre 350.000 \"gettonature\" di pubblico giovanile nei juke box italiani.\nLe loro esibizioni hanno spaziato in tutte le grandi capitali del mondo musicale da Vienna a Parigi , New York, Londra, Mosca, Tokyo, Salisburgo (partecipando a 19 edizioni del Festival Salisburghese) raggiungendo anche Santiago, Sydney, Vancouver.\nHanno registrato con i pi\u00f9 grandi artisti fra i quali si ricordano Salvatore Accardo, Pl\u00e1cido Domingo, Jean-Pierre Rampal, Marilyn Horne, James Galway, Mstislav Rostropovich, Sviatoslav Richter, Paul Badura-Skoda, Heinz Holliger, Guy Touvron, Nathan Milstein, Chris Merritt, Uto Ughi, Ruggero Raimondi, Cecilia Gasdia, Katia Ricciarelli, Jos\u00e9 Carreras ed altri.\nMolti compositori della nostra epoca hanno dedicato musiche a \"I Solisti Veneti\" : fra questi citiamo Sylvano Bussotti, Franco Donatoni, Domenico Guaccero, Luis De Pablo, Marius Constant, Georges Aperghis, Maria Cristina De Santi, Ennio Morricone, Lucio Dalla, Pino Donaggio, Bepi De Marzi, Nicola Campogrande. \nDal 1965 tengono regolarmente cicli di concerti nelle scuole per i pi\u00f9 giovani e dal 2.000 suonano regolarmente con orchestre giovanili (\"I Pollicini\", \"FuturOrchestra\"del Sistema Abreu , Milano). Dal 2015 tengono annualmente la Master Class \"Accademia de I Solisti Veneti\" sull'interpretazione della musica veneta nella storica Villa Contarini di Piazzola sul Brenta. Nel 2017 la Master Class avr\u00e0 luogo il 25 e 26 agosto e il concerto finale il 26 agosto a Padova - Palazzo Zuckermann. \nQui di seguito si riporta una piccola parte della discografia de I Solisti Veneti:\nPubblicazioni.\nVarie le pubblicazioni curate da \"I Solisti Veneti\":"}
{"id": "1470576", "revid": "1318658", "url": "https://it.wikipedia.org/wiki?curid=1470576", "title": "Joseph-Ignace Guillotin", "text": "\u00c8 celebre per aver ideato, sebbene non materialmente progettato n\u00e9 realizzato, lo strumento per le esecuzioni capitali che da lui prende il nome, la ghigliottina.\nBiografia.\nPrima della rivoluzione.\nJoseph-Ignace Guillotin nacque a Saintes, nel dipartimento della Charente Marittima, il 28 maggio 1738. Il padre, Joseph-Alexandre Guillotin, era un avvocato girondino. Comp\u00ec i primi studi a Bordeaux; divenuto novizio dell'ordine dei gesuiti, il 4 aprile 1756 ricevette la tonsura e i 4 ordini minori da Louis Jacques d'Audibert de Lussan, arcivescovo di Bordeaux e primate d'Aquitania.\nRicopr\u00ec quindi per qualche anno il ruolo di professore al gesuita Collegio degli Irlandesi. L'11 dicembre 1761 sostenne al collegio d'Aquitania una tesi grazie alla quale ottenne il grado di dottore in Lettere dell'universit\u00e0 di Bordeaux. Successivamente si spost\u00f2 a Reims, dove ottenne la laurea in medicina nel 1768. Nello stesso anno, in seguito al superamento di un concorso divenne pupillo della facolt\u00e0 di Medicina di Parigi. L'ex dottore reggente Jean de Diest aveva infatti lasciato nel testamento un legato di 60.000 lire alla Facolt\u00e0 di medicina di Parigi a condizione che ogni anno venisse \"adottato\" un candidato scelto tramite concorso. Fu proclamato dottore in medicina nel 1770, e poco dopo dottore reggente, massimo riconoscimento in campo medico all'epoca. Gli fu affidata la cattedra di anatomia, patologia e fisiologia all'Universit\u00e0.\nIniziato in Massoneria nel 1772 nella Loggia \"Perfetta Unione\", fu Venerabile della \"Concordia Fraterna\" all'Oriente di Parigi e membro affiliato della Loggia delle \"Nove sorelle\", assieme a personalit\u00e0 come Benjamin Franklin, Voltaire, Jean Sylvain Bailly, i pittori Greuze e Vernet, lo scultore Houdon, l'abate Delille, il duca D'Orl\u00e9ans e il duca di Chartres.\nNel 1784 fu chiamato a far parte della commissione incaricata dal re Luigi XVI di indagare sulle teorie del magnetismo animale di Franz Anton Mesmer. Membri di questa commissione furono, fra gli altri, anche il chimico Antoine Lavoisier, l'astronomo Jean-Sylvain Bailly e l'ambasciatore americano Benjamin Franklin.\nIl 14 luglio 1787 Guillotin spos\u00f2 Maire-Louise Saugrain, appartenente a una nota famiglia di librai parigini.\nGli Stati Generali e la prima fase della rivoluzione.\nUno dei primi atti di Guillotin come uomo politico fu la \"P\u00e9tition des citoyens domicili\u00e9s \u00e0 Paris\", datata 8 dicembre 1788, con la quale si chiedeva al re che agli Stati Generali il voto fosse per testa anzich\u00e9 per Stato, e che il numero dei deputati del Terzo Stato fosse perlomeno uguale a quello dei deputati degli altri due. La petizione fu adottata dai Sei Corpi, l'associazione dei commercianti di Parigi, che ne cur\u00f2 la stampa e la distribuzione: una copia venne depositata da ogni notaio della citt\u00e0 affinch\u00e9 ogni cittadino potesse firmarla. La diffusione del \"pamphlet\" fu proibita a seguito del giudizio del tribunale di Parigi, che ne condann\u00f2 la forma di diffusione, ma non il contenuto. La petizione fu comunque accettata dal Consiglio del re il 27 dicembre.\nGuillotin fu eletto il 1\u00ba maggio 1789 fra i dieci deputati di Parigi agli Stati Generali, con 143 voti su 273 votanti. Fu lui a suggerire, il 20 giugno 1789, di utilizzare la Sala della Pallacorda, dopo che i deputati del Terzo Stato trovarono sbarrata la porta della sala dell'H\u00f4tel des Menus-Plaisirs a Versailles, in cui avrebbero dovuto riunirsi. Fu anch'egli fra i firmatari del Giuramento della Pallacorda.\nSollev\u00f2 inoltre la questione della sanzione reale: poteva il re rifiutare il suo consenso alla Costituzione e al potere legislativo? In tal caso il rifiuto sarebbe stato sospensivo o definitivo? L'Assemblea decise, l'11 e 12 settembre, che il veto sarebbe stato sospensivo e sarebbe durato per una legislatura. Il 5 ottobre Guillotin fu inviato in delegazione da Luigi XVI per sottoporre alla sua approvazione la Costituzione e la Dichiarazione dei Diritti dell'Uomo.\nIl 6 ottobre present\u00f2 sei articoli di modifica al codice penale riguardanti principalmente le modalit\u00e0 di esecuzione della pena capitale e il trattamento riservato ai parenti dei condannati. In particolare si propugnava la totale estraneit\u00e0 dei parenti dai delitti commessi da loro congiunti, il divieto di confisca dei beni del condannato e la restituzione del corpo alla famiglia, la cui discussione fu rinviata al primo dicembre successivo. In quella data fu adottato il primo articolo, che stabiliva che\nVa ricordato che all'epoca era ancora in vigore l'uso di riservare pene di morte diversificate a seconda della tipologia dei colpevoli: l'impiccagione per i ladri, lo squartamento per i regicidi, rogo per falsari ed eretici; la decapitazione con l'ascia era un privilegio destinato ai soli aristocratici, al punto da essere quasi considerato un titolo di nobilt\u00e0. Per Guillotin la pena capitale doveva invece essere eseguita nel modo pi\u00f9 rapido e indolore possibile per tutti, con un \u201csemplice meccanismo\u201d che descrisse in modo pittoresco:\nLa cosa gli attir\u00f2 non poca ironia da parte dell'opinione pubblica e dei giornali. Si diffusero presto versi e canzonette satiriche sulla macchina per la decapitazione, la ghigliottina appunto, dal nome del suo presunto inventore. In particolare rimase nota la canzone pubblicata dal \"Journal des Actes des Ap\u00f4tres\" che terminava con:\nIn realt\u00e0, congegni simili esistevano gi\u00e0 in Italia, Scozia e Inghilterra. Inoltre la pena di morte tramite decapitazione fu stabilita dal Comitato legislativo solamente il 3 giugno 1791. Charles-Henri Sanson, il boia di Parigi, sottoline\u00f2 che la lama della macchina avrebbe dovuto essere molto tagliente e il condannato avrebbe dovuto rimanere perfettamente immobile. Per risolvere i problemi pratici legati a questo tipo di pena, il procuratore generale Pierre-Louis Roederer si rivolse a Guillotin, ma questi rifiut\u00f2. L'incarico fu dunque affidato ad Antoine Louis, segretario perpetuo dell'Accademia di chirurgia, mentre la realizzazione materiale fu opera del fabbricante di pianoforti tedesco Tobias Schmidt. Dopo alcuni esperimenti su cadaveri all'ospedale di Bic\u00eatre, il primo uomo a essere ghigliottinato fu un ladro di nome Nicolas-Jacques Pelletier, il 25 aprile 1792 in Place de Gr\u00e8ves.\nUna lettera del dottor S\u0153mmering pubblicata su \"le Moniteur\" del 9 novembre 1795 apr\u00ec il dibattito sull'efficienza della ghigliottina: il medico tedesco sosteneva infatti che l'io del condannato rimaneva vivo per qualche tempo, e percepiva quindi dolore, dopo la decapitazione. Molti dottori indicavano quindi l'impiccagione come supplizio pi\u00f9 clemente, contrastati in questa opinione dai loro colleghi che, come il dottor Cabanis, reputavano al contrario impossibile la sopravvivenza della coscienza in un uomo ghigliottinato. Tuttavia non risulta da alcun documento che Guillotin abbia mai preso parte a questa accesa disputa.\nIl Terrore e il Consolato.\nLa carriera politica di Guillotin termin\u00f2 con lo scioglimento dell'Assemblea nazionale costituente. L'8 maggio 1792 il tribunale del 2\u00ba arrondissement lo condann\u00f2 a un'ammenda del quadruplo del prezzo della patente che in quanto medico avrebbe dovuto procurarsi secondo la legge del 17 marzo 1791. Guillotin, nella sua tesi difensiva durante il processo, aveva sostenuto di non dover pagare la suddetta patente in qualit\u00e0 di dottore reggente della facolt\u00e0 di Medicina di Parigi.\nImprigionato durante il regime del Terrore, venne liberato dopo la morte di Robespierre. In seguito si dedic\u00f2 esclusivamente alla medicina. Si ha notizia di un dottor Guillotin, direttore dell'ospedale militare installato nell'abbazia di Saint-Waast ad Arras, nel 1794.\nFu impegnato nella lotta contro il vaiolo e intu\u00ec subito le potenzialit\u00e0 del vaccino inventato da Edward Jenner. Come presidente del Comitato di vaccinazione, istituito dal ministro dell'interno Chaptal, il 23 ottobre 1803 present\u00f2 a Bonaparte il rapporto generale su questa scoperta, che fu accolto con favore. Il 4 aprile 1804 fu proclamato presidente della Societ\u00e0 per l'estinzione del vaiolo in Francia tramite diffusione del vaccino, incaricato di diffondere la vaccinazione e corrette pratiche igienico-sanitarie a livello nazionale. Il 2 marzo 1805 present\u00f2 il vaccino a papa Pio VII, allora a Parigi, implorandone la benedizione.\nNel 1806 fond\u00f2 l'antenata di quella che \u00e8 l'Accademia di Medicina francese, la Societ\u00e0 Accademica di Medicina, che cercava di ricostruire in qualche modo l'antica facolt\u00e0 di Medicina, soppressa con le altre dal decreto dell'8 agosto 1793. L'associazione si occupava delle malattie regnanti e delle innovazioni in campo medico, e forniva consulti gratuiti ai poveri. La Societ\u00e0, di cui rimangono poche tracce, si fuse al Circolo Medico verso il 1814.\nJoseph-Ignace Guillotin mor\u00ec a Parigi il 26 marzo 1814, all'et\u00e0 di 76 anni, per un antrace al braccio sinistro; riposa a Parigi nel cimitero di P\u00e8re-Lachaise."}
{"id": "1470579", "revid": "1528507", "url": "https://it.wikipedia.org/wiki?curid=1470579", "title": "UltraISO", "text": "UltraISO \u00e8 un programma, presente in versione shareware, per Microsoft Windows per creare, modificare e convertire file .ISO utilizzati nel processo di creazione di CD e DVD.\nFormati supportati.\nI formati supportati sono molteplici: .ISO, .BIN, .IMG, .CIF, .NRG, .MDS, .CCD, .BWI, .ISZ, .DMG, .DAA, .UIF, .HFS ed altri. Vedi anche \"Immagine disco\"."}
{"id": "1470589", "revid": "287204", "url": "https://it.wikipedia.org/wiki?curid=1470589", "title": "Andrij Sevcenko", "text": ""}
{"id": "1470590", "revid": "1543377", "url": "https://it.wikipedia.org/wiki?curid=1470590", "title": "Planimetro", "text": "Il planimetro \u00e8 lo strumento che consente la misurazione dell'area di una figura piana disegnata in scala. Era molto usato in tutte le applicazioni tecnico-scientifiche che richiedono la misurazione di un'area irregolare, dalla biomedicina all'ingegneria, alla topografia fino alla misurazione delle pellicce. In matematica, poich\u00e9 la misurazione di un'area \u00e8 equivalente al calcolo di un integrale, veniva utilizzato per il calcolo numerico delle soluzioni di equazioni differenziali.\nLa sua forma pi\u00f9 diffusa, il planimetro polare, pu\u00f2 essere considerata un'applicazione delle formule di Green, che permettono di calcolare una funzione legata alla superficie (in questo caso l'area) valutando, lungo il contorno della superficie stessa, l'integrale curvilineo di una funzione collegata.\nVengono tuttora prodotti dei planimetri in cui il meccanismo di misurazione pu\u00f2 essere sia tradizionale (meccanico) che elettronico-digitale. Per\u00f2, negli ultimi anni, il loro uso sta declinando e viene sempre pi\u00f9 sostituito da tecniche di grafica computazionale applicata ad immagini digitalizzate.\nI planimetri possono essere classificati in due grandi famiglie:\nPlanimetro a scure.\nInventato in Danimarca, nel 1875, dal capitano Holger Prytz, \u00e8 il planimetro costruttivamente pi\u00f9 semplice e quindi pi\u00f9 economico. Inoltre non richiede alcuna manutenzione. \u00c8 costituito da una barra metallica piegata ad U con un'estremit\u00e0 appuntita (detta \"calcatoio\") e l'altra a forma di \"scure\", ossia una massa relativamente pesante la cui parte inferiore (quella a contatto col foglio) \u00e8 sagomata come una lama leggermente arcuata e poco affilata. Spostando il \"calcatoio\" lungo il tracciato della curva che delimita l'area da misurare, anche la \"scure\" si sposta sulla superficie del foglio. Questo movimento \u00e8 solo apparentemente casuale, in quanto la sua forma \"controlla\" gli spostamenti laterali. Al termine dell'operazione si misura la distanza tra le posizioni iniziale e finale del centro della \"scure\". Questa, moltiplicata per la lunghezza dello strumento, d\u00e0 una buona approssimazione dell'area della curva. L'approssimazione pu\u00f2 essere migliorata ripetendo la misurazione in condizioni diverse (ad esempio invertendo il verso di percorrenza della curva o cambiando la posizione del planimetro) e poi eseguendo una media. Nelle versioni successive dello strumento la miglioria pi\u00f9 consistente \u00e8 l'aggiunta di una piccola impugnatura per facilitare lo spostamento del \"corsoio\". Nonostante l'aspetto rudimentale di questo strumento, venne studiata anche la possibilit\u00e0 di utilizzarlo per la risoluzione numerica di equazioni differenziali e rimase in uso per lungo tempo.\nUn semplice coltellino svizzero a due lame pu\u00f2 essere utilizzato come un rudimentale planimetro a scure. Come \"scure\" si utilizza la lama pi\u00f9 lunga, aprendola completamente. Come \"calcatoio\" si utilizza la lama pi\u00f9 piccola, aprendola a 90 gradi.\nPlanimetro ortogonale.\nIl primo planimetro (di tipo ortogonale) sembra sia stato quello progettato da Johann Martin Hermann nel 1814 e costruito poi nel 1817.\nA questo segu\u00ec quello del livornese Tito Gonnella (1794-1867), che nel 1825 pubblic\u00f2 la propria invenzione.Entrambi passarono quasi inosservati e si dovette aspettare il 1849/50 perch\u00e9 l'ingegnere svizzero Kaspar Wetli (1822-1889) potesse reinventare ed introdurre definitivamente sul mercato questo tipo di strumento. \nPlanimetro polare o di Amsler.\nIl planimetro polare \u00e8 quello pi\u00f9 utilizzato e quindi diversi sono i tipi realizzati: \nIntrodotto nel 1858 dallo svizzero Jakob Amsler-Laffon, il planimetro polare \u00e8 pi\u00f9 preciso ed affidabile dei precedenti planimetri ortogonali.\nIl planimetro polare viene poggiato sulla planimetria dalla quale si deve misurare l'area. \nLo strumento consiste in un braccio snodato con un'estremit\u00e0 che, nella sua forma base, rimane appoggiata in posizione fissa sul foglio (polo) mentre l'altra estremit\u00e0, avente una punta (non pungente, chiamata calcatoio o segnatoio), viene utilizzata dall'operatore per seguire tutto il contorno dell'area da misurare. Negli strumenti pi\u00f9 recenti il calcatoio \u00e8 sostituito da un puntatore munito di lente d'ingrandimento.\nIl movimento del braccio fa girare una rotella che appoggia sul piano di lavoro. Questa, a sua volta, aziona un indicatore (piccolo cilindro graduato) la cui lettura d\u00e0 un numero proporzionale all'area misurata.\nNegli strumenti pi\u00f9 precisi, la rotella appoggia su un disco che viene fatto ruotare dal movimento del braccio. In tal modo si ha un attrito pi\u00f9 controllato (indipendente dal tipo di carta su cui \u00e8 disegnata la figura) e il movimento della rotella viene amplificato.\nPer la misurazione di aree pi\u00f9 grandi, in particolare l'area sottostante al grafico di una curva, sono stati prodotti planimetri in grado di scorrere lungo una guida o montati su un carrello.\nEsistevano anche planimetri per misurazioni molto particolari, ad es. aree sulla superficie di una sfera o la radice quadrata del raggio medio di una figura irregolare. Importanti anche i planimetri per il calcolo dei momenti d'inerzia o statici."}
{"id": "1470591", "revid": "339392", "url": "https://it.wikipedia.org/wiki?curid=1470591", "title": "Andrei Kancelskis", "text": ""}
{"id": "1470592", "revid": "136578", "url": "https://it.wikipedia.org/wiki?curid=1470592", "title": "Coyoac\u00e1n", "text": ""}
{"id": "1470594", "revid": "1573940", "url": "https://it.wikipedia.org/wiki?curid=1470594", "title": "Kashikoi kanojo no oroka na sentaku", "text": " \u00e8 il primo e unico mini-album della band visual kei giapponese \u3010FIGURe;\u3011, pubblicato nel 2005.\nIl disco.\nL'album \u00e8 contenuto in una custodia per DVD ed \u00e8 composto da due dischi: sul primo (in formato CD) sono incisi i brani musicali, e sul secondo (in formato DVD) ci sono dei video.\nDelle cinque canzoni presenti nell'EP, quattro erano gi\u00e0 state incise su due singoli (le due title track e rispettive b-side), mentre il brano \"Namo naki boku no, namo naki uta.\" \u00e8 presente solo su questa pubblicazione.\nTracce.\nTutti i brani sono testo e musica di Sakito.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "1470604", "revid": "767487", "url": "https://it.wikipedia.org/wiki?curid=1470604", "title": "Santiago de Mar\u00eda", "text": "Santiago de Mar\u00eda \u00e8 un comune del dipartimento di Usulut\u00e1n, in El Salvador."}
{"id": "1470610", "revid": "254059", "url": "https://it.wikipedia.org/wiki?curid=1470610", "title": "Tashilhunpo", "text": "Il monastero di Tashilhunpo fu fondato nel 1447 da Gend\u00fcn Drup il primo Dalai Lama ed \u00e8 un centro storico e culturale di rilevante importanza, secondo solo a Shigatse, altro importante luogo di culto in Tibet.\nNel 1791 il monastero fu attaccato e saccheggiato dai guerrieri nepalesi Gurkha i quali furono presto cacciati dai cinesi. Il monastero fu la tradizionale residenza dei vari Panchen Lama, la seconda maggiore carica religiosa tibetana. Al Panchen Lama \u00e8 riconosciuto il controllo di tre piccoli distretti attorno alla citt\u00e0 di Shigatse, ma non sulla citt\u00e0, la quale \u00e8 sotto il controllo di un prefetto nominato dalla capitale Lhasa.\n\u00c8 in uso presso i pellegrini in visita al monastero, girare attorno alle mura per ammirarne tutta la grandezza e la bellezza. Sebbene durante la Rivoluzione culturale cinese alcune parti del monastero siano state distrutte, attualmente il luogo \u00e8 sede di circa 4000 monaci tibetani, malgrado il territorio sia sotto il diretto controllo della Cina.\nStoria.\nIl monastero di Tashilhunpo fu fondato nel 1447 dal primo Dalai Lama, Gend\u00fcn Drup, nipote e discepolo del famoso filosofo bhuddista Je Tsongkhapa. La costruzione fu interamente finanziata dalle donazioni dei nobili locali. \nNel 1791 il monastero fu saccheggiato durante un'invasione dei Gurkha, un popolo misto tra nepalesi e indiani, i quali riuscirono anche ad espugnare la stessa citt\u00e0 di Shigatse; poco dopo per\u00f2, un intervento armato cinese riusc\u00ec a ricacciare gli invasori fino a Kathmandu, stabilendo a carico degli sconfitti una pesante ammenda economica, oltre alla restituzione di tutto quello che era stato trafugato a Tashilhunpo (i cinesi avevano a loro volta ambizioni espansionistiche sia sul monastero sia sull'intero Tibet).\nFin dalle sue origini Tashilhunpo \u00e8 stata la residenza dei vari Panchen Lama, e ognuno di essi ha provveduto ad ampliare gradualmente la costruzione. Nel 1995, Choekyi Gyalpo l'11\u00b0 Panchen Lama nominato dal governo cinese \u00e8 stato insediato in questo monastero, proprio mentre Gedhun Choekyi, il Panchen Lama riconosciuto dall'attuale Dalai Lama veniva posto sotto la \"custodia protettiva\" delle autorit\u00e0 cinesi.\nAlle sue origini, Tashilhunpo contava circa 4000 monaci e quattro scuole di Tantra ognuna delle quali con un suo abate. Questi quattro abati, dopo la morte del Panchen Lama in carica, avevano il compito di ricercare una sua nuova reincarnazione e di comunicarne il nome al Dalai Lama. Nel 1960 il monastero fu quasi completamente distrutto da un attacco cinese, il Panchen Lama si salv\u00f2 per puro caso, visto che non era sul luogo nel momento dell'attacco. C'\u00e8 comunque da dire che i danni subiti da Tashilhunpo furono inferiori rispetto a quelli subiti da altri monasteri tibetani. Fu in quegli anni che molti influenti lama e monaci abbandonarono il Tibet e, rifugiatisi in India, Nepal e Bhutan ricostruirono i loro monasteri. L'ultimo Panchen Lama decise di non abbandonare mai il Tibet, e con lui restarono anche altri influenti lama, fino alla sua fine.\nCos\u00ec, mentre i monaci in esilio hanno sviluppato altri monasteri fuori dal Tibet, Tashilhunpo \u00e8 rimasto abbandonato a se stesso, anche se nel 1972 fu costruito un nuovo campus, finanziato dai tibetani in esilio delle regioni del sud dell'India. Dagli anni '80 il monastero \u00e8 stato aperto al pubblico ed \u00e8 attualmente un'importante risorsa turistica del Tibet.\nLuoghi di culto limitrofi.\nJamba Chyenmu \"Il tempio di Maitreya\".\nIl Tempio di Maitreya conosciuto come Jemba Chyenmu \u00e8 stato costruito ad ovest del monastero. \u00c8 stato eretto nel 1914 da nono Panchen Lama come dimora di una gigantesca statua di Maitreya Buddha alta 26,2 metri. La statua \u00e8 posta su un trono a forma di loto, con una postura che simboleggia un'azione di insegnamento. La statua contiene 279\u00a0kg di oro e 150.000\u00a0kg di rame ed ottone ed \u00e8 incorniciato in una cornice di legno fatta da artigiani tibetani e nepalesi.\nAi quattro angoli del tempio, sono riprodotte quattro copie in miniatura di Maitreya Buddha in forma di murales, disegnati in stile antico come quelli che sono a Lhasa.\nGudong: Il palazzo dei Panchen Lama.\nSul lato orientale del monastero, nei vecchi quartieri, \u00e8 situato il palazzo dei Panchen Lama, conosciuto come Gudong. Per accedervi si passa in un cortile, e una volta entrati nel tempio si pu\u00f2 visitare la costruzione contenente le tombe dei Panchen Lama dal quinto al nono, distrutte durante la Rivoluzione culturale cinese. Anche in questo luogo ci sono moltissime decorazioni in oro ed argento, che rendono la costruzione molto simile al Palazzo del Potala situato a Lhasa. \nSulla sinistra ci sono tre statue che rappresentano Amit\u0101bha, il Buddha della Luce Infinita. Ad un livello superiore sono situate alcune cappelle create dai tibetani nel 1920. Gli antichi quartieri non sono pi\u00f9 aperti al pubblico\nLa sala dei salmi.\nLa sala dei salmi contiene al centro il trono del Panchen Lama affiancato da due cappelle comunicanti. Quella di sinistra \u00e8 dedicata ai devoti che pregano Shakyamuni, ci sono anche otto bodhisattva; quella a destra invece \u00e8 dedicata a T\u0101r\u0101, la dea che protegge le montagne e che \u00e8 raffigurata in tutto il tempio.\nLa sala dei sutra.\nLa sala dei sutra \u00e8 una sorta di deposito in cui sono conservati 10.000 pezzi di legno ed altri oggetti necessari per disegnare e dipingere le immagini e le scritture buddhiste. In questa sala sono presenti le descrizioni originali in sanscrito di molti testi tibetani. I turisti in visita possono acquistare immagini, scritti, calendari e bandiere tibetane, create interamente dai monaci.\nAltre sale minori.\nOltre la sala dei sutra, sono presenti anche altre sale minori: si parte dalla sala Gyeni che \u00e8 usata per altri tipi di salmi, tipicamente tibetani; \u00e8 decorata con murales raffiguranti Buddha.\nAbbiamo poi la scuola di Ngang che \u00e8 la pi\u00f9 piccola sala costruita nel complesso di Tashilhunpo, anche qui si recitano salmi, accompagnati da strumenti musicali usati dagli stessi monaci del tempio. I turisti possono liberamente visitare questo luogo, ma si richiede, specialmente ai fotografi, di rispettare la sacralit\u00e0 del luogo. C'\u00e8 poi la grande galleria del monastero, all'interno della quale ci sono numerose cappelle e una miriade di piccole statue di Buddha.\nInfine, merita menzione il tetto del monastero di Tashilhunpo, costruito da una serie di cupole di bronzo, dislocate su due livelli. Sul lato nord, sotto la cappella che copre l'atrio principale del monastero, si trova la tomba del primo Dalai Lama, l'unico a non essere stato seppellito a Lhasa. Sul lato est c'\u00e8 la cosiddetta \"camera degli orrori\", una sala in cui sono raffigurati alcuni demoni che secondo le antiche leggende avevano il compito di difendere i luoghi sacri. Sul lato sud, sono infine dipinti altri murales dorati e blu, raffiguranti alcuni tratti salienti della storia e della cultura tibetana.\nGalleria d'immagini.\n&lt;br&gt;"}
{"id": "1470613", "revid": "339392", "url": "https://it.wikipedia.org/wiki?curid=1470613", "title": "Liptenini", "text": ""}
{"id": "1470614", "revid": "121837", "url": "https://it.wikipedia.org/wiki?curid=1470614", "title": "Massa di Jeans", "text": ""}
{"id": "1470615", "revid": "1543377", "url": "https://it.wikipedia.org/wiki?curid=1470615", "title": "Delegazione Benito Ju\u00e1rez", "text": "La Delegazione Benito Juarez \u00e8 una delle 16 delegazioni che dividono il Distretto Federale Messicano. La delegazione fu creata agli inizi degli anni '40, ma prese i suoi attuali confini solo il 29 dicembre 1970. Il suo nome \u00e8 in onore dell'ex presidente del Messico ed eroe nazionale Benito Ju\u00e1rez.\nSi trova nella regione centrale di Citt\u00e0 del Messico, e occupa 26,63\u00a0km\u00b2, sorge sopra un terreno praticamente pianeggiante, a 2.232 m s.l.m. A nord, confina con le delegazioni: Miguel Hidalgo e Cuauht\u00e9moc (dove si trova il centro storico della citt\u00e0); a ovest confina con la Delegazione \u00c1lvaro Obreg\u00f3n, a sud con la Delegazione Coyoac\u00e1n, e a est con le delegazioni: Iztacalco e Iztapalapa. La posizione centrale della delegazione Benito Ju\u00e1rez la trasforma in un nodo nevralgico per lo spostamento tra le diverse zone della citt\u00e0. Per questa stessa ragione questa delegazione conta con numerossisime strade di grande importanza ed \u00e8 servita da ben tre linee della metropolitana e con quattordici stazioni. La sua popolazione \u00e8 di 360\u00a0000 abitanti ma quotidianamente due milioni di visitatori e lavoratori si riversano per le sue strade.\nLa delegazione si divide in cinquantasei colonie."}
{"id": "1470616", "revid": "1573940", "url": "https://it.wikipedia.org/wiki?curid=1470616", "title": "Polyommatini", "text": "I Polyommatini sono una trib\u00f9 cosmopolita di lepidotteri, appartenente alla famiglia Lycaenidae, sottofamiglia Polyommatinae.\nTassonomia.\nI generi appartenenti a questo taxon sono:\nRisulta inoltre da chiarire del tutto l'appartenenza a questa trib\u00f9 dei seguenti generi:"}
{"id": "1470617", "revid": "214798", "url": "https://it.wikipedia.org/wiki?curid=1470617", "title": "Theclini", "text": ""}
{"id": "1470618", "revid": "136578", "url": "https://it.wikipedia.org/wiki?curid=1470618", "title": "Benito Ju\u00e1rez (D.F.)", "text": ""}
{"id": "1470619", "revid": "767487", "url": "https://it.wikipedia.org/wiki?curid=1470619", "title": "Brate\u0219", "text": "Brate\u0219 (in ungherese \"Bar\u00e1tos\") \u00e8 un comune della Romania di 1.524 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Brate\u0219, Pachia, Telechia."}
{"id": "1470621", "revid": "122140405", "url": "https://it.wikipedia.org/wiki?curid=1470621", "title": "AFAS Stadion", "text": "L'AFAS Stadion \u00e8 lo stadio della formazione calcistica olandese . Ha una capienza di posti a sedere.\nLo stadio, sito nella cittadina di Alkmaar, ha sostituito il vecchio Alkmaarderhout ed \u00e8 stato inaugurato il 4 agosto del 2006 con una gara amichevole tra e Arsenal, vinta dagli inglesi per 3-0, con il brasiliano Gilberto Silva autore del primo gol in assoluto nel nuovo impianto. La prima gara di Eredivisie \u00e8 stata vinta dalla squadra di casa 8-1 contro il NAC Breda ed il primo gol \u00e8 stato realizzato dal centrocampista tedesco Simon Cziommer.\nLa tribuna principale \u00e8 chiamata \"Victorie Tribune\", la curva dei tifosi di casa \"Van der Ben Tribune\" e la curva opposta \"Westzijde\", la tribuna opposta alla principale \"Molenaar Tribune\".\nIl nome ufficiale, scelto nel 2005, \u00e8 \"DSB Stadion\" (cambiato in AZ stadion dopo il fallimento della banca), anche se da alcuni tifosi viene chiamato \"Victorie Stadion\", in ricordo della vittoria sulla Spagna durante la Guerra degli ottant'anni. In effetti, all'inizio si era pensato ad un nome quale \"Stadio della speranza\" o \"Stadio della vittoria\", o ad un nome che richiamasse la storia di Alkmaar. Il 12 agosto del 2010 il nome cambia ufficialmente in AFAS Stadion dopo il contratto tra la squadra e lo sponsor in questione."}
{"id": "1470622", "revid": "287204", "url": "https://it.wikipedia.org/wiki?curid=1470622", "title": "Brates", "text": ""}
{"id": "1470623", "revid": "1573940", "url": "https://it.wikipedia.org/wiki?curid=1470623", "title": "Riodinidae", "text": "Le Riodinidae , sono una famiglia di lepidotteri diurni. Sino ad ora, sono state scoperte ben 1.468 specie viventi. La maggior parte di esse vive nell'America Centrale o in quella meridionale, ma si trovano frequentemente anche in Europa, Africa ed Asia; nel vecchio continente, per\u00f2, risiedono appena una decina di specie.\nTassonomia.\nQuesta famiglia \u00e8 ripartita in tre sottofamiglie:"}
{"id": "1470624", "revid": "641453", "url": "https://it.wikipedia.org/wiki?curid=1470624", "title": "Brescia Calcio 2002-2003", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 2002-2003.\nStagione.\nLa stagione 2002-2003 termin\u00f2 con un nono posto in Serie A e la conseguente qualificazione in Coppa Intertoto.\nPer la terza ed ultima stagione, l'allenatore fu Carlo Mazzone. La squadra ebbe un inizio negativo rimanendo confinata nelle zone basse della classifica. L'inversione di tendenza arriv\u00f2 grazie alla vittoria sulla ottenuta al Rigamonti per 2-0.\nDopo quella partita la squadra centr\u00f2 sedici risultati utili consecutivi (tra cui nove pareggi a reti bianche, e la vittoria 3-0 nel derby lombardo con l') prima di essere fermata sull'1-0 dall'.\nNel resto del ritorno la squadra perse solo con Juventus (2-1) e (3-1) e riusc\u00ec anche a battere i campioni d'Europa del per 1-0.\nIl miglior marcatore stagionale \u00e8 stato Roberto Baggio con 12 reti, segnate tutte in campionato.\nMaglie e sponsor.\nIl fornitore di materiale tecnico per la stagione 2002-2003 fu Umbro, mentre lo sponsor ufficiale fu Banca Lombarda.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1470634", "revid": "726373", "url": "https://it.wikipedia.org/wiki?curid=1470634", "title": "Star Control 2", "text": "Star Control II: The Ur-Quan Masters \u00e8 un videogioco di esplorazione spaziale per MS-DOS e 3DO, del 1992, seguito di \"Star Control\". \u00c8 un misto di avventura e di azione, ambientato in una porzione della galassia costituita da centinaia di sistemi stellari, navigabile liberamente e abitato da numerose specie intelligenti. Il giocatore controlla manualmente il movimento delle astronavi, infatti le battaglie e la raccolta delle risorse sono degli sparatutto, ma gran parte del gioco \u00e8 costituita dal dialogo con i comandanti di altre astronavi o basi. Tutti i dialoghi, nella versione per 3DO su CD, sono completamente dotati di sonoro e di musiche caratteristiche per ogni specie aliena. Il gioco per\u00f2 \u00e8 stato pubblicato soltanto in inglese.\nNel 2002 il codice sorgente del gioco \u00e8 stato pubblicato come open source dagli autori, permettendo a un gruppo di appassionati di produrne una versione per i moderni sistemi Windows, Linux, macOS e BSD, chiamata soltanto The Ur-Quan Masters poich\u00e9 il marchio Star Control \u00e8 ora di propriet\u00e0 dell'Atari. Si tratta di un rifacimento fedele dell'originale, con alcune migliorie, tra cui la modalit\u00e0 multigiocatore in rete.\n\"Star Control 2\" \u00e8 stato classificato 17\u00ba miglior gioco di tutti i tempi da IGN, e citato tra i migliori giochi di tutti i tempi da GameSpot.\nIl seguito, \"Star Control 3\", non \u00e8 stato altrettanto notevole.\nTrama.\nGi\u00e0 nel primo \"Star Control\" \u00e8 in atto una grande guerra fra due gruppi di specie aliene, l\"'Alleanza delle stelle libere\" (comprendente gli umani) e gli \"Ur-Quan\" con la loro \"Gerarchia\" di specie asservite. Durante la guerra, su un pianeta molto lontano dalla Terra, un gruppo di scienziati terrestri scopre un'antica citt\u00e0 sotterranea abbandonata, appartenuta a una specie molto avanzata ma misteriosamente scomparsa da millenni, i \"Precursori\". Nel frattempo gli Ur-Quan stanno vincendo la guerra e interrompono le linee dell'Alleanza, gli scienziati restano tagliati fuori e sono costretti a stabilirsi su questo pianeta, completamente isolati. In seguito scoprono che la citt\u00e0 dei Precursori era in pratica una fabbrica di astronavi e imparano a sfruttarne le tecnologie, ma hanno risorse a sufficienza per costruire solo un'astronave incompleta, la Vindicator, affidata al capitano Zelnick (i nomi possono essere cambiati dal giocatore). Il 17 febbraio 2155, dopo ben 20 anni di isolamento, gli esploratori riescono a tornare nel sistema solare; il gioco inizia qui, nei panni di Zelnick.\nSi scopre che l'intera Terra \u00e8 stata avvolta da una barriera trasparente rossa, impenetrabile alle astronavi e alle comunicazioni. Attorno alla Terra per\u00f2 orbita una grande base stellare, il cui capitano, Hayes, fornisce spiegazioni sull'accaduto: la guerra \u00e8 stata persa, e ad ogni specie sconfitta gli Ur-Quan hanno lasciato due possibilit\u00e0, entrare nella Gerarchia di schiavi combattenti o essere imprigionati per sempre su un unico pianeta, e l'umanit\u00e0 ha scelto la seconda. La base stellare \u00e8 una stazione di riparazione al servizio dei padroni (\"masters\") Ur-Quan, che per\u00f2 non si sono pi\u00f9 visti per anni; Hayes si convince ad aiutare la Vindicator con ogni tipo di rifornimenti, nel tentativo di ricostituire l'Alleanza per combattere nuovamente gli Ur-Quan e liberare la Terra. La Vindicator viagger\u00e0 quindi per anni tra le stelle, tornando periodicamente alla base, interagendo con le specie della vecchia guerra e con altre nuove, spesso scoprendo la loro storia. In particolare si scoprir\u00e0 perch\u00e9 gli Ur-Quan sono tanto aggressivi; e si scoprir\u00e0 che stanno combattendo una guerra civile con una loro sottospecie, i \"Kohr-Ah\", che non si accontentano di schiavizzare le altre specie aliene ma vogliono sterminarle.\nModalit\u00e0 di gioco.\nIl giocatore pilota manualmente la Vindicator, che si pu\u00f2 muovere su due dimensioni. I viaggi tra le stelle avvengono infatti nell\"'iperspazio\", che \u00e8 bidimensionale; le stelle e le costellazioni hanno nomi reali, sebbene non corrispondano allo spazio reale. Un viaggio nell'iperspazio richiede in genere alcuni giorni nel tempo di gioco. Nell'iperspazio si possono incontrare flotte aliene, ma appaiono come punti neri e la loro natura \u00e8 sconosciuta finch\u00e9 non si entra in contatto.\nQuando si raggiunge una stella, si torna allo spazio \"normale\" e si pu\u00f2 esplorare il sistema stellare composto da pianeti rocciosi, giganti gassosi (di solito privi di interesse) e satelliti. Anche qui si possono incontrare flotte aliene. \u00c8 possibile esaminare ed eventualmente scendere sulla superficie dei pianeti solidi e dei satelliti, lanciando un piccolo veicolo terrestre.\nQuando si entra in contatto con una flotta o un pianeta abitato, si ha la possibilit\u00e0 di conversare oppure di combattere con gli alieni. Le conversazioni sono in genere importanti, per prendere accordi, ottenere informazioni o anche solo per divertimento; ci sono infatti molte situazioni comiche e lunghi racconti sulla storia degli alieni. Ma anche gli alieni possono decidere di interrompere il dialogo e passare al combattimento.\nPianeti.\nQuando si entra nell'orbita di un pianeta, vengono mostrati i suoi dati fondamentali: massa, dimensione, periodo di rotazione, ecc. Per il giocatore sono interessanti in particolare la gravit\u00e0, che determina il consumo di carburante per lanciare un veicolo sulla superficie (e ritornare), e i seguenti pericoli che possono danneggiare i veicoli (pi\u00f9 il loro valore \u00e8 alto, pi\u00f9 sono frequenti):\nSi possono quindi fare tre tipi di scansione della superficie, per rilevare la presenza di:\nIl giocatore pu\u00f2 quindi decidere di lanciare un veicolo e pilotarlo su tutta la superficie del pianeta (ovviamente in scala ridotta). I minerali si raccolgono semplicemente passandoci sopra, fino al riempimento della stiva; le forme di vita possono essere \"stordite\" sparandogli dei raggi, e quindi raccolte per il loro valore scientifico. In qualunque momento, premendo un tasto il veicolo decolla, ritorna all'astronave e scarica il raccolto. Se venisse distrutto prima dai vari pericoli, se ne possono sempre costruire altri.\nGestione flotta.\nIl gioco ha anche una componente di strategia: si pu\u00f2 scegliere come spendere le risorse raccolte. Presso la base stellare che orbita attorno alla Terra \u00e8 possibile scaricare i minerali e convertirli in generiche \"risorse\", e quindi utilizzarle per la produzione. Le risorse si ottengono anche dalla distruzione delle flotte avversarie. La base pu\u00f2 produrre carburante, equipaggio, moduli aggiuntivi per la Vindicator, veicoli di terra e astronavi pi\u00f9 piccole. Tutta la produzione \u00e8 istantanea e anche reversibile, qualunque cosa pu\u00f2 essere riconvertita in risorse senza perderci nulla, quindi l'assetto \u00e8 estremamente flessibile. \nI moduli aggiuntivi comprendono armi, motori, alloggi per l'equipaggio, serbatoi per il carburante, ecc. \nLa Vindicator pu\u00f2 trasportare fino a 12 astronavi da combattimento; inizialmente si possiede un Incrociatore Terrestre, che \u00e8 anche l'unico tipo di astronave fabbricabile, ma in seguito gli alleati alieni potranno fornire le loro astronavi e/o la capacit\u00e0 di costruirle.\nI dati ottenuti raccogliendo le forme di vita sono invece la moneta di scambio principale utilizzata per commerciare con i \"Melnorme\", una specie aliena che non vive nell'area di gioco ma ha delle astronavi sparse. In cambio di dati, i Melnorme vendono informazioni, tecnologie per costruire nuovi tipi di moduli, tecnologie per potenziare i veicoli di terra, e carburante.\nBattaglie.\nSostanzialmente il funzionamento delle battaglie \u00e8 identico a quello del precedente \"Star Control\". Ogni combattimento \u00e8 uno sparatutto uno contro uno nello spazio, con visuale dall'alto e vari livelli di zoom. Due astronavi scelte dai rispettivi giocatori si sfidano finch\u00e9 una delle due non viene distrutta oppure fugge; a quel punto viene rimpiazzata da un'altra, fino ad esaurimento. Il giocatore pu\u00f2 ogni volta scegliere se utilizzare la Vindicator o una delle astronavi di scorta; una Vindicator ben attrezzata \u00e8 in genere la pi\u00f9 forte, ma la sua distruzione significa la fine del gioco. \nOgni specie ha un suo modello di astronave, che sono quelle del primo \"Star Control\" pi\u00f9 quelle di molte altre specie nuove. I modelli hanno caratteristiche molto diverse tra loro, e ciascuno ha almeno un'arma e un'abilit\u00e0 speciale uniche.\nI punti ferita di un'astronave sono dati dal numero di membri dell'equipaggio, mentre per l'uso di armi e poteri di solito si consuma una barra di energia che si ricarica col tempo. La fuga, ovvero il salto nell'iperspazio, \u00e8 possibile in ogni momento, ma richiede alcuni secondi durante i quali si \u00e8 vulnerabili; la fuga della Vindicator ha anche un alto costo in carburante, ma termina del tutto la battaglia.\nLa modalit\u00e0 \"Super Melee\" permette di giocare direttamente una singola battaglia. Questa modalit\u00e0 \u00e8 l'unica disponibile anche per due giocatori, originariamente solo in locale, ma nella versione \"The Ur-Quan Masters\" \u00e8 stata aggiunta la possibilit\u00e0 di giocare in rete via TCP/IP. La Vindicator non \u00e8 disponibile nel Super Melee, ma ogni flotta pu\u00f2 essere composta a piacere con tutti i modelli di astronave di tutte le specie (in totale 25), anche quelli del primo \"Star Control\" che non appaiono mai nella storia di \"Star Control 2\"."}
{"id": "1470635", "revid": "226458", "url": "https://it.wikipedia.org/wiki?curid=1470635", "title": "Tecap\u00e1n", "text": "Tecap\u00e1n \u00e8 un comune del dipartimento di Usulut\u00e1n, in El Salvador."}
{"id": "1470638", "revid": "1457847", "url": "https://it.wikipedia.org/wiki?curid=1470638", "title": "Jurij Averbach", "text": "\u00c8 stato una volta campione sovietico e una volta campione europeo a squadre. Ha partecipato una volta al Torneo dei candidati, competizione che stabilisce lo sfidante del campione del mondo di scacchi. \nOltre all'attivit\u00e0 agonistica Averbach ha percorso la carriera arbitrale, ottenendo rilevanza internazionale sia in ambito agonistico che problemistico. Di grande importanza anche il suo apporto alla teoria del gioco e il contributo intellettuale, attraverso il lavoro di giornalista e di scrittore in ambito scacchistico.\nBiografia.\nNasce a Kaluga, citt\u00e0 sul fiume Oka situata 160 chilometri a sud-ovest di Mosca e capitale dell'omonima regione (Oblast'), da padre tedesco di origine ebraica e madre russa. Impara il gioco degli scacchi all'et\u00e0 di 7 anni, ma ne resta affascinato definitivamente verso i 13 anni, quando assiste ad una lezione di Nikolaj Grigor'ev sui finali al circolo di scacchi di Mosca.\nOltre ad aver svolto la carriera agonistica ad altissimo livello, Averbach \u00e8 stato un valente compositore di studi, con circa un centinaio di studi pubblicati. Nel 1956 la PCCC gli riconobbe il titolo di giudice internazionale per la composizione. Nel 1969 divent\u00f2 arbitro internazionale e a queste attivit\u00e0 ha associato sempre anche quella di giornalista, dirigente e scrittore. \u00c8 stato per molti anni direttore della rivista \u00ab \u0160achmaty v SSSR \u00bb (\"Scacchi in URSS\") e presidente della Federazione di scacchi sovietica dal 1972 al 1977.\nCarriera.\nFa il suo ingresso nel mondo scacchistico sovietico vincendo nel 1949 il campionato di Mosca, davanti a giocatori del calibro di Andor Lilienthal, Jakov Estrin e Vladimir Simagin. Vinse ancora il campionato di Mosca l'anno dopo (1950) e successivamente nel 1962.\nNel 1952 la FIDE gli riconosce il titolo di grande maestro.\nNel 1953 partecipa al celebre torneo dei candidati di Zurigo 1953, giungendo al decimo posto su quindici partecipanti.\nNel 1954 vince a Kiev il 21\u00ba campionato sovietico, davanti tra gli altri a Mark Tajmanov, Viktor Kor\u010dnoj, Tigran Petrosyan, Juchym Heller e Salo Flohr.\nDue anni dopo, nel 23\u00ba campionato sovietico di San Pietroburgo, arriva pari primo con Tajmanov e Spasskij e secondo dopo gli spareggi (il titolo and\u00f2 a Mark Tajmanov).\nNel 1957 in agosto vince la prima edizione del Campionato europeo a squadre, disputatosi a Vienna, giocando come prima riserva (11\u00aa scacchiera) con la squadra dell'Unione Sovietica.\nNel 1958 si classifica quarto nel 25\u00ba campionato sovietico svoltosi a Riga; partecipa al torneo interzonale di Portorose, ma non accede al torneo dei candidati per solo mezzo punto.\nNel 1959 si classifica settimo al 26\u00ba campionato sovietico di Tbilisi con 10,5 su 19, a pari merito con Paul Keres.\nNel 1960 arriva secondo al Torneo di Hastings con 6,5 su 9, dietro di un punto a Svetozar Gligori\u0107, plurivincitore del torneo.\nNel 1961 vince il Carl Schlechter Memorial con 9 punti su 11, distanziando di un punto il campione cecoslovacco Miroslav Filip.\nNel 1965 vince la terza edizione del Campionato europeo a squadre, disputatosi ad Amburgo, giocando in ottava scacchiera con la squadra dell'Unione Sovietica. Con 6 punti su 8 vince anche la medaglia d'oro individuale di scacchiera.\nTeoria.\nFinali.\nIl contributo teorico agli scacchi di Averbach \u00e8 stato dato soprattutto nei finali, dei quali \u00e8 un grande cultore. In lingua italiana \u00e8 stata tradotta soltanto un'opera: \"Che cosa bisogna sapere sui finali\" (in russo: \"\u0427\u0442\u043e \u043d\u0443\u0436\u043d\u043e \u0437\u043d\u0430\u0442\u044c \u043e\u0431 \u044d\u043d\u0434\u0448\u043f\u0438\u043b\u0435 - \u010cto nu\u017eno znat' ob end\u0161pile\") che affronta lo studio dei finali ritenuti essenziali per un giocatore principiante fino al raggiungimento del livello magistrale.\nDal 1956 al 1962 ha pubblicato un'opera divisa in tre volumi sui finali, poi revisionata negli anni '80 ed ampliata a ben cinque volumi.\nAperture.\nHa dato il nome ad alcune varianti di apertura, tra le quali si ricordano:"}
{"id": "1470639", "revid": "35804", "url": "https://it.wikipedia.org/wiki?curid=1470639", "title": "Usulut\u00e1n", "text": "Usulut\u00e1n \u00e8 il capoluogo del dipartimento di Usulut\u00e1n e quarta citt\u00e0 dell'El Salvador."}
{"id": "1470642", "revid": "110157", "url": "https://it.wikipedia.org/wiki?curid=1470642", "title": "Br\u0103du\u021b", "text": "Br\u0103du\u021b (\"Bard\u00f3c\" in ungherese) \u00e8 un comune della Romania di 4.801 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di quattro villaggi: Br\u0103du\u021b, Dobo\u0219eni, Filia, T\u0103li\u0219oara."}
{"id": "1470644", "revid": "287204", "url": "https://it.wikipedia.org/wiki?curid=1470644", "title": "Bradut", "text": ""}
{"id": "1470645", "revid": "181699", "url": "https://it.wikipedia.org/wiki?curid=1470645", "title": "Jurij Averbakh", "text": ""}
{"id": "1470647", "revid": "181699", "url": "https://it.wikipedia.org/wiki?curid=1470647", "title": "Yuri Averbakh", "text": ""}
{"id": "1470653", "revid": "767487", "url": "https://it.wikipedia.org/wiki?curid=1470653", "title": "Bre\u021bcu", "text": "Bre\u021bcu , (in ungherese \"Bereck\") \u00e8 un comune della Romania di 3.865 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Bre\u021bcu, M\u0103rt\u0103nu\u0219, Oituz. Bre\u021bcu si trova sulla strada tra Transilvania e Moldavia. C'\u00e8 un accampamento romano (castrum Angustia) vicino a Bre\u021bcu."}
{"id": "1470655", "revid": "287204", "url": "https://it.wikipedia.org/wiki?curid=1470655", "title": "Bretcu", "text": ""}
{"id": "1470657", "revid": "1776051", "url": "https://it.wikipedia.org/wiki?curid=1470657", "title": "Will Play for Food", "text": "Will Play for Food \u00e8 una raccolta del chitarrista statunitense George Lynch, pubblicata nell'agosto del 2001 dalla Sacred Groove Records.\nNon si tratta di materiale inedito ma di una raccolta di varie collaborazioni e partecipazioni ad album tributo, oltre ad alcuni brani del periodo Lynch Mob non inseriti nei precedenti album."}
{"id": "1470660", "revid": "122751628", "url": "https://it.wikipedia.org/wiki?curid=1470660", "title": "Loudness (album)", "text": "Loudness \u00e8 il decimo album del gruppo heavy metal giapponese Loudness, pubblicato nel 1992 dalla Warner Music Japan.\nSi tratta dell'unico album studio nel quale ha suonato Taiji Sawada, ex bassista degli X Japan, e il primo con Masaki Yamada, cantante dei Flatbacker e degli EZO."}
{"id": "1470661", "revid": "1318658", "url": "https://it.wikipedia.org/wiki?curid=1470661", "title": "Pinne pettorali", "text": "Le pinne pettorali sono pinne accoppiate, cio\u00e8 doppie, poste ai lati del corpo dei pesci, generalmente dietro le branchie dietro l'opercolo, e sono l'equivalente evolutivo degli arti superiori dei Tetrapoda.\nFunzione.\nUna funzione delle pinne pettorali, altamente sviluppata in alcuni pesci, \u00e8 quella di aumentare la portanza: negli squali, ad esempio, che le utilizzano per compensare la mancanza della vescica natatoria e mantenere l'assetto, o nei pesci volanti per il volo planato.\nIn molte specie le pinne pettorali sono d'aiuto per il camminamento, come nel caso degli Oxudercinae.\nCerti raggi delle pinne possono essersi evoluti in proiezioni digitiformi, anche molto marcate, come nei Triglidae o nei Dactylopteridae, che possono essere utilizzate per il movimento o per smuovere il fondale.\nIn molti Rajiformes e Myliobatiformes, come per esempio la \"Manta birostris\", le pinne pettorali sono molto estese, fino a somigliare a grandi ali, utilizzate con moto ondulatorio per il movimento. Gli appartenenti al genere \"Mobula\" e \"Manta\" in particolare si caratterizzano per due appendici che si dipartono dal capo, poste a fianco dell'apertura orale, chiamate pinne cefaliche, usate per convogliare il cibo. Sono il risultato dell'evoluzione della porzione anteriore delle pinne pettorali degli Elasmobranchii, avvenuta durante il periodo Cretaceo."}
{"id": "1470663", "revid": "29244", "url": "https://it.wikipedia.org/wiki?curid=1470663", "title": "Pinne cefaliche", "text": ""}
{"id": "1470664", "revid": "29244", "url": "https://it.wikipedia.org/wiki?curid=1470664", "title": "Pinna pettorale", "text": ""}
{"id": "1470666", "revid": "76963", "url": "https://it.wikipedia.org/wiki?curid=1470666", "title": "Jimmy Burns", "text": "Quando aveva dodici anni la sua famiglia si spost\u00f2 a Chicago. Il trasferirsi dalle zone del delta per arrivare a Chicago \u00e8 una caratteristica di molti bluesmen e ripercorre la strada fatta dal blues che risalendo il Mississippi arriv\u00f2 fino a Chicago dove raggiunse l'espressione pi\u00f9 alta e completa.\nInizialmente inizi\u00f2 a cantare in un gruppo gospel, i Gay Lite, poi, a sedici anni, pass\u00f2 nei Medallionaires con cui fece le prime registrazioni discografiche.\nNegli anni '60 incise diversi singoli soul e verso la fine di quel decennio form\u00f2 la band Jimmy Burns and the Gas Company.\nNegli anni '70 e '80 ridusse gli impegni musicali e si limit\u00f2 a suonare nei club rimanendo sempre nei dintorni di Chicago.\nA met\u00e0 degli anni '90 riprese l'attivit\u00e0 musicale a tempo pieno. A tutt'oggi ha un'intensa attivit\u00e0 di esibizioni dal vivo.\nSuo fratello maggiore, Eddie Burns, \u00e8 un rinomato bluesman di Detroit."}
{"id": "1470668", "revid": "1543377", "url": "https://it.wikipedia.org/wiki?curid=1470668", "title": "American Hockey League", "text": " \nLa American Hockey League, nota anche con l'acronimo AHL, \u00e8 una lega professionistica di hockey su ghiaccio nata nel 1936 che opera negli Stati Uniti e in Canada, nota soprattutto per essere la lega di sviluppo della National Hockey League (NHL). A partire della stagione 2010-11 ogni formazione della lega ha stipulato un accordo di partnership con una franchigia della NHL, mentre quasi tutte le squadre AHL hanno un rapporto simile con le formazioni della ECHL. In passato non tutte le formazioni della NHL avevano un accordo con una squadra affiliata in AHL, ed erano pertanto costrette a prestare i propri giocatori alle squadre affiliate ad altre franchigie NHL. Ventisette delle trenta squadre della AHL hanno sede negli Stati Uniti, mentre le tre squadre rimanenti si trovano in Canada. La sede della AHL si trova a Springfield, nel Massachusetts, e il presidente \u00e8 David Andrews.\nOgni anno alla squadra vincitrice dei playoff viene assegnato il trofeo della Calder Cup, intitolato cos\u00ec in onore di Frank Calder, primo presidente della NHL dal 1917 al 1943. I campioni in carica sono i Lake Erie Monsters.\nStoria.\nLeghe precedenti.\nLa AHL trae le proprie origini da due leghe professionistiche sorte nel primo Novecento: la Canadian-American Hockey League (nota come \"Can-Am\" League), fondata nel 1926, e la prima International Hockey League, fondata nel 1929. Sebbene la Can-Am League non avesse mai avuto pi\u00f9 di sei squadre, al termine della stagione 1935-36 le partecipanti scesero a sole quattro citt\u00e0: Springfield, Filadelfia, Providence e New Haven. Allo stesso tempo anche l'allora rivale International Hockey League perse met\u00e0 delle formazioni iscritte dopo il campionato 1935-36, rimanendo con quattro squadre: Buffalo, Syracuse, Pittsburgh e Cleveland.\nInternational-American Hockey League.\nEssendo entrambe le leghe in difficolt\u00e0 nel raccogliere il numero minimo di squadre per poter svolgere i rispettivi tornei, i dirigenti delle due organizzazioni decisero di unire le forze per garantire l'esistenza delle squadre e dei campionati. A questo scopo scelsero di disputare un torneo comune fra le squadre dei due campionati. Unite sotto il nome di International-American Hockey League le otto formazioni sopravvissute iniziarono ad affrontarsi a partire dal novembre 1936; le quattro squadre della Can-Am costituirono la East Division della I-AHL, mentre quelle della IHL ne costituirono la West Division. Dalla vecchia IHL fu ereditata anche la vecchia coppa, il F. G. \"Teddy\" Oke Trophy, assegnata alla squadra vincitrice al termine della stagione regolare della West Division della I-AHL fino al 1952.\nPoco pi\u00f9 di un mese dopo l'inizio della stagione inaugurale sorse il primo vero problema per la nuova lega; nella West Division i Buffalo Bisons furono costretti il 6 dicembre 1936 a cessare tutte le attivit\u00e0, dopo aver disputato solo 11 partite, a causa di problemi economici insormontabili e per la mancanza di un palazzetto adeguato. Infatti l'arena dei Bisons, la Peace Bridge Arena, sub\u00ec un crollo durante la stagione precedente. La nuova I-AHL fu pertanto costretta a continuare la stagione, cos\u00ec come quella successiva, con sole sette squadre partecipanti.\nAlla conclusione della stagione regolare del campionato 1936-37 fu adottato un nuovo formato dei playoff con tre round e fu creato un nuovo trofeo per la squadra vincitrice chiamato Calder Cup. I Syracuse Stars sconfissero i Philadelphia Ramblers nella serie conclusiva, vinta per 3-1, aggiudicandosi cos\u00ec la prima edizione della Calder Cup. Da allora la Calder Cup continua ad essere assegnata alla squadra vincitrice dei playoff della AHL.\nConsolidamento della I-AHL.\nDopo due stagioni interlocutorie i commissari di entrambe le leghe si incontrarono a New York il 28 giugno 1938 e si accordarono sull'esigenza di fondere le due leghe sotto un'unica denominazione. Maurice Podoloff, gi\u00e0 presidente della Can-Am League, fu eletto primo presidente della I-AHL, mentre l'ex-presidente della IHL John Chick fu scelto come vicepresidente.\nLa nuova I-AHL riusc\u00ec a trovare un'ottava franchigia, assente da due anni dopo il ritiro improvviso dei Buffalo Bisons, iscrivendo i campioni in carica della EAHL degli Hershey Bears. Dopo oltre settanta anni la franchigia di Hershey rimane l'unica delle otto squadre originali della I-AHL/AHL ancora in attivit\u00e0. Con l'inizio della stagione 1938-39, grazie all'iscrizione dell'ottava formazione, il calendario della stagione regolare pass\u00f2 da 48 a 54 partite giocate.\nCrisi, rinascita ed espansione.\nAl termine della stagione 1939-40 la I-AHL assunse la nuova denominazione di American Hockey League. Nel corso dei primi tre decenni della propria storia la lega godette di un buon successo a livello sportivo e di una relativa stabilit\u00e0 finanziaria. Tuttavia a cavallo fra gli anni sessanta e l'inizio degli anni settanta i costi nel mondo dell'hockey su ghiaccio professionistico iniziarono ad aumentare sensibilmente, soprattutto dopo l'espansione della National Hockey League da sei a dodici franchigie, processo che port\u00f2 alla creazione di nuove squadre in citt\u00e0 come Pittsburgh, Cleveland e Buffalo, dove la AHL fu costretta a trasferire o a chiudere le proprie formazioni gi\u00e0 esistenti. Altra forte minaccia per la stabilit\u00e0 della AHL fu la creazione della World Hockey Association, lega professionistica con dodici franchigie. In soli sette anni il numero delle franchigie professionistiche di hockey su ghiaccio crebbe da sole sei squadre fino a trenta. L'aumento della concorrenza e del livello dei giocatori nelle varie leghe port\u00f2 anche a un drammatico incremento del monte salari.\nPer cercare di contenere le spese molte franchigie della NHL scelsero di ridurre il numero di giocatori sotto contratto nelle leghe di sviluppo affiliate alla prima squadra. Come prima conseguenza, in un periodo di soli tre anni fra il 1974 ed il 1977, il numero delle squadre in AHL precipit\u00f2 da dodici a sole sei squadre, dimezzando cos\u00ec la lega. A rendere ancor pi\u00f9 complicata la situazione della AHL nel corso della stagione 1977-78 giunse la notizia ufficiale che i Providence Reds, ultima squadra ancora in attivit\u00e0 ininterrottamente dalla stagione 1936-37, avrebbe cessato le proprie attivit\u00e0 sportive.\nQualora non si fosse invertito tale trend entro pochi anni la AHL avrebbe potuto correre il rischio di fallire, tuttavia alcuni eventi nell'autunno del 1977 risollevarono le sorti della lega. Per prima cosa la franchigia NHL dei Philadelphia Flyers decise di riformare una squadra affiliata in AHL, mentre il secondo avvenimento fu il crollo improvviso della North American Hockey League poche settimane prima dell'avvio della stagione 1977-78.\nI Flyers ritornarono in AHL con la nuova franchigia dei Maine Mariners, la quale apr\u00ec per la prima volta il mercato della AHL nella citt\u00e0 di Portland, nel Maine e che fu in grado di conquistare per due anni consecutivi il primo posto al termine della stagione regolare ed il titolo della Calder Cup. Dopo lo scioglimento della NAHL due citt\u00e0 si dimostrarono interessate a prendere parte alla AHL con una franchigia ciascuna, ovvero Filadelfia e Binghamton. Binghamton ne approfitt\u00f2 per rilevare e trasferire i Providence Reds trasformandoli in Binghamton Dusters, mentre dall'altra parte si unirono alla lega i Philadelphia Firebirds. I Dusters e i Firebirds, insieme agli Hampton Gulls (provenienti dalla Southern Hockey League), riportarono il numero delle squadre iscritte in AHL nella stagione 1977-78 a nove. Dopo la breve esperienza di Hampton, durata meno di un anno, si aggiunsero la stagione successiva i New Brunswick Hawks, riportando la AHL in Canada dopo l'esperienza dei Quebec Aces dal 1959 al 1971. La lega continu\u00f2 a crescere costantemente fino ad arrivare a quota venti squadre nella stagione 2000-01.\nDopo il 2000.\nNella stagione 2001-02 il numero delle franchigie in AHL raggiunse quota 27, sei delle quali provenienti da citt\u00e0 che erano state in passato sede di formazioni della International Hockey League, lega professionistica sciolta per motivi finanziari dopo 56 stagioni ininterrotte di attivit\u00e0. I centri interessati furono Milwaukee, Chicago, Houston, Salt Lake City (con il nome Utah), Winnipeg (con il nome Manitoba) e Grand Rapids. Gli Utah Grizzlies chiusero le attivit\u00e0 dopo la stagione 2004-05 (la franchigia fu venduta nel 2006 e si trasfer\u00ec a Cleveland nel 2007 con il nome di Lake Erie Monsters). Dopo essere passate dalla IHL alla AHL i Chicago Wolves (2002, 2008), gli Houston Aeros (2003) e i Milwaukee Admirals (2004) riuscirono ad imporsi anche nella Calder Cup. I Manitoba Moose si trasferirono a St. John's nel 2011 diventando St. John's IceCaps, dopo che la squadra della NHL degli Atlanta Thrashers si trasfer\u00ec a Winnipeg ricreando la franchigia dei Winnipeg Jets. L'aggiunta delle formazioni della IHL port\u00f2 ad un caso di omonimia fra due diverse formazioni, i Milwaukee Admirals e i Norfolk Admirals.\nNel gennaio del 2015 la AHL annunci\u00f2 la volont\u00e0 di sbarcare per la prima volta in California trasferendovi cinque nuove franchigie a partire dalla stagione 2015-2016. Questa manovra fu dovuta alla maggiore vicinanza delle franchigie NHL nei confronti dei loro farm team e al successo raccolto con gli anni a livello di pubblico e interesse verso l'hockey. Quello stesso anno furono riallineate le squadre con l'abolizione di due delle sei division esistenti sul modello NHL, ma a differenza della lega maggiore le due Conference mantennero entrambe 15 squadre al loro interno.\nAHL Hall of Fame.\nIl 6 gennaio 2006 la AHL annunci\u00f2 ufficialmente l'istituzione della AHL Hall of Fame:\nPremi e trofei.\nQuesto \u00e8 un elenco dei premi di squadra e individuali assegnati dalla American Hockey League, in parentesi \u00e8 indicato l'anno di istituzione del trofeo:"}
{"id": "1470669", "revid": "122751671", "url": "https://it.wikipedia.org/wiki?curid=1470669", "title": "Heavy Metal Hippies", "text": "Heavy Metal Hippies \u00e8 un album del gruppo heavy metal giapponese Loudness, pubblicato nel 1994.\n\u00c8 l'unico album registrato da una formazione a tre, con Takasaki alla chitarra e al basso."}
{"id": "1470670", "revid": "729019", "url": "https://it.wikipedia.org/wiki?curid=1470670", "title": "Stazione di Castelnuovo di Garfagnana", "text": "La stazione di Castelnuovo di Garfagnana si trova in posizione baricentrica rispetto ai capolinea della ferrovia Lucca-Aulla, di cui rappresenta la principale localit\u00e0 intermedia.\nStoria.\nIl 25 luglio 1911, dopo una lunga e complessa serie di lavori, la costruzione della ferrovia arriv\u00f2 a toccare il comune di Castelnuovo.\nFin dall'inizio l'impianto ha rivestito un'importante funzione di scalo sia per le merci che per i passeggeri, grazie alla relativa popolosit\u00e0 del paese che per la presenza di alcune industrie (settori cartiero e lapideo), scuole, un ospedale ed alcune sedi istituzionali con competenza sul territorio Garfagnino.\nIl 21 aprile 1940 la linea venne prolungata da Castelnuovo a Piazza al Serchio.\nCessati nel secolo scorso i servizi merci, l'impianto continua a svolgere un ruolo significativo per la mobilit\u00e0 locale.\nIn alcuni documenti d'epoca \u00e8 menzionata semplicemente come \"Castelnuovo\"\nNel 2002 la stazione risultava impresenziata insieme ad altri 25 impianti situati sulla linea.\nOggi la struttura esterna della stazione risulta molto degradata a causa della mancanza di manutenzione.\nStrutture e impianti.\nLa stazione dispone di 4 binari passanti, di cui 2 con marciapiede per il servizio viaggiatori, oltre ad un fascio merci saltuariamente utilizzato per il ricovero di treni-cantiere e di manutenzione o di treni speciali turistici.\nCompletavano l'impianto due rimesse locomotive, inutilizzate e fatiscenti. Una si trovava pi\u00f9 interna alla stazione mentre un'altra era posta nei pressi di un casello e del passaggio a livello in direzione Aulla.\nMovimento.\nLa stazione \u00e8 servita dalle corse svolte da Trenitalia nell'ambito del contratto di servizio con la Regione Toscana, denominato anche \"Memorario\".\nServizi.\nLa stazione dispone dei seguenti servizi:"}
{"id": "1470672", "revid": "124103407", "url": "https://it.wikipedia.org/wiki?curid=1470672", "title": "Paolo Migone", "text": "Biografia.\nCresciuto a Livorno da madre piemontese e padre genovese, ha svolto svariati corsi di teatro. Ha frequentato la scuola di Philippe Blancher e di Yves Lebreton. Ha creato un personaggio dal tipico occhio nero, e dalla visione pessimistica delle cose che vanno dalla vita di coppia alla frenetica vita della metropoli milanese, alle ingiustizie della societ\u00e0 italiana.\nNel 2012 al Festival Nazionale Adriatica Cabaret vince il Delfino D'oro alla carriera come miglior cabarettista dell'anno.\nMigoNo\u00e8.\nMigone nel 2008 ha proposto l'istituzione di un'\"arca di No\u00e8\" per raccogliere e \"salvare\" societ\u00e0, aziende, individui singoli, progetti, idee, che, non solo sono finalizzate a migliorare l'ambiente, ma agiscono in ogni loro aspetto nel rispetto dello stesso. Questo significa l'esclusione di chi cavalca l'ecologia in malafede, solo per lucrare utili.\nPer ora sono solo quattro aziende: producono pannelli solari, pale eoliche e cappotti termici per case. I progetti finora in cantiere sono la costruzione di una serie case ecosostenibili e un servizio di ricarica ecologica e gratuita di pile.\nIl personaggio di MigoNo\u00e8 \u00e8 un discendente di No\u00e8. Costui \u00e8 capace di sentire la Terra lamentarsi per come viene trattata dall'uomo. MigoNo\u00e8 prevede un nuovo Diluvio e, quindi, prepara un'arca capace di raccogliere chi pensa al futuro dei propri figli."}
{"id": "1470673", "revid": "767487", "url": "https://it.wikipedia.org/wiki?curid=1470673", "title": "Grand Prix du Disque", "text": "Il Grand Prix du Disque \u00e8 il premio principale assegnato annualmente in Francia per la registrazione di album musicali.\nIl premio venne istituito nel 1948 dall'Accademia Charles Cros e prevede premi per varie categorie. Le categorie variano di anno in anno in base alle produzioni in concorso e spesso vengono assegnati pi\u00f9 premi in una categoria in uno stesso anno.\nNel corso degli anni sono stati assegnati premi nelle seguenti categorie:"}
{"id": "1470674", "revid": "108179118", "url": "https://it.wikipedia.org/wiki?curid=1470674", "title": "Catalina (Covasna)", "text": "Catalina (in passato \"S\u00e2ncatolna\", in ungherese \"Szentkatolna\") \u00e8 un comune della Romania di 3.523 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 5 villaggi: Catalina, H\u0103tuica, Imeni, M\u0103rcu\u0219a, M\u0103rtineni.\nLa popolazione del comune \u00e8 pressoch\u00e9 totalmente di origine e lingua ungherese...?"}
{"id": "1470677", "revid": "436907", "url": "https://it.wikipedia.org/wiki?curid=1470677", "title": "Circle II Circle", "text": "I Circle II Circle sono un gruppo heavy metal statunitense fondato dal cantante Zachary Stevens nel 2001, qualche tempo dopo la sua dipartita dai Savatage.\nRimane sempre forte il legame con il suo vecchio gruppo, infatti troviamo varie tracce scritte da Caffery o da Jon Oliva. Quest'ultimo ha chiamato per il suo attuale gruppo (Jon Oliva's Pain) parecchi ex CIIC, la formazione attuale (che troviamo anche su Global Warning) comprende infatti Zahner, Kinder, Rothney, LaPorte"}
{"id": "1470681", "revid": "122751698", "url": "https://it.wikipedia.org/wiki?curid=1470681", "title": "Ghetto Machine", "text": "Ghetto Machine \u00e8 un album del gruppo heavy metal giapponese Loudness, pubblicato dalla Rooms Records nel 1997."}
{"id": "1470683", "revid": "1543377", "url": "https://it.wikipedia.org/wiki?curid=1470683", "title": "Delegazione Cuauht\u00e9moc", "text": "La Delegazione Cuauht\u00e9moc \u00e8 una delle 16 delegazioni del Distretto Federale Messicano. Il nome \u00e8 dovuto all'imperatore azteco Cuauht\u00e9moc che combatt\u00e9 nella battaglia di Tenochtitl\u00e1n. Nella delegazione Cuauht\u00e9moc sorgono, tra le altre, le colonie: Centro, Condesa, Juarez, Roma, Peralvillo, Nonoalco, Tlatelolco, e Santa Mar\u00eda La Ribera, per un totale di 34 colonie.\nLa delegazione Cuauht\u00e9moc \u00e8 caratteristica per essere il centro e il cuore del Distretto Federale, visto che copre la maggior parte del centro storico della citt\u00e0, le costruzioni che vi sorgono sono tra le pi\u00f9 antiche della citt\u00e0."}
{"id": "1470687", "revid": "889336", "url": "https://it.wikipedia.org/wiki?curid=1470687", "title": "La Sant\u00edsima Trinidad de Paran\u00e1", "text": "La Sant\u00edsima Trinidad de Paran\u00e1, nota anche come Santa Trinit\u00e0 di Paran\u00e1, \u00e8 un'ex missione gesuita del Paraguay. \u00c8 un esemplare di missione in stile \"gesuitas\", piccole colonie fondate da missionari in vari luoghi dell'America meridionale durante il diciassettesimo e diciottesimo secolo. Le missioni vennero costruite come citt\u00e0 in miniatura che integravano la popolazione indigena con le persone di fede cristiana.\nLa Sant\u00edsima Trinidad de Paran\u00e1, spesso chiamata dagli abitanti locali \"rovine di Trinidad\", fu una delle ultime missioni ad essere erette lungo il fiume Paran\u00e1 a cavallo tra il Paraguay meridionale e l'Argentina settentrionale. \u00c8 anche la pi\u00f9 accessibile nonch\u00e9 la pi\u00f9 visitata. Situata vicino alla moderna citt\u00e0 di Encarnaci\u00f3n, Trinidad venne originariamente costruita nel 1706, ed era studiata per essere autosufficiente con una piazza centrale, una grande chiesa, una scuola, numerosi negozi, un museo e case per la popolazione locale.\nIl declino dell'influenza gesuita port\u00f2 all'abbandono di Trinidad e delle altre missioni, che vennero lasciate in stato di abbandono. A causa delle modernit\u00e0 delle strutture, la missione non ha sofferto troppo dell'erosione degli agenti atmosferici, e la societ\u00e0 moderna ha provveduto a mantenere in ottimo stato di conservazione il complesso. Questa missione fa parte dei due patrimoni dell'umanit\u00e0 del Paraguay."}
{"id": "1470688", "revid": "122751722", "url": "https://it.wikipedia.org/wiki?curid=1470688", "title": "Dragon (Loudness)", "text": "Dragon \u00e8 un album del gruppo heavy metal giapponese Loudness, pubblicato dalla Rooms Records nel 1998."}
{"id": "1470690", "revid": "122751746", "url": "https://it.wikipedia.org/wiki?curid=1470690", "title": "Engine (Loudness)", "text": "Engine \u00e8 il quindicesimo album in studio del gruppo heavy metal giapponese Loudness, pubblicato dalla Rooms Records nel 1999."}
{"id": "1470691", "revid": "136578", "url": "https://it.wikipedia.org/wiki?curid=1470691", "title": "Cuauht\u00e9moc (D.F.)", "text": ""}
{"id": "1470693", "revid": "287204", "url": "https://it.wikipedia.org/wiki?curid=1470693", "title": "La citt\u00e0 e le stelle", "text": "La citt\u00e0 e le stelle (\"The City and the Stars\") \u00e8 un romanzo di fantascienza del 1956 di Arthur C. Clarke. \u00c8 una completa riscrittura del suo primo romanzo, \"Against the Fall of Night\" (1948).\nStoria editoriale.\nIl romanzo breve \"Against the Fall of Night\" fu il primo romanzo di Clarke. Fu pubblicato nella rivista \"Startling Stories\" nel novembre 1948 (dopo che John W. Campbell lo rifiut\u00f2 secondo la versione di Clarke). Pochi anni dopo egli rivide completamente il libro e lo riscrisse completamente. La nuova versione intendeva mostrare miglioramenti nel suo stile. Le principali differenze sono nelle scene individuali e nel dettagliato confronto sulle due civilt\u00e0 di Diaspar e Lys. La prima versione rimase comunque popolare tanto da essere comunque ristampata in Gran Bretagna anche dopo l'uscita della seconda. In un'introduzione ad essa, Clarke raccont\u00f2 l'aneddoto di uno psichiatra e di un paziente che avrebbero discusso del racconto durante una seduta di terapia, senza peraltro rendersi conto di aver letto due libri diversi.\nPi\u00f9 recentemente ne \u00e8 stato pubblicato un seguito ad opera di Gregory Benford dal titolo \"Oltre il buio della notte\" (\"Beyond the Fall of Night\") che comprende nella prima parte anche il romanzo originale di Clarke.\nQuello che segue \u00e8 un sommario di \"La citt\u00e0 e le stelle\", ma si adatta anche per il precedente, ad eccezione per il ruolo di Khedron (che sostituiva un differente personaggio presente nella prima versione) e per la natura dell'immortalit\u00e0 del popolo di Diaspar.\nTrama.\nAmbientazione.\n\"La citt\u00e0 e le stelle\" si svolge miliardi di anni nel futuro nella citt\u00e0 di Diaspar. In quel tempo la terra era cos\u00ec vecchia che gli oceani erano scomparsi e l'umanit\u00e0 era praticamente estinta. Secondo le conoscenze degli abitanti di Diaspar, essa era l'unica citt\u00e0 nel mondo. La citt\u00e0 era completamente \"chiusa\" : nessuno poteva entrarvi o uscirvi e nessuno poteva ricordare quando questo era potuto succedere. Gli abitanti di Diaspar soffrivano cos\u00ec di una istintiva agorafobia. Il motivo di questa paura pare essere il ricordo di una razza di invasori che avevano respinto l'umanit\u00e0 dalle stelle verso la Terra, raggiungendo un accordo per il quale l'umanit\u00e0 avrebbe potuto vivere se non avesse pi\u00f9 lasciato il suo pianeta.\nIn Diaspar, l'intera citt\u00e0 \u00e8 controllata da un computer centrale. Non solo la citt\u00e0 \u00e8 mantenuta dalle macchine, ma gli esseri viventi sono creati dalle macchine stesse. Il computer crea i corpi in cui gli abitanti possono vivere e memorizza le loro menti nella memoria quando essi muoiono, per reincarnarli per future vite. In quel momento solo una piccola parte di queste persone sono viventi in Diaspar: il rimanente \"dorme\" nei banchi di memoria del computer.\nTutte le persone al momento viventi hanno vissuto precedentemente tranne una, Alvin, il protagonista del racconto. \u00c8 un \"unico\": a differenza degli altri non ha vissuto precedentemente ed anzich\u00e9 avere paura dell'esterno egli \u00e8 attratto dal lasciare la citt\u00e0. Nel racconto Alvin ha appena raggiunto l'et\u00e0 nella quale si viene considerati adulti e cerca con tutte le sue forze un'uscita dalla citt\u00e0. Successivamente un personaggio anomalo chiamato \"Khedron il Buffone\" aiuta Alvin ad usare il computer centrale per trovare una via di uscita. Scoprono cos\u00ec che nei tempi remoti Diaspar era collegata da trasporti sotterranei con altre citt\u00e0. Esiste ancora la stazione nascosta e raggiungibile da un'entrata segreta.\nLa ricerca di Alvin.\nAlvin, appena fuori, scopre che rimane un solo altro centro abitato sulla terra. In contrasto alla tecnologicamente sviluppata Diaspar, Lys \u00e8 una vasta oasi verde protetta dalle montagne rispetto al deserto circostante. Gli abitanti non sono ricreati tecnologicamente ma sono naturalmente concepiti e nascono e muoiono. Essi hanno rifiutato la tecnologia iperavanzata di Diaspar per una vita quasi agreste con le macchine usate solo come strumenti per il lavoro. Hanno invece sviluppato le capacit\u00e0 mentali: sono telepatici e capaci di comunicare a grande distanza e senza parole. \nAlvin continua la sua ricerca finch\u00e9 non capir\u00e0 il vero motivo della paura dei cittadini di Diaspar per l'universo esterno e perch\u00e9 Lys \u00e8 cos\u00ec poco attratta da viaggi spaziali e tecnologia. A Lys egli intraprende un viaggio con un giovane di nome Hilvar che diventa suo amico: essi vedono un segnale luminoso. Esso li guida a Shalmirane (i resti della fortezza dove gli invasori vennero cacciati con armi inimmaginabili) e dove essi incontrano una creatura extraterrestre con uno strano robot. La creatura \u00e8 l'ultimo sopravvissuto di una setta religiosa risalente ai tempi dell'impero Galattico. Il robot \u00e8 il compagno del fondatore il \"Maestro\" che venne con i suoi seguaci negli ultimi giorni della sua vita. Alvin e Hilvar non riescono a capire i contenuti di questa religione, tranne che si riferiscono ai \"Grandi\" che hanno lasciato ma un giorno torneranno. Alvin convince la creatura di lasciargli il robot, sostenendo che il maestro voleva vedere come le cose fossero cambiate nel mondo. Il maestro aveva comunque proibito al robot di rivelare i suoi segreti.\nIl robot permette ad Alvin di scampare dal tentativo degli abitanti di Lys di queste esperienze dalla sua mente e di mandarlo indietro (i precedenti \"unici\" erano rimasti ma poich\u00e9 questa volta Alvin non \u00e8 riuscito ad evitare che a Diaspar scoprissero la sua fuga, deve essere condizionato a ricordare terribili avventure). Tornato a Diaspar, ottiene l'aiuto del computer centrale che supera il blocco posto dal maestro al Robot producendo un'apocalittica visione del ritorno dei \"Grandi\"\nScoperte.\nAlvin scopre che la nave del Maestro \u00e8 disponibile fuori di Diaspar. La prende, passa da Lys, prendendo con s\u00e9 Hilvar e si avventura nello spazio, dove incontrano Vanamonde, un essere di puro intelletto che grazie a Hilvar (essendo telepatico come gli altri abitanti di Lys) pu\u00f2 comunicare come le altre genti di Lys e portarlo alla terra. Cos\u00ec finalmente emerge la verit\u00e0 sulla storia passata.\nI temuti invasori, non sono altro che un mito (Shalmirane era in realt\u00e0 stata usata per distruggere la luna quando divenne necessario prevenire la sua collisione con la terra). Gli abitanti di Diaspar e Lys sono i discendenti di quegli uomini che tornarono volontariamente dallo spazio dopo il ritorcersi contro del pi\u00f9 grande esperimento scientifico della storia. La creazione di una mente perfetta e senza corpo. Al primo tentativo venne creato un essere insano: \"la mente pazza\", Essa devast\u00f2 la galassia e la sua civilt\u00e0 prima di essere imprigionato in una \"stella artificiale\" detta il \"sole nero\".\nVanamonde \u00e8 il secondo esperimento, questo riuscito, un essere di puro intelletto, molto antico e immensamente potente, abile di muoversi istantaneamente in ogni punto dello spazio ma con la mente infantile: intelligente ma semplice. Il destino di Vanamonde sar\u00e0 quello di combattere la Mente Pazza quando questa alla fine dei tempi potr\u00e0 fuggire dalla sua prigione.\nGran parte dell'Impero Galattico lasci\u00f2 la nostra galassia lasciando pochi mondi abitati. Questa partenza avvenne per un contatto con qualcosa di molto strano e molto grande che li attir\u00f2 improvvisamente.\nLe scoperte di Alvin riuniscono Diaspar e Lys. Alvin invia la nave, guidata dal Robot a cercare le genti perdute dell'Impero. Non desidera cercarle lui stesso\u00a0\u2013 se anche dovessero esistere altri uomini nella Galassia, essi erano probabilmente decaduti\u00a0\u2013 ed ha un compito sulla Terra, in modo che lo sviluppo possa ripartire."}
{"id": "1470694", "revid": "487015", "url": "https://it.wikipedia.org/wiki?curid=1470694", "title": "Adalberto II d'Ivrea", "text": "Origine.\nFiglio del marchese d'Ivrea Berengario II e di Willa III d'Arles (912-970), figlia del conte di Provenza e marchese di Toscana, Bosone d'Arles e di Willa II di Borgogna, figlia del re di Borgogna Rodolfo I e di Willa di Provenza.\nBiografia.\nNel 950, il 15 dicembre, Adalberto, assieme al padre, Berengario II, venne eletto re d'Italia da una parte della nobilt\u00e0, mentre l'opposizione alla loro elezione si coagul\u00f2 attorno alla vedova di re Lotario, morto nel novembre dello stesso anno, Adelaide, che per\u00f2 venne maltrattata e imprigionata, per ordine di Berengario, ed inoltre le fu confiscata la sua ricca dote.\nAdelaide, nel 951, riusc\u00ec a scappare e, in agosto, con l'aiuto del vescovo di Reggio Emilia, a rifugiarsi nell'inespugnabile castello di Canossa, presso il conte Adalberto Atto, vassallo del vescovo di Reggio.\nNel settembre dello stesso anno, Ottone I di Sassonia scese in Italia per sostenere i diritti di Adelaide, e giunse a Pavia senza incontrare alcuna resistenza.Mentre Adalberto e Berengario II si rifugiavano in uno dei loro castelli, Ottone, a Milano, assunse il titolo di \"rex francorum et longobardorum\", dopo aver sposato Adelaide, vedova del re d'Italia e chiese a papa Agapito II di incoronarlo imperatore.A seguito del rifiuto del papa, dopo aver conquistato solo una parte del regno d'Italia, Ottone, nel febbraio del 952, torn\u00f2 in Germania, lasciando il proprio genero, il duca di Lorena, Corrado, a continuare la guerra contro Adalberto e Berengario, che ben presto vennero a patti con Corrado.Alla dieta di Augusta (agosto 952), Adalberto e suo padre Berengario II vennero confermati nell'investitura regia, come vassalli di Ottone, dovendo per\u00f2 cedere al fratello di Ottone, il duca di Baviera, Enrico I, le marche di Verona, del Friuli e dell'Istria.\nRientrati in Italia, Adalberto e il padre misero sotto assedio, ma senza risultato, il conte Adalberto-Atto e Berengario e la moglie Willa III si vendicarono dei nobili e soprattutto degli ecclesiastici che li avevano traditi.\nNel 955, dopo la morte di Enrico I di Baviera, mentre Ottone era impegnato a combattere gli Ungari, Adalberto e il padre recuperarono la marca di Verona.E, nel 957, Ottone organizz\u00f2 la sua seconda spedizione in Italia, affidandone il comando al figlio primogenito, l'ex duca di Svevia, Liudolfo, che sconfisse Adalberto (mentre Berengario era fuggito) e conquist\u00f2 tutta la Lombardia, ma che mor\u00ec improvvisamente a Pombia, sul lago Maggiore, per una febbre maligna. Approfittando della morte di Liudolfo, Adalberto e il padre rioccuparono tutti i feudi che avevano perso e presto iniziarono le vendette.\nTra il 958 ed il 959 spos\u00f2 Gerberga di Ch\u00e2lon (?-986), figlia del conte di Ch\u00e2lon e d'Autun Lamberto.\nNel 959, constatato che il Ducato di Spoleto non era pi\u00f9 un sostenitore leale, Berengario attacc\u00f2 Spoleto e ne scacci\u00f2 il duca, Teobaldo II di Spoleto, mentre Adalberto metteva a sacco il territorio romano, riducendo a mal partito papa Giovanni XII, che nel 960, invi\u00f2 una delegazione in Germania per sollecitare l'aiuto di Ottone.Nell'agosto del 961, chiamato da papa Giovanni XII, Ottone scese nuovamente in Italia e, mentre Adalberto cercava di organizzare una resistenza a nord di Verona, Berengario, dopo aver incendiato il palazzo reale di Pavia, fugg\u00ec e si asserragli\u00f2 nella fortezza di San Leo. Adalberto tradito dalla quasi totalit\u00e0 di conti e vescovi, dovette fuggire di fronte all'avanzata di Ottone, che entr\u00f2 in Pavia, dove, dopo aver deposto formalmente dal titolo regale Adalberto e Berengario, fu incoronato re d'Italia, mentre il figlioletto, Ottone (rimasto in Germania), fu acclamato coreggente.Ottone prosegu\u00ec per Roma, passando da Ravenna, perch\u00e9 il marchesato di Toscana era rimasto fedele a Adalberto e Berengario, e, il 2 febbraio 962, fu incoronato Imperatore da Giovanni XII.\nRitornando verso nord attacc\u00f2 il marchese di Toscana, Uberto, lo sconfisse e lo esili\u00f2, poi attacc\u00f2 Adalberto, asserragliato coi fratelli, Guido d'Ivrea e Corrado d'Ivrea e la madre, Willa III, nella regione dei laghi. Adalberto fugg\u00ec a Fraxinetum nel sud della Francia che a quel tempo era sotto il dominio saraceno e da l\u00ec raggiunse la Corsica.La madre invece fu costretta ad arrendersi, nel castello vicino al lago d'Orta e le fu permesso di raggiungere il marito, Berengario II a San Leo. Caduta San Leo nel 963 Berengario fu arrestato ed esiliato a Bamberga assieme alla moglie Willa.\nAdalberto rientr\u00f2 in Italia nel 965, dopo la partenza di Ottone I e cerc\u00f2 di fomentare una ribellione, ma venne sconfitto dal duca di Svevia, Burcardo III, inviatogli contro dall'imperatore Ottone I e non gli riusc\u00ec di reimpossessarsi della marca d'Ivrea.\nNel 968, Adalberto si alle\u00f2 con l'imperatore d'oriente, Niceforo Foca, nella guerra che lo contrappose a Ottone I per il possesso della Puglia, e l'anno dopo, alla fine delle ostilit\u00e0 fra i due imperatori, Adalberto fu costretto a rifugiarsi in Borgogna, dove mor\u00ec il 30 aprile 971.\nDiscendenza.\nAdalberto da Gerberga, figlia di Lamberto conte di Chalon, ebbe almeno due figli:"}
{"id": "1470695", "revid": "599013", "url": "https://it.wikipedia.org/wiki?curid=1470695", "title": "Suore della Provvidenza rosminiane", "text": "Le Suore della Provvidenza Rosminiane (in latino \"Congregatio Sororum a Providentia\") sono un istituto religioso femminile di diritto pontificio: le suore di questa congregazione pospongono al loro nome la sigla S.P.R.\nStoria.\nLa congregazione fu fondata nel 1832 dal sacerdote e filosofo Antonio Rosmini: le prime religiose furono reclutate nelle valli dell'alto Novarese dal missionario rosminiano lorenese Jean-Baptiste Loevenbruck e la loro formazione fu affidata alle suore della Provvidenza di Portieux, dalle quali l'istituto prese la denominazione.\nLa prima casa e il noviziato della congregazione furono stabiliti inizialmente a Locarno; la sede centrale fu poi trasferita a Domodossola e, nel 1856, a Borgomanero.\nLe suore rosminiane si diffusero rapidamente in varie regioni d'Italia, soprattutto in Piemonte e in Lombardia; nel 1843 fu aperta la prima casa all'estero, a Loughborough, e nel 1955 le religiose iniziarono a lavorare nelle missioni in Tanzania e Venezuela.\nRosmini diresse personalmente, come superiore, la congregazione: anche se lo stesso fondatore aveva designato una superiora, la \"carissima madre\" Giovanna Antonietti, Rosmini e i suoi successori nella carica di preposito generale dell'Istituto della Carit\u00e0 continuarono a dirigere le suore assistendo la superiora generale e il suo consiglio.\nL'istituto ricevette il pontificio decreto di lode l'8 aprile 1946 e le sue costituzioni furono approvate definitivamente il 6 aprile 1959.\nAttivit\u00e0 e diffusione.\nIl fine dell'istituto \u00e8 la carit\u00e0 del prossimo in qualsiasi forma, secondo gli inviti della Chiesa. In particolare, le suore si dedicano all'istruzione e all'educazione della giovent\u00f9, alla cura di orfani, anziani e ammalati, al lavoro nelle parrocchie e nelle missioni.\nOltre che in Italia, le suore sono presenti in Irlanda, Regno Unito, Tanzania e Venezuela: la sede generalizia \u00e8 in via Aurelia a Roma.\nAlla fine del 2011, la congregazione contava 264 religiose in 37 case."}
{"id": "1470697", "revid": "122751767", "url": "https://it.wikipedia.org/wiki?curid=1470697", "title": "Spiritual Canoe", "text": "Spiritual Canoe \u00e8 un album del gruppo heavy metal giapponese Loudness, pubblicato dalla Nippon Columbia nel 2001."}
{"id": "1470698", "revid": "287204", "url": "https://it.wikipedia.org/wiki?curid=1470698", "title": "Pandemonium (Loudness)", "text": "Pandemonium \u00e8 un album del gruppo heavy metal giapponese Loudness, pubblicato dalla Nippon Columbia nel 2001."}
{"id": "1470702", "revid": "184755", "url": "https://it.wikipedia.org/wiki?curid=1470702", "title": "Concentrazione minima battericida", "text": "La concentrazione minima battericida (anche MBC, dall'inglese \"Minimum bactericidal concentration\") \u00e8 un termine usato in microbiologia per indicare la pi\u00f9 bassa concentrazione di una sostanza antimicrobica (come ad esempio un antibiotico) necessaria ad uccidere un determinato batterio in coltura pura.\nIn altre parole trattasi di un parametro efficace per il controllo delle sensibilit\u00e0 (o resistivit\u00e0) dei batteri ad un determinato agente antimicrobico. \nUn'indicazione analoga, ma non sovrapponibile, viene fornita dalla determinazione della MIC. \nPer determinare la MBC, dopo diluizione del brodo della MIC, si rileva se la coltura presenta o meno crescita: nel primo caso la coltura era solo inibita, (quindi l'azione dell'antibiotico \u00e8 batteriostatica), nel secondo invece uccisa, quindi l'azione dell'antibiotico \u00e8 di tipo battericida."}
{"id": "1470703", "revid": "767487", "url": "https://it.wikipedia.org/wiki?curid=1470703", "title": "Cernat", "text": "Cernat (in ungherese \"Csern\u00e1ton\") \u00e8 un comune della Romania di 4.000 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Albi\u0219, Cernat, Icafal\u0103u."}
{"id": "1470707", "revid": "110157", "url": "https://it.wikipedia.org/wiki?curid=1470707", "title": "Delegazione \u00c1lvaro Obreg\u00f3n", "text": "\u00c1lvaro Obreg\u00f3n \u00e8 una delle 16 delegazioni che dividono il Distretto Federale Messicano. Confina ad oriente con le delegazioni Coyoac\u00e1n e Benito Ju\u00e1rez, a sud con le delegazioni Magdalena Contreras e Tlalpan, a nord con la delegazione Miguel Hidalgo, ad ovest con la delegazione Cuajimalpa.\nIl nome \u00e8 un riconoscimento a \u00c1lvaro Obreg\u00f3n, il vincitore della Battaglia di Celaya, che combatt\u00e9 con l'Esercito costituzionalista contro la Divisi\u00f3n del Norte di Pancho Villa. \u00c1lvaro Obreg\u00f3n fu assassinato nel ristorante \"La Bombilla\", a San \u00c1ngel.\nNella delegazione sorgono colonie come Santa Fe, San Angel, San Angel Inn, Florida, Jardines del Pedregal, Guadalupe Inn e Las Aguilas.\n\u00c1lvaro Obreg\u00f3n \u00e8 anche una delle delegazioni con una zona rurale e con zone montagnose e boscose, tra i villaggi situati sui monti sorgono San Bartolo Ameyalco e Santa Rosa Xochiac, le zone montane arrivano a toccare i 3.800 metri sul livello del mare, zone ideali per escursionisti e per camminate in alta montagna.\nAttraversa la delegazione il R\u00edo Magdalena, l'ultimo fiume vivo della citt\u00e0 che per\u00f2 vive un grave stato di contaminazione."}
{"id": "1470708", "revid": "1632387", "url": "https://it.wikipedia.org/wiki?curid=1470708", "title": "Biosphere (album)", "text": "Biosphere \u00e8 un album del gruppo heavy metal giapponese Loudness, pubblicato dalla Nippon Columbia nel 2002."}
{"id": "1470712", "revid": "131011", "url": "https://it.wikipedia.org/wiki?curid=1470712", "title": "Bruce Samuel Seldon", "text": ""}
{"id": "1470714", "revid": "287204", "url": "https://it.wikipedia.org/wiki?curid=1470714", "title": "Charles-Guillaume Etienne", "text": ""}
{"id": "1470718", "revid": "599013", "url": "https://it.wikipedia.org/wiki?curid=1470718", "title": "La Santisima Trinidad de Paran\u00e1", "text": ""}
{"id": "1470719", "revid": "1632387", "url": "https://it.wikipedia.org/wiki?curid=1470719", "title": "Terror (album)", "text": "Terror \u00e8 un album del gruppo heavy metal giapponese Loudness, pubblicato dalla Tokuma Japan nel 2004."}
{"id": "1470720", "revid": "125137185", "url": "https://it.wikipedia.org/wiki?curid=1470720", "title": "Regole e meccanica del poker", "text": "Sebbene il poker sia in realt\u00e0 un insieme di specialit\u00e0 e varianti, esse sono tutte accomunate da una serie di regole e da una meccanica piuttosto simile. In questa voce ci si riferir\u00e0 a regole ufficiali, quali risultano nelle WSOP e universalmente riconosciute dalle altre federazioni, tra cui quella italiana oltre che dai casin\u00f2; in caso contrario vi sar\u00e0 preavviso.\nIl mazzo, i giocatori e i tavoli.\nIl mazzo.\nIl poker \u00e8 giocato con un mazzo di 52 carte anglofrancesi, senza i jolly.\nEsistono per\u00f2 alcune specialit\u00e0, non ufficiali, che prevedono l'utilizzo di jolly o addirittura l'uso di un mazzo di carte non anglofrancese: questo perch\u00e9 vari mazzi, quali quelli italiani, vi si possono adattare senza grossi problemi.\nI giocatori e i tavoli.\nNel poker ogni giocatore gioca per s\u00e9: non pu\u00f2 essere sostituito per alcun motivo e in caso di assenza le sue mani vengono passate d'ufficio.\nI tavoli da poker prevedono al massimo 10 posti per i giocatori, in aggiunta vi \u00e8 un posto per il mazziere-impiegato, colui, cio\u00e8, che ha l'incarico di gestire i tavoli e di distribuire le carte. Egli non partecipa al gioco se non nel modo appena descritto.\nTalvolta i tavoli, soprattutto negli eventi pi\u00f9 importanti, presentano una telecamera con cui \u00e8 possibile mostrare al pubblico televisivo le carte coperte. Ovviamente ai giocatori e al pubblico presente non \u00e8 permesso di conoscere in alcun modo le carte coperte.\nIl bottone e le puntate obbligatorie.\nBottone.\nIl bottone (button) \u00e8 un segnaposto che individua il giocatore nella posizione del mazziere (dealer).\nNelle partite informali pu\u00f2 essere lo stesso giocatore individuato dal button a dare le carte. Nei casin\u00f2 o nei tornei ufficiali il compito di dare le carte spetta ad un impiegato del casin\u00f2 o a un mazziere preposto dall'organizzazione del torneo. In questi casi il button ha solo funzione di definire l'ordine per il giro di puntate in corso.\nApertura agli ante.\nTipica degli stud poker e delle partite informali di draw poker \u00e8 l'apertura agli ante. Ogni giocatore prima della distribuzione deve porre una puntata obbligatoria detta \"ante\". Gli \"ante\" non aprono il primo giro di puntate ma hanno l'unico scopo di creare un piatto iniziale. Nei giochi con apertura agli ante si usa quindi la regola del \"bring-in\"...\nNei giochi con apertura agli ante dopo ogni mano il bottone si muove in senso orario verso il giocatore successivo.\nApertura ai bui.\nL'apertura ai bui \u00e8 tipico dei giochi che si giocano al casin\u00f2 e delle specialit\u00e0 a carte comunitarie e dei draw poker, anche se nelle partite informali a casa per questi ultimi si preferisce l'apertura agli ante. I bui sono due:\nSebbene i bui siano trattati come delle puntate, al controbuiante \u00e8 data la possibilit\u00e0 di parlare, anche se il controbuio da lui posto fosse gi\u00e0 sufficiente per coprire tutte le puntate.\nNel primo giro di scommesse il giocatore a parlare per primo (under the gun) \u00e8 il giocatore a sinistra del controbuiante.\nNei tornei sportivi dopo alcuni livelli di gioco, precedentemente predisposto, si aggiungono ai bui anche gli ante che vengono posti prima di essi.\nNei giochi con apertura ai bui non \u00e8 il bottone a spostarsi, ma il controbuio, che, cos\u00ec, si trascina dietro anche il buio e il bottone:\nIn caso d'un testa a testa (heads up), ossia sono rimasti solo due giocatori sul tavolo, il piccolo buio viene posto dal giocatore col bottone.\nNelle partite informali \u00e8 possibile far semplicemente girare il bottone senza tenere presente le regole sopra citate.\nBring in.\nDiffuso nelle specialit\u00e0 dette stud poker, nel primo giro di scommessa il giocatore che ha determinati requisiti, stabiliti a seconda della specialit\u00e0 giocata, deve porre una puntata obbligatoria. Nel 7 card stud \u00e8 il giocatore con la carta scoperta pi\u00f9 bassa a dover porre il bring-in.\nApertura \"Jacks-or-better\".\nL'apertura \"jacks-or-better\" (alla coppia di jack o meglio) \u00e8 l'apertura che viene generalmente usata nelle partite con ante di draw poker \"high\" con regole europee non formali e non usate nelle competizioni ufficiali o nei casin\u00f2. In questo tipo di gioco il primo giro di puntate viene avviato dal primo giocatore che desidera aprire e che in mano abbia almeno una coppia di jack o combinazione superiore. Nel caso del poker tradizionale all'italiana \u00e8 permessa l'apertura anche con un progetto bilaterale di scala reale (quattro carte in sequenza dello stesso seme non comprendenti l'asso).\nNel caso nessuno possa (o voglia) aprire il giro di puntate, le carte sono scartate, il mazzo rimescolato, c'\u00e8 un nuovo giro di ante che si vanno ad aggiungere al piatto preesistente e si ripete la procedura di apertura. Sempre nel caso del poker tradizionale all'italiana, a seguito di un giro senza aperture la combinazione minima per poter aprire sale a due Q. Se anche in questo colpo nessuno dei giocatori apre, la procedura si ripete, e da questo colpo in avanti l'apertura minima sale a due K, fino a che il piatto non venga assegnato: dopodich\u00e9 l'apertura minima torner\u00e0 ad essere costituita dalla coppia di J.\nGiro di scommesse.\nMeccanica generale.\nUna mano di poker \u00e8 composta da pi\u00f9 giri di scommesse. Ogni giocatore ha facolt\u00e0 di \"parlare\" dopo che il giocatore che lo precede a destra ha dichiarato la sua azione. Il primo giocatore a parlare varia a seconda della specialit\u00e0 giocata, della sua variante e delle sue fasi, ed \u00e8:\nIl primo giocatore a parlare pu\u00f2:\nI giocatori successivi possono:\nIl giro di puntate termina quando tutti i giocatori che non si sono ritirati hanno visto tutte le puntate con la stessa di denaro eguagliante per ciascuno, o se quelli rimasti non hanno abbastanza gettoni per coprire l'intero ammontare e puntato pertanto i resti (\"all-in\"). Ovviamente se tutti i giocatori si sono ritirati tranne uno, vince la mano il giocatore che \u00e8 rimasto.\nSe tutti passano, si va alla fase successiva gratuitamente. Un giocatore non pu\u00f2 passare (\"check\") se il giocatore precedente ha puntato, chiamato o rilanciato.\nButtare un sol gettone nel centro del tavolo senza annunciare il rilancio \u00e8 trattato come una chiamata, in questo caso verr\u00e0 dato il \"resto\".\nSe un giocatore che, non dichiarando la sua azione, non pone un quantitativo di gettoni sufficienti allora il mazziere-impiegato conta i gettoni e:\nLimiti.\nI limiti vengono posti, o non posti, a seconda del gioco praticato e dalla sua variante.\nAssegnazione del piatto.\nDopo che sono stati fatti tutte le fasi previste dalla specialit\u00e0 giocata, si procede, se non gi\u00e0 fatto, allo showdown. Quindi il o i giocatori che hanno realizzato un punto che soddisfa certi requisiti, stabiliti in base alla specialit\u00e0 giocata, vince il piatto. Per esempio nel Texas hold 'em vince il punto pi\u00f9 alto."}
{"id": "1470722", "revid": "767487", "url": "https://it.wikipedia.org/wiki?curid=1470722", "title": "Chichi\u0219", "text": "Chichi\u0219 (in ungherese \"K\u00f6k\u00f6s\") \u00e8 un comune della Romania di 1.615 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di due villaggi: B\u0103cel e Chichi\u0219."}
{"id": "1470723", "revid": "287204", "url": "https://it.wikipedia.org/wiki?curid=1470723", "title": "Chichis", "text": ""}
{"id": "1470727", "revid": "767487", "url": "https://it.wikipedia.org/wiki?curid=1470727", "title": "Al Jourgensen", "text": "\u00c8 noto per essere il frontman della band industrial metal Ministry, gruppo di cui \u00e8 anche l'unico membro fisso. \u00c8 conosciuto anche come Alain Jourgensen, Alien Jourgensen, Hypo Luxa, Dog, Alien Dog Star and Buck Satan.\nBiografia.\nAl Jourgensen nacque il 9 ottobre 1958 da genitori cubani come Alejandro Ramirez Casas. Poco dopo la sua nascita sua madre spos\u00f2 Ed Jourgensen, un pilota norvegese di Stock car racing, oltre che meccanico del pilota di Formula 1 Dan Gurney, di cui prese il cognome essendo figlio illegittimo. Dopo alcuni anni la famiglia si trasfer\u00ec prima a Chicago e poi a Frisco (Colorado). Al lavora come DJ, finch\u00e9 non decide di fondare i Ministry nel 1981. Precedentemente faceva parte degli Special Affect, band new wave/synth pop di cui faceva parte anche Frankie Nardiello, futuro fondatore dei My Life with the Thrill Kill Kult. I primi demo e singoli dei Ministry furono pubblicati dalla casa discografica Wax Trax! Records. In quel periodo collabor\u00f2 anche con gli Skinny Puppy (l'album \"Rabies\", del 1989).\nAl si sposa con Patty Marsh nel 1984. Durante tale relazione, terminata nel 1993, Al ebbe un figlio. Si rispos\u00f2 nel settembre 2002 con Angelina Lukacin. In quegli anni ebbe notevoli problemi causati da droghe (in particolare cocaina e eroina) e dall'alcol. Nel 2004 fond\u00f2 l'etichetta 13th Planet Records, grazie alla quale ha pubblicato gli ultimi lavori della sua band."}
{"id": "1470729", "revid": "3831", "url": "https://it.wikipedia.org/wiki?curid=1470729", "title": "Noce di betel", "text": ""}
{"id": "1470732", "revid": "228587", "url": "https://it.wikipedia.org/wiki?curid=1470732", "title": "Leon Petra\u017cycki", "text": "\u00c8 considerato un precursore della sociologia del diritto. Nella letteratura il suo nome \u00e8 scritto anche \"Petrazhitski\".\nBiografia.\nLeon Petra\u017cycki nacque nella nobilt\u00e0 di campagna polacca della regione di Vitebsk, nell'Impero russo. Si laure\u00f2 all'Universit\u00e0 di Kiev nel 1890, pass\u00f2 due anni con borsa di studio a Berlino e ottenne un dottorato nel 1896 all'Universit\u00e0 di San Pietroburgo. Qui lavor\u00f2 dal 1897 al 1917 come professore di filosofia del diritto. Nel 1906 fu eletto nella sfortunata prima Duma e, quando la legislatura fin\u00ec dopo qualche mese, fu incarcerato per le sue proteste. Fu incaricato alla corte suprema di Russia nel 1917, ma dovette fuggire durante la rivoluzione d'Ottobre. Si trasfer\u00ec in Polonia dove divent\u00f2 il primo professore di sociologia all'Universit\u00e0 di Varsavia nel 1919. \u00c8 stato uno scrittore prolifico in pi\u00f9 lingue e un famoso conferenziere universitario con un gran numero di studenti, si suicid\u00f2 nel 1931.\nFu uno degli insegnanti di Stanis\u0142aw Batavia.\nOpere.\nPetra\u017cycki pubblic\u00f2 molte opere in russo, tedesco e polacco. Molte delle sue idee pi\u00f9 mature sono state conservate solo grazie alle letture in possesso dei suoi studenti. Perfino in Polonia il suo lavoro non \u00e8 molto conosciuto. Le pi\u00f9 importanti opere sono state importate pi\u00f9 a occidente grazie al sociologo russo-americano Nicholas S. Timasheff nel 1955. Nonostante i pi\u00f9 recenti tentativi di divulgazione, le sue opere sono ancora quasi sconosciute in occidente. In Italia si \u00e8 interessato alle sue opere il sociologo Edoardo Fittipaldi, allievo di Vincenzo Ferrari.\nPensiero.\nPetra\u017cycki concepisce il diritto come un fenomeno empirico e psicologico, che pu\u00f2 essere studiato meglio tramite l'introspezione. Secondo il polacco, il diritto prende forma attraverso le esperienze giuridiche (emozioni, pulsioni) implicando una relazione biunivoca tra diritto da una parte e dovere dall'altro. Se questa esperienza giuridica include la rappresentazione di fatti normativi nel senso pi\u00f9 ampio (leggi, sentenze, contratti, consuetudini, ordini) si chiama \"diritto positivo\", se invece manca di tale rappresentazione, si tratta di \"diritto intuitivo\". Egli oppone il \"diritto ufficiale\" (creato dallo Stato e dai suoi apparati) al \"diritto non ufficiale\" (creato dagli agenti sociali), il quale lo lega alla teoria del pluralismo giuridico. Riprende l'idea di Eugen Ehrlich del diritto vivente quando asserisce che \"la vera pratica del diritto civile o di altri diritti non si trova nei tribunali, bens\u00ec totalmente da un'altra parte. I suoi praticanti non sono i giudici e gli avvocati, ma ogni singolo cittadino...\" (Petra\u017cycki 1897, citato da Krzysztof Motyka) In ogni caso, la sua teoria \u00e8 fortemente anti-statalista e molto critica della teoria positivista regnante nel suo tempo, la quale \u00e8 considerata dal filosofo naive e priva di basi scientifiche. Inoltre respinge l'idea per cui solo gli esseri umani sono titolari di diritti, e pu\u00f2 quindi essere considerato come un proponente dei diritti degli animali. Per tutte queste ragioni, pu\u00f2 sembrare corretto denominarlo come un \"padre incompreso della sociologia del diritto\" (Adam Podgorecki 1980/81)."}
{"id": "1470733", "revid": "478814", "url": "https://it.wikipedia.org/wiki?curid=1470733", "title": "Distretto di Arida", "text": "Il \u00e8 uno dei distretti della prefettura di Wakayama, in Giappone. Attualmente fanno parte del distretto i comuni di Aridagawa, Hirogawa e Yuasa.\nIl distretto \u00e8 noto per i suoi \"miyagawa\" (detti anche \"mikan\"), variet\u00e0 di mandaranci senza semi, particolarmente dolci e saporiti che vengono coltivati ad Arida dal XVI secolo. La locale coltivazione copriva nel 2018 il 10% della produzione di arance e mandarini dell'intero Giappone."}
{"id": "1470743", "revid": "767487", "url": "https://it.wikipedia.org/wiki?curid=1470743", "title": "Comand\u0103u", "text": "Comand\u0103u (in ungherese \"Kommand\u00f3\") \u00e8 un comune della Romania di 1.035 abitanti, ubicata nel distretto di Covasna, nella regione storica della Transilvania.\nDi particolare imteresse la Ferrovia forestale di Covasna - Comand\u0103u, con elevatore obliquo, della quale \u00e8 in costruzione un museo."}
{"id": "1470744", "revid": "287204", "url": "https://it.wikipedia.org/wiki?curid=1470744", "title": "Comandau", "text": ""}
{"id": "1470746", "revid": "287204", "url": "https://it.wikipedia.org/wiki?curid=1470746", "title": "Kety", "text": ""}
{"id": "1470750", "revid": "1543377", "url": "https://it.wikipedia.org/wiki?curid=1470750", "title": "Chimay (birra)", "text": "La Chimay \u00e8 una birra trappista belga di Vallonia, prodotta dall'Abbazia di Notre-Dame de Scourmont a Chimay dal 1862.\n\u00c8 una delle dodici birre autorizzate a sfoggiare il logo esagonale \"Authentic trappist product\", garantendo che il prodotto \u00e8 fabbricato nell'ambito di un'abbazia trappista, da parte di monaci trappisti o sotto il loro diretto controllo, che la produzione, la scelta dei processi produttivi e l'orientamento commerciale dipendono dalla comunit\u00e0 monastica, e che lo scopo economico della produzione di birra deve essere diretto al sostentamento dei monaci e alla beneficenza e non al profitto finanziario.\nNel 1850, il principe di Chimay invita i monaci dell'abbazia di Westvleteren (nella Provincia delle Fiandre Occidentali), a fondare una nuova abbazia dell'Ordine Cistercense. Fin dal 1862, la birra \u00e8 prodotta con un'acqua particolarmente morbida.\nNel 1988, la produzione arrivava a 120.000 ettolitri annuali. L'imbottigliamento, costruito negli anni settanta grazie all'aiuto di operai laici, avviene a Baileux, a pochi km dal monastero. Tutto ci\u00f2 ha permesso di non disturbare pi\u00f9 la vita monastica, oltre che rendere pi\u00f9 efficiente l'aspetto distributivo della birre anche al di fuori del Belgio. La birra di Chimay non \u00e8 filtrata e non \u00e8 pastorizzata e sia in fusto che in bottiglia subisce la rifermentazione .\n\u00c8 importata in Italia dal 1978.\nBirre trappiste prodotte.\nLe birre sono tutte a fermentazione alta. Gli ingredienti sono stati argomento di interesse: tutte le birre sono fatte con acqua, orzo maltato, frumento, zucchero, luppolo e lievito. \u00c8 prodotta in diverse varianti:\nUna volta fermentata e maturata la birra \u00e8 trasportata dal monastero all'impianto di imbottigliamento, a pochi chilometri di distanza, che pu\u00f2 riempire 40.000 bottiglie all'ora. La birra viene cos\u00ec fatta rifermentare in bottiglia o in fusto per tre settimane, prima della spedizione in tutto il mondo. Il 50% della produzione di birra Chimay \u00e8 venduto sui mercati d'esportazione."}
{"id": "1470751", "revid": "24281", "url": "https://it.wikipedia.org/wiki?curid=1470751", "title": "Fist fucking", "text": ""}
{"id": "1470761", "revid": "767487", "url": "https://it.wikipedia.org/wiki?curid=1470761", "title": "Dalnic", "text": "Dalnic (in ungherese \"D\u00e1lnok\") \u00e8 un comune della Romania di 952 abitanti, ubicato nel distretto di Covasna, nella regione storica della Transilvania.\nDalnic ha ottenuto l'autonomia amministrativa nel 2004, quando si \u00e0 staccato dal comune di Moac\u0219a."}
{"id": "1470762", "revid": "212348", "url": "https://it.wikipedia.org/wiki?curid=1470762", "title": "Cogidubno", "text": "Il personaggio e le varie ipotesi di identificazione.\nChichester e la vicina villa romana a Fishbourne, che per alcuni era il palazzo di Cogidubno, erano parte del territorio degli Atrebati prima della conquista romana della Britannia. Cogidubno potrebbe essere stato erede di Verica, il re atrebate detronizzato nella prima met\u00e0 del I secolo. Dopo la conquista romana, gli Atrebati entrarono a far parte della \"civitas\" dei Regnensi, che faceva probabilmente parte del regno di Cogidubno prima di essere inglobato nella provincia romana. I bagni pubblici, l'anfiteatro e il foro di Silchester furono probabilmente costruiti al tempo di Cogidubno.\nIn molti manoscritti dell\"'Agricola\" di Tacito (opera della fine del I secolo) il suo nome appare come \"Cogidumno\", come \"Togidumno\" solo in uno. Tacito dice che aveva governato su molte \"civitates\" come fedele re cliente di Roma almeno fino agli anni settanta del I secolo\nDi lui parla anche un'iscrizione danneggiata trovata a Chichester nel 1723 e databile alla fine del I secolo. Secondo la ricostruzione di J.E. Bogaers l'epigrafe sarebbe questa:\nLa traduzione:\nLa corporazione degli artigiani e i suoi membri provvidero (questo) tempio di Nettuno e Minerva a loro spese per proteggere la casa divina durante il dominio di Tiberio Claudio Cogidubno, grande re dei Britanni. [...]dens, figlio di Pudentino, don\u00f2 il terreno.\nUn'altra iscrizione in cui si legge fu trovata nella citt\u00e0 gallo-romana di Mediolanum Santonum (oggi Saintes, Francia sud-occidentale), anche se sembra improbabile che si riferisca alla stessa persona.\nNell'iscrizione di Chichester, le prime due lettere del nome nativo del re, in genitivo, sono andate perdute. Di solito lo si ricostruisce come \"Cogidubno\", seguendo la maggior parte dei manoscritti di Tacito. Tuttavia, alcuni studiosi, tra cui Charles E Murgia pensano che sarebbe pi\u00f9 corretta linguisticamente la forma \"Togidubno\". I nomi romani \"Tiberio Claudio\" indicano che aveva ricevuto la cittadinanza romana dall'imperatore Claudio, o forse da Nerone, mentre \u00e8 poco probabile l'ipotesi suggerita da alcuni secondo cui ci sarebbe una relazione con Claudia Rufina, una donna britannica del cui matrimonio con Auluo Pudente a Roma negli anni novanta del I secolo parla il poeta Marziale.\nQuesto personaggio fu pi\u00f9 o meno contemporaneo al re dei Catuvellauni Togodumno, di cui parla Dione Cassio. Le somiglianze dei loro nomi hanno indotto alcuni studiosi, tra cui l'illustre archaeologo Barry Cunliffe, a ipotizzare che si tratterebbe della stessa persona e che quindi il re di Fishbourne era un figlio di Cunobelino e fratello di Carataco. Le fonti non supportano per\u00f2 quest'ipotesi: secondo Dione, Togodumno fu ucciso nel 43, quindi agll'inizio della conquista romana, mentre Tacito afferma che Cogidubno rimase fedele re cliente di Roma fino alla seconda met\u00e0 del I secolo. Ci\u00f2 implicherebbe un errore nella trasmissione del testo dioneo.\nLa villa a Fishbourne.\nSecondo Barry Cunliffe, il palazzo romano a Fishbourne sarebbe stato la sede di Cogidubno. Il dottor Miles Russell ha invece suggerito che sarebbe stato costruito per Sallustio Lucullo, proconsole romano della Britannia nel tardo I secolo, che forse era figlio del principe britannico Adminio."}
{"id": "1470764", "revid": "228587", "url": "https://it.wikipedia.org/wiki?curid=1470764", "title": "Distretto di Hidaka (Wakayama)", "text": "Il \u00e8 uno dei distretti della prefettura di Wakayama, in Giappone.\nAttualmente fanno parte del distretto i comuni di Hidaka, Hidakagawa, Inami, Mihama, Minabe e Yura."}
{"id": "1470765", "revid": "26601", "url": "https://it.wikipedia.org/wiki?curid=1470765", "title": "Dente italiano", "text": ""}
{"id": "1470766", "revid": "287204", "url": "https://it.wikipedia.org/wiki?curid=1470766", "title": "Leon Petrazycki", "text": ""}
{"id": "1470769", "revid": "28273226", "url": "https://it.wikipedia.org/wiki?curid=1470769", "title": "Invasione romana della Britannia", "text": ""}
{"id": "1470770", "revid": "12608121", "url": "https://it.wikipedia.org/wiki?curid=1470770", "title": "Re clienti della Britannia romana", "text": ""}
{"id": "1470774", "revid": "1573940", "url": "https://it.wikipedia.org/wiki?curid=1470774", "title": "Distretto di Higashimuro", "text": "Il \u00e8 uno dei distretti della prefettura di Wakayama, in Giappone.\nAttualmente fanno parte del distretto i comuni di Kitayama, Kozagawa, Kushimoto, Nachikatsuura e Taiji."}
{"id": "1470775", "revid": "122776994", "url": "https://it.wikipedia.org/wiki?curid=1470775", "title": "Zampa (disambigua)", "text": ""}
{"id": "1470776", "revid": "838137", "url": "https://it.wikipedia.org/wiki?curid=1470776", "title": "Armoriale dei comuni del Savo Meridionale", "text": "Questa pagina contiene le armi (stemma e blasonatura) dei comuni finlandesi appartenenti alla regione del Savo meridionale.\nRegione del Savo Meridionale"}
{"id": "1470784", "revid": "409613", "url": "https://it.wikipedia.org/wiki?curid=1470784", "title": "Inibitore suicida", "text": "Un inibitore suicida (o inattivatore suicida o inattivatore basato sul meccanismo) \u00e8 un particolare tipo di inibitore enzimatico irreversibile.\nMeccanismo.\nIn biochimica, l'inibizione suicida, anche conosciuta come inattivazione suicida o inibizione basata sul meccanismo, \u00e8 una forma irreversibile di inibizione enzimatica, che ha luogo quando un enzima si lega ad un substrato analogo e forma con esso un complesso irreversibile, grazie alla formazione di un legame covalente durante la \"normale\" reazione di catalisi. L'inibitore si lega al sito attivo, dove viene modificato dall'enzima per produrre un gruppo reattivo che reagisce irreversibilmente a formare un complesso inibitore-enzima stabile."}
{"id": "1470785", "revid": "1573940", "url": "https://it.wikipedia.org/wiki?curid=1470785", "title": "Distretto di Ito", "text": "Il \u00e8 uno dei distretti della prefettura di Wakayama, in Giappone.\nAttualmente fanno parte del distretto i comuni di Katsuragi, K\u014dya e Kudoyama."}
{"id": "1470789", "revid": "1869172", "url": "https://it.wikipedia.org/wiki?curid=1470789", "title": "Parco nazionale del Dari\u00e9n", "text": "Il parco nazionale del Dari\u00e9n \u00e8 un patrimonio dell'umanit\u00e0 di Panama. Si trova a circa 325 chilometri dalla citt\u00e0 di Panama, ed \u00e8 il pi\u00f9 esteso di tutti parchi nazionali di Panama.\nVenne inserito tra i patrimoni dell'umanit\u00e0 nel 1981, e nel 1983 si aggiunse il titolo di riserva della biosfera.\nLe specie pi\u00f9 comuni del parco sono rappresentate da are, pappagalli e tapiri. Anche l'aquila arpia \u00e8 presente in questo parco nazionale. Il parco \u00e8 famoso per l'incredibile variet\u00e0 genetica presente. Solitamente i turisti che arrivano in aereo utilizzano l'aeroporto di El Real, la citt\u00e0 pi\u00f9 vicina al parco."}
{"id": "1470791", "revid": "1573940", "url": "https://it.wikipedia.org/wiki?curid=1470791", "title": "Distretto di Kais\u014d", "text": "Il \u00e8 uno dei distretti della prefettura di Wakayama, in Giappone.\nAttualmente l'unico comune che fa parte del distretto \u00e8 Kimino."}
{"id": "1470793", "revid": "838137", "url": "https://it.wikipedia.org/wiki?curid=1470793", "title": "Opel 40PS", "text": "La 40PS era una piccola famiglia di autovetture di lusso prodotta dalla Casa automobilistica tedesca Opel dal 1905 al 1909.\nProfilo e storia.\nNel 1903, la Opel lanciando la 20/22 PS esord\u00ec nel settore delle auto di lusso; l'anno seguente estese la sua presenza in tale settore proponendo la 30/32 PS di livello superiore, mentre nel 1905 lanci\u00f2 il primo dei due modelli che andarono a costituire una piccola famiglia di vetture lusso, nonch\u00e9 le versioni di punta della gamma di lusso della Opel durante la seconda met\u00e0 degli anni '900.\nLa 35/40 PS.\nIl primo di questi due modelli ad essere introdotto fu la 35/40 PS, una vettura che al lancio rappresentava non solo il top della fascia di lusso Opel, ma pi\u00f9 in generale anche il top dell'intera gamma della Casa tedesca. Solo a partire dall'anno seguente, con l'avvento della ancor pi\u00f9 esclusiva 45/50 PS appartenente alla fascia di gran lusso, la 35/40 PS assunse il ruolo di \"vice\" top di gamma.&lt;br&gt;\nFedele alla particolare architettura motoristica a cilindri accoppiati, anche nel caso della 35/40 PS, come gi\u00e0 in alcuni modelli presentati poco tempo prima, la Opel utilizz\u00f2 un 4 cilindri dotato di tale tipo di architettura. La cilindrata era di ben 6872 cm\u00b3. Il motore aveva una testata in ghisa ed un basamento in lega di alluminio. La distribuzione era a valvole laterali, ma non su un solo lato del motore, bens\u00ec su entrambi. Quasi inevitabile, quindi, che tali valvole dovessero essere azionate da due assi a camme, uno per lato, e difatti si scelse proprio tale soluzione. La potenza massima di questo propulsore era di 40 CV a 1500 giri/min.&lt;br&gt;\nAnche la trasmissione, sempre ad albero cardanico, proponeva la nuova soluzione della frizione a cono metallico. Il cambio era a quattro marce.&lt;br&gt;\nIl telaio era a pianale in lamiera di acciaio, rinforzata con elementi in legno. Le sospensioni erano ad assale rigido con molle a balestra semiellittiche. L'impianto frenante propose un'altra interessante soluzione, consistente nei freni, sempre agenti sulla trasmissione, come nella maggior parte delle vetture di allora, ma con in pi\u00f9 un sistema di raffreddamento ad acqua.&lt;br&gt;\nProposta sia come single che come double-phaeton, nonch\u00e9 come limousine, la 35/40 PS fu prodotta fino alla fine del 1906.\nLa 25/40 PS.\nAll'inizio del 1907, al posto della 35/40 PS fu lanciata la 25/40 PS, che propose diverse novit\u00e0. In primo luogo, il motore fu rinnovato e ne fu ridotta la cilindrata riducendo l'alesaggio dei cilindri: come risultato si ottenne una cilindrata di 6334 cm\u00b3, ma la potenza rimase inalterata a 40 CV: ci\u00f2 permise di contenere i consumi di carburante. L'architettura del motore rimase invece la stessa del precedente modello.&lt;br&gt;\nIdentico alla 35/40 PS era anche lo schema della trasmissione, mentre evidenti differenze si ebbero a livello telaistico: la 25/40 PS nasceva infatti, non pi\u00f9 su una struttura a pianale in acciaio, ma su una struttura a longheroni e traverse. Anche l'impianto frenante propose una particolarit\u00e0, consistente in un doppio pedale: uno per il freno che agiva sul cambio ed uno per il freno che agiva sulle ruote posteriori, pi\u00f9 la leva del freno a mano, sempre sul retrotreno. Immutato, invece, lo schema delle sospensioni.&lt;br&gt;\nLa 25/40 PS fu proposta inoltre con un numero maggiore di varianti di carrozzeria: tolta la configurazione single-phaeton, si poteva per\u00f2 optare per una double o addirittura una triple-phaeton, cio\u00e8 a tre file di sedili. Inoltre erano anche disponibili carrozzerie limousine, landaulet e coup\u00e9.&lt;br&gt;\nLa 25/40 PS fu tolta di produzione alla fine del 1909."}
{"id": "1470794", "revid": "1305772", "url": "https://it.wikipedia.org/wiki?curid=1470794", "title": "Giuseppe Gerolamo Buniva", "text": "Fu padre di Michele Buniva, veterinario e patriota filo-napoleonico, uno dei padri della profilassi in Italia e artefice dell'introduzione del vaccino anti-vaiolo nel Regno di Sardegna."}
{"id": "1470796", "revid": "1573940", "url": "https://it.wikipedia.org/wiki?curid=1470796", "title": "Distretto di Nishimuro", "text": "Il \u00e8 uno dei distretti della prefettura di Wakayama, in Giappone.\nAttualmente fanno parte del distretto i comuni di Kamitonda, Shirahama e Susami."}
{"id": "1470800", "revid": "15756", "url": "https://it.wikipedia.org/wiki?curid=1470800", "title": "Abbazia di Notre-Dame de Scourmont", "text": "L'abbazia di Notre-Dame de Scourmont \u00e8 un'abbazia trappista a Forges (Chimay), in Belgio. La sua costruzione risale alla seconda parte del XIX secolo ed \u00e8 gestita dai monaci dell'ordine di C\u00eeteaux.\nStoria.\nLe origini dell'abazia si collegano a una comunit\u00e0 di monaci cistercensi della zona di Westvleteren (Ypres). Dal 25 luglio 1850, su iniziativa dell'abbate Jourdain (sacerdote della regione di Chimay), invi\u00f2 17 monaci per stabilirsi su una terra offerta dal principe di Chimay. Subito dopo il loro arrivo, questi si misero a lavorare la terra situata nella localit\u00e0 Mont du secours dove costruirono prima un settore agricolo e in seguito gli edifici dell'abbazia. Molto rapidamente la birra e il formaggio prodotti dai monaci trappisti acquisirono una notoriet\u00e0 che super\u00f2 le frontiere del Belgio. Infatti, la birra e il formaggio trappista Chimay sono conosciuti in tutto il mondo.\nI trappisti di Scourmont risiedevano nel 1954 a Goma, nella Repubblica del Congo, nell'abbazia des Lacs Mokoto. Lo sviluppo della comunit\u00e0 fu seriamente compromesso in occasione della guerra nell'est del Congo e il monastero fu interamente distrutto. Molti monaci congolesi di Mokoto raggiunsero allora l'abbazia di Scourmont.\nSeguendo ognuna una sua storia particolare, altre abazie furono affiliate (divenute cos\u00ec abazie figlie) a Scourmont:\nDescrizione.\nPrima di essere una fabbrica di birra l'abbazia \u00e8 una comunit\u00e0 di una trentina di monaci che intendono vivere il vangelo, seguendo il modello che propone san Benedetto, alternando nei vari giorni la preghiera (personale o corale), il lavoro (nei campi, la fabbrica di birra o intellettuale) ed il riposo. La solitudine (monacale) \u00e8 una scelta specifica perch\u00e9 venga riempita dalla presenza di Dio. I monaci si ritrovano insieme 5 o 6 volte al giorno nella chiesa dell'abbazia per cantare e celebrare l'eucaristia, vivono in un silenzio permanente che non impedisce incontri personali (senza per\u00f2 un tempo di ricreazione fisso) ed \u00e8 un posto importante (come dice san Benedetto) per l'accoglienza degli ospiti. L'abbazia ha una foresteria che pu\u00f2 ospitare gruppi di giovani, sacerdoti e chiunque sia desideroso di riflettere e ricercare il senso della vita.\nIndustria della birra e caseificio.\nFin dal 1876, i monaci trappisti di Scourmont, avevano trovato i segreti di fabbricazione di un formaggio a pasta dura, che hanno iniziato a produrre a partire dal latte della loro azienda agricola e che raffinavano nelle cantine incurvate dell'abbazia. Un altro prodotto fu elaborato e trattato allo stesso posto. \u00c8 la birra famosa trappista di Chimay che costituisce del resto il complemento ideale dell'altro tesoro.\nIl successo portato via da questi prodotti incit\u00f2 a creare una nuova unit\u00e0 di produzione Baileux (Chimay) che fu inaugurata il 22 ottobre 1982. Vi si fabbrica il formaggio e vi si imbottiglia la birra. Tuttavia la birra famosa trappista \u00e8 sempre trattata nell'abbazia.\nTre birre ad alta fermentazione e quattro tipi di formaggi sono fabbricati sotto il diretto controllo dell'abbazia:"}
{"id": "1470804", "revid": "767487", "url": "https://it.wikipedia.org/wiki?curid=1470804", "title": "Caterina Moriggi", "text": "Biografia.\nCaterina nacque a Pallanza, sulle rive del Lago Maggiore, da genitori benestanti. Secondo la tradizione apparteneva alla importante famiglia dei Morigi o Moriggia, ma nei documenti quattrocenteschi il suo cognome risulta \"de Ruffinis\". Persa la famiglia in giovane et\u00e0 a causa di un'epidemia, si trasfer\u00ec a Milano: attorno al 1450 si un\u00ec ad una comunit\u00e0 eremitica femminile attiva presso il santuario mariano di Santa Maria del Monte di Velate, attorno al quale pi\u00f9 tardi sarebbe stato costruito il Sacro Monte sopra Varese. Si dedic\u00f2 attivamente alla cura degli appestati durante un'epidemia che aveva colpito la zona attorno al 1470, a causa della quale perse tutte le sue compagne.\nCaterina rimase l'unica religiosa attiva presso il santuario, ma presto si unirono a lei altre donne, tra cui Giuliana Puricelli da Busto Arsizio: il 10 novembre 1474 papa Sisto IV, su richiesta di Galeazzo Maria Sforza, consent\u00ec per loro l'erezione di un monastero sottoposto alla regola di sant'Agostino e alle costituzioni dell'Ordine di Sant'Ambrogio ad Nemus. Il 10 agosto del 1476 le religiose emisero i loro voti e ricevettero il velo monacale.\nCaterina da Pallanza ne fu la prima badessa: alla sua morte, le succedette Giuliana Puricelli.\nCulto.\nIl culto tributatole sin dalla morte venne riconosciuto dalla Congregazione dei Riti il 12 settembre 1769 e papa Clemente XIV lo conferm\u00f2 il 16 settembre successivo.\nIl Martirologio Romano fissa per la sua memoria la data del 6 aprile.\nBibliografia.\nInos Biffi, \"Mirabile Ydio ne li Sancti Soy. Le Beate Caterina e Giuliana del Sacro Monte di Varese secondo le pi\u00f9 antiche biografie\", Varese 1983"}
{"id": "1470809", "revid": "287204", "url": "https://it.wikipedia.org/wiki?curid=1470809", "title": "Starogard Gdanski", "text": ""}
{"id": "1470818", "revid": "767487", "url": "https://it.wikipedia.org/wiki?curid=1470818", "title": "Eir\u00edkur Hauksson", "text": "Carriera.\nInizi\u00f2 la carriera nel 1981 nel gruppo degli Start. Nel 1988 si trasfer\u00ec a \u00d8stfold in Norvegia per diventare cantante del gruppo power metal degli Artch. Ha partecipato all'Eurovision Song Contest 2007 cantando la canzone \"Valentine Lost\".\nHa fatto parte degli ICY, un gruppo islandese, facendo debuttare l'Islanda all'Eurovision Song Contest 1986 con \"Gle\u00f0ibankinn\". All'Eurovision Song Contest 1991 \u00e8 parte dei Just 4 Fun con \"Mrs. Thompson\" in rappresentanza della Norvegia."}
{"id": "1470823", "revid": "287204", "url": "https://it.wikipedia.org/wiki?curid=1470823", "title": "Ciolo de la Barba", "text": "Fu un poeta pisano, esponente della poesia cortese toscana del XIII secolo, e rapportabile alla sfera di influenza della poesia religiosa di Guittone d'Arezzo."}
{"id": "1470824", "revid": "767487", "url": "https://it.wikipedia.org/wiki?curid=1470824", "title": "Edward Burra", "text": "Biografia.\n\u00c8 celebre per le sue raffigurazioni del degrado sociale, della cultura di colore e della scena di Harlem del 1930.\nAnche se non dichiaratamente omosessuale, conduceva una vita particolarmente dissoluta rispetto ai tempi.\nBurra nacque a South Kensington, Londra, cominci\u00f2 l'istruzione secondaria ma dovette abbandonarla a causa dell'anemia e della febbre reumatica. Burra studi\u00f2 alla Chelsea School of Art e successivamente alla Royal College of Art.\nEbbe la sua prima galleria personale nel 1929.\nBurra condusse molti viaggi, di conseguenza molti stili confluiscono nei suoi lavori, prevalentemente realizzati con acquerelli e distinti da colori molto forti. Durante la seconda guerra mondiale, a causa dell'impossibilit\u00e0 di viaggiare, lavor\u00f2 come scenografo per opere teatrali e balletti e raggiunse una discreta notoriet\u00e0.\nRifiut\u00f2 l'invito a diventare membro della Royal Academy nel 1963 ma successivamente, nel 1971, entr\u00f2 a fare parte dell'Order of the British Empire. La galleria Tate tenne una retrospettiva dei suoi lavori nel 1973.\nMor\u00ec a Hastings, Inghilterra il 22 marzo 1976, dopo che una rottura dell'osso iliaco aveva indebolito la sua salute."}
{"id": "1470825", "revid": "767487", "url": "https://it.wikipedia.org/wiki?curid=1470825", "title": "Van Gogh (film 1948)", "text": "Van Gogh \u00e8 un documentario d'arte del 1948 diretto da Alain Resnais e incentrato sul celebre pittore olandese Vincent van Gogh.\nContenuti.\nIl cortometraggio ruota attorno a quattro luoghi (Nuenen, Parigi, Provenza e Auvers-sur-Oise), sviluppati attorno ad opere di Van Gogh. Ne nasce un'interpretazione personale e originale del famoso olandese.\nAnalisi.\nVan Gogh \u00e8 un documentario originale, che presenta scelte non banali: ad esempio le opere pittoriche vengono riprese dalla macchina da presa come se fossero delle autentiche porzioni di realt\u00e0; in quest'ultimo caso Resnais gioca sull'apparente difformit\u00e0 tra spazio pittorico - centripeto, perch\u00e9 in un quadro lo sguardo tende istinvamente a dirigersi dai limiti della cornice verso il centro, e spazio cinematografico - centrifugo, per cui lo sguardo tende a spaziare pi\u00f9 liberamente, in quanto la porzione di realt\u00e0 percepit\u00e0 sembra proseguire al di l\u00e0 del limiti dell'inquadratura.\nTrattare cinematograficamente le opere di Van Gogh come porzioni di realt\u00e0 \u00e8 una straordinaria intuizione, rafforzato da uno spregiuducato utilizzo del campocontrocampo e delle dissolvenze: il risultato \u00e8 un'interpretazione geniale, anche se parziale e arbitraria, dell'olandese.\nVan Gogh \u00e8 un esempio di documentario formalista."}
{"id": "1470826", "revid": "108107", "url": "https://it.wikipedia.org/wiki?curid=1470826", "title": "Servizi di consultazione telefonica", "text": ""}
{"id": "1470829", "revid": "108107", "url": "https://it.wikipedia.org/wiki?curid=1470829", "title": "Servizi informazioni elenco abbonati", "text": ""}
{"id": "1470833", "revid": "1315817", "url": "https://it.wikipedia.org/wiki?curid=1470833", "title": "David Supino", "text": "Fu senatore del Regno d'Italia dal 1919 al 1921.\nBiografia.\nFiglio primogenito di Rachele Rignano e Mois\u00e8, mercante, collezionista e appassionato d\u2019arte di origini ebraiche, dopo essersi iscritto alla facolt\u00e0 di giurisprudenza a Pisa, Supino si laure\u00f2 nel luglio del 1872 con una tesi sul tema della colpa nei contratti. Fu allievo del giurista pisano Francesco Buonamici. Dal 1875 al 1894 fece parte dell\u2019Ordine pisano degli avvocati. \nNel 1894 spos\u00f2 Regina Perugia, dalla quale ebbe due figlie: Margherita e Lina.\nDopo alcuni anni d\u2019insegnamento presso l\u2019Istituto Cesare Alfieri di Firenze, nel 1876 ottenne la libera docenza per titoli in Diritto commerciale a Pisa. Nel 1878 divenne professore straordinario e, nel 1883, fu nominato professore ordinario e, nel 1884, divenne preside della facolt\u00e0. Rimase in cattedra fino al 1925. Per alcuni anni insegn\u00f2 anche scienze delle finanze e diritto finanziario. Fu rettore dal 1898 al 1920. \nNel 1883, in seguito alla promulgazione del Codice di commercio, dopo aver collaborato a lungo con la rivista \"Il Casaregis\", fond\u00f2 e diresse insieme a Filippo Serafini il \"Diritto commerciale\" (dal 1921 \"Diritto commerciale e la parte generale delle obbligazioni\"), uscita per la prima volta a Pisa nel 1883.\nLa sua opera principale fu \"Della cambiale e dell'assegno bancario\". \nLe \"Istituzioni di diritto commerciale\", pubblicato nelle prime quattro edizioni con il titolo \"Diritto commerciale\", fu tradotto anche in lingua spagnola. Nella versione definitiva era articolato in quattro libri: il primo dedicato al commercio in generale, il secondo alle obbligazioni commerciali, il terzo al commercio marittimo e il quarto alle azioni, nel quale erano trattati anche i temi del fallimento, della prescrizione e della giustizia commerciale.\nNominato senatore per meriti accademici il 6 ottobre 1919, si affili\u00f2 al gruppo liberale democratico, poi Unione democratica. \nNel 1921 ricevette la nomina a commissario di vigilanza sulla circolazione e sugli istituti di emissione e quella a membro della Commissione reale e parlamentare per la riforma dei codici. Nel 1928 fu affiliato all\u2019Unione nazionale del Senato, divenuta l'anno seguente Unione nazionale fascista del Senato.\nDurante l\u2019insegnamento e l\u2019esperienza parlamentare percorse tutto il cursus dell\u2019Ordine della Corona d\u2019Italia e dell\u2019Ordine dei Ss. Maurizio e Lazzaro fino a divenire rispettivamente nel 1909 e nel 1925 grande ufficiale.\nMor\u00ec a Pisa il 3 maggio 1937 e fu sepolto nel cimitero ebraico pisano."}
{"id": "1470835", "revid": "2043462", "url": "https://it.wikipedia.org/wiki?curid=1470835", "title": "Margherita di Connaught", "text": "Biografia.\nMargherita era figlia del principe Arturo di Sassonia-Coburgo-Gotha (1850-1942) e della sua consorte Luisa Margherita di Prussia (1860-1917). Era nipote della regina Vittoria del Regno Unito (1819-1901) e anche dell'imperatore Guglielmo I di Germania (1797-1888).\nNel 1905 al Cairo conobbe il principe di Svezia Gustavo Adolfo, futuro re Gustavo VI Adolfo, figlio primogenito dei principi ereditari Gustavo e Vittoria di Baden.\nDopo un mese di fidanzamento, il 15 giugno dello stesso anno, Margherita e Gustavo si sposarono nel castello di Windsor. Della cerimonia venne girato il documentario \"The Royal Wedding at Windsor\" di Cecil M. Hepworth.\nNel 1907, alla morte del re Oscar II, nonno di Gustavo Adolfo, quest'ultimo e Margherita acquisirono il titolo di Principi della Corona di Svezia.\nNel castello di Sofiero, ricevuto come regalo di matrimonio, Margherita, amante del giardinaggio, si impegn\u00f2 a trasformare e a curare i giardini. Appassionata di arte, si dedic\u00f2 anche alla pittura e alla fotografia.\nNel 1908 cre\u00f2 il primo club femminile di bandy.\nMentre era in attesa del suo sesto figlio, Margherita contrasse un'infezione che la condusse rapidamente alla morte. Mor\u00ec il 1\u00ba maggio 1920.\nI suoi funerali si celebrarono nella cattedrale di Stoccolma.\nDiscendenza.\nDal suo matrimonio nacquero cinque figli:"}
{"id": "1470843", "revid": "2014155", "url": "https://it.wikipedia.org/wiki?curid=1470843", "title": "Ferdinando de la Cerda", "text": "Origine.\nEra figlio maschio primogenito del re di Castiglia e Le\u00f3n e anche Re dei Romani (imperatore, non ancora incoronato del Sacro Romano Impero Germanico), Alfonso X \"il Saggio\" e di Violante d'Aragona.\nBiografia.\nGli Annali toledani riportano la data di nascita di Ferdinando \"(D\u00f1s Fernandus, filius Regis Alfonsi\").\nIl 30 novembre 1268, a Burgos, secondo il \"Chronicon de Carde\u00f1a\" si sposarono \"Infant D. Ferrando con Do\u00f1a Blanca fija del Rey de Francia\" Ferdinando e Bianca di Francia (1253-1322), figlia del re di Francia, Luigi IX, e di Margherita di Provenza, figlia di Raimondo Berengario IV di Provenza e di Beatrice di Savoia, dopo che era stato formalizzato un contratto di matrimonio, il 28 settembre 1266, a Saint-Germain-en-Laye tra (\"Donum Fernandum primogenitum Domini\u2026Alfonsi\u2026Electi in Regem Romanorum necnon et Castell\u00e6, Toleti, Legionis, Galeci\u00e6, Sibil. Cordub. Murc. Giem. et Alguarb. Regis\" e \"Dominum Ludovicum \u2026Regem Franci\u00e6\u2026dominam Blancham filiam suam\").\nNel periodo giovanile Ferdinando partecip\u00f2 a tutte le campagne militari del padre e dal 19 dicembre 1270 al 14 marzo 1272, fu maggiordomo del re suo padre.\nNel 1274, dato che il padre cercava di difendere il titolo di re dei Romani e farsi incoronare imperatore del Sacro Romano Impero, nomin\u00f2 Ferdinando reggente del trono di Castiglia; mentre il padre si trovava in Provenza a trattare con Papa Gregorio X, nel 1275 i Merinidi, del Marocco, guidati dal sultano Abu Yusuf Yaqub ibn Abd Al-Haqq, sbarcarono sulle coste andaluse e attaccarono il regno di Castiglia; Ferdinando, in assenza del re, si mise alla testa dell'esercito e si diresse a sud, per far fronte all'invasore.&lt;br&gt;Prima ancora di scontrarsi coi musulmani per\u00f2 Ferdinando, come riportato dagli Annali toledani e anche dalle \"Chronicon de Carde\u00f1a\", \"Chronicon Domini Joannis Emmanuelis\" e la \"Cronaca\" di Guglielmo di Nangis, trov\u00f2 la morte, a causa di una forte febbre, e suo fratello Sancho gli subentr\u00f2 alla testa delle truppe riportando la vittoria.&lt;br&gt;Il corpo di Ferdinando fu riportato a Burgos, dove fu inumato nel Monastero de las Huelgas.\nLa morte di Ferdinando cre\u00f2 un problema di successione, perch\u00e9 Alfonso X, ignorando i diritti dei figlioli di Ferdinando, nomin\u00f2 nuovo erede al trono il figlio maschio secondogenito, Sancho.&lt;br&gt;La vedova di Ferdinando, Bianca di Francia, dopo la morte del marito, fu addirittura imprigionata, mentre i due figli, Alfonso e Ferdinando, furono protetti solo dalla nonna paterna, Violante.&lt;br&gt;Ma quando Alfonso X propose a Sancho di creare per Alfonso de la Cerda un piccolo regno, nella citt\u00e0 di Ja\u00e9n, Sancho si ribell\u00f2 al padre ed inizi\u00f2 una guerra civile che si concluse, nel 1282, con la sua parziale vittoria; e nonostante che l'8 novembre 1282 fosse stato diseredato dal padre, alla morte di Alfonso, gli successe sul trono.\nDiscendenza.\nFerdinando e Bianca ebbero due figli:"}
{"id": "1470844", "revid": "487015", "url": "https://it.wikipedia.org/wiki?curid=1470844", "title": "Corrado d'Ivrea", "text": "Biografia.\nCorrado era il terzogenito dell'anscaride Berengario II d'Ivrea, marchese d'Ivrea e re d'Italia, e della bosonide Willa III d'Arles, figlia di Bosone VI di Provenza. conte d'Avignone, d'Arles e margravio di Toscana, e di Willa II di Borgogna - figlia di Rodolfo I, re di Borgogna della stirpe dei Vecchi Welfen, e di Willa di Provenza -. Corrado era inoltre fratello di Adalberto II, Guido, di Rozala d'Ivrea, contessa delle Fiandre (968-996) e regina dei Franchi (988-992), di Berta badessa di S. Sisto di Piacenza, di Gerberga, moglie del marchese Aleramo e di Gisela monaca benedettina nel 965.\nCome marchese, Corrado resse Milano dal 957 al 963 circa. Corrado aveva tenuto il comitato di Milano, dopo la morte di Liudolfo, figlio di Ottone I: \u00ab\"Allora Berengario uccise col veleno Liudolfo e conquist\u00f2 tutta l'Italia. Nomin\u00f2 suo figlio Corrado marchese della contea di Milano, la cui moglie si chiamava Richilda e che don\u00f2 alla chiesa di Milano la corte di Trecate\"\u00bb\". \"\nDisceso in Italia Ottone I, contro Berengario II e per cingere la corona imperiale a Roma, Corrado tent\u00f2 una resistenza alle truppe imperiali, per poi andare in esilio. I tre figli maschi di Berengario, nel 962, si fortificarono nelle tre fortezze di Garda (probabilmente Adalberto II), Isola Comacina (sicuramente Guido) e Travaglia (probabilmente Corrado). Sembra che la fortezza di Travaglia, resistette all'assedio delle truppe imperiali, guidate da Valperto, arcivescovo di Milano, sino al 964. Si ipotizza, ma senza adeguata documentazione, che si fosse poi ritirato in Liguria, non lontano dalla Frassineto dove si era effettivamente rifugiato il fratello, re Adalberto, divenendo il primo conte di Ventimiglia.\nIl 12 settembre 963, l'imperatore Ottone I concesse al potente arcicancelliere Guido vescovo di Modena territori e propriet\u00e0 nei comitati di Modena, Bologna e Reggio che in precedenza erano appartenute a Corrado e al fratello Guido, ribelli all'Impero.\nSecondo i \"Gesta Mediolanensium\", dopo la sconfitta del padre e del fratello Adalberto e l'uccisione dell'altro fratello Guido (alla battaglia del Po il 25 giugno 965) per opera di Ottone I, Corrado stipul\u00f2 la pace con quest'ultimo che lo nomin\u00f2, successivamente intorno al 970, marchese di Ivrea.\nPrima di raggiungere l'accordo ufficiale con l'imperatore, Corrado si pose al servizio dell'Impero bizantino contro Ottone I, come ricordato da Liutprando di Cremona, nella sua opera \"La relazione di un'ambasceria a Costantinopoli\", stanza XXX. Con gli imperiali e longobardi italici si scontr\u00f2, quale comandante delle truppe bizantine, nella battaglia di Ascoli Satriano verso la fine del 969, uscendone sconfitto (ma vista la condotta in battaglia si pu\u00f2 ipotizzare che fosse gi\u00e0 segretamente d'accordo con Ottone I). \nNarra il \"Chronicon Salernitanum\" che Abdila patrizio, succeduto ad Eugenio, messe insieme quante milizie pot\u00e9 raccogliere, venne con queste genti a giornata presso Ascoli. Mentre si combatteva il patrizio diede ordine che Corrado, uno dei suoi capitani, muovendo celatamente, aggirasse la linea dei tedeschi per investire gli avversari su un fianco; confidando che ci\u00f2 avrebbe dato la vittoria. Ma intervenne al contrario l'iniziativa di Corrado Cono, che attacc\u00f2 la linea dei longobardi di Spoleto. Ma fu contrattaccato dal conte Sicone, che era a quella giornata con gli uomini del Ducato di Spoleto, il quale lo ruppe e disperse. Dopo di che la sconfitta dei Greci fu universale, e Abdila con mille e cinquecento dei suoi vi lasciarono la vita. Giunto poi l\u2019imperatore con tutto l\u2019esercito, si port\u00f2 in Puglia a depredare, ardere borghi, assediare citt\u00e0, per costringere i Bizantini a rendere il principe di Benevento e Capua, Pandolfo Testadiferro, tenuto prigioniero. Questi fu spedito a trattare la pace fra i due imperi.\nL'esercito ottoniano, forte di molti contingenti, tedeschi e italici, riport\u00f2 una vittoria decisiva e la battaglia di Ascoli fu vissuta a Costantinopoli come una autentica disfatta, divenendo il pretesto per l'uccisione di Niceforo II Foca e l'assunzione all'Impero di Giovanni Zimisce. Soltanto nel 971 fu raggiunto un accordo tra i due imperi, sancito dal matrimonio tra Teofano, probabilmente nipote del nuovo imperatore, e il figlio di Ottone I, il futuro Ottone II. A seguito degli accordi di pace fra i due imperi, anche Corrado Cono abbandon\u00f2 la causa del fratello Adalberto II e strinse alleanza con l'imperatore Ottone I, ottenendo la Marca d'Ivrea (con i comitati di Ivrea, Vercelli, Pombia/Novara, Ossola, Stazzona e Lomello) e la mano dell'arduinica Richilde.\nSui rapporti tra Corrado Cono e le istituzioni ecclesiastiche, oltre alla donazione di Trecate all'arcivescovo di Milano gi\u00e0 citata, si conserva una lettera a lui indirizzata da Gerberto di Aurillac, abate di Bobbio, precettore del futuro imperatore Ottone III e futuro papa. La lettera \u00e8 datata dagli studiosi fra il giugno e il 20 dicembre 986, scritta da Reims o Colonia e probabilmente inerente all'intervento di Corrado per appoggiare l'abbaziato bobbiese di Gerberto, posto in discussione da alcuni monaci e vassalli. Una delegazione di Bobbio si era recata alla corte ottoniana - presso Duisburg o Colonia - dove si recavano anche il marchese Ugo di Tuscia e Corrado d'Ivrea (cugino secondo del marchese di Tuscia, discendendo entrambi dal bisnonno Tebaldo d'Arles):\nNel maggio 996, Corrado Cono - trisnipote di Suppone II duca di Spoleto - risulta in carica come duca di Spoleto e Camerino e legato imperiale, in luglio, nella Pentapoli marchigiana, con le relative otto contee (Pesaro, Fano, Senigallia, Ancona, Fossombrone, Cagli, Jesi e Osimo), su cui gravava la rivendicazione del Papato. In una lettera del 5 agosto 996, Ottone III comunica a papa Gregorio V \"lasciamo a te in aiuto e conforto i pi\u00f9 eminenti d'Italia (\"primores Italiae\"): Ugo di Toscana, fedele a noi in tutto, e Corrado, conte di Spoleto e prefetto di Camerino, al quale per amore vostro abbiamo affidato le otto contee che sono contese, e che abbiamo per ora messo a capo di esse come nostro legato, affinch\u00e9 i popoli abbiano un capo e per sua opera vi prestino i dovuti servizi.\".\nLa successione a Corrado.\nIl passaggio della Marca d'Ivrea da Corrado a Arduino \u00e8 posto da alcuni autori intorno al 990, attraverso una presunta adozione di Arduino da parte del marchese, che per\u00f2 resta una pura ipotesi non suffragata da alcuna fonte. In base a tale ipotesi si \u00e8 immaginato che Corrado si fosse rifugiato a Roma presso l'imperatrice reggente Teofano, spossessato del suo dominio dal figliastro, come se l'ufficio di marchese non dipendesse proprio dall'imperatrice reggente: \"Durante il suo soggiorno a Roma [989-990 ndr], Teofano riceve le rimostranze del margravio di Ivrea, Corrado, figlio di Berengario II, cacciato dal suo feudo da Arduino\".. Sembra invece pi\u00f9 probabile - ma non documentato - che l'esclusione di Corrado dalla marca sia attribuibile a Adelaide nonna di Ottone III e zia materna del marchese Corrado - come prima cugina della madre Willa III - reggente dell'Impero dal giugno 991 al settembre 994, per l'antico astio che la opponeva alla dinastia degli Anscarici. Coloro che avevano tentato di costringerla, allora non ancora ventenne, al matrimonio con Adalberto II, imprigionandola nella Rocca di Garda. Di fatto, i sostenitori di Arduino provenivano dal 'partito adelaidino': \"Alcuni vescovi e conti del \u201cpartito adelaidino\u201d \u2013 per esempio, Pietro vescovo di Como, Uberto il Rosso, conte di Pombia (nominato nel 991), insieme con il fratello Riccardo, i discendenti di Manfredo del fu conte Aimone\u00a0\u2013 e diverse famiglie dell\u2019aristocrazia minore, arricchitesi con i beni della Chiesa, si schierarono con Arduino contro il vescovo Leone e il partito filoimperiale\". Nel parlamento di Sohlingen a fine settembre 994, Ottone III assunse pieni poteri: \nEriberto \u00e8 anche l'abate di Brogne, importante abbazia nelle Fiandre, allora governate dalla sorella del marchese Corrado, Rozala d'Ivrea, contessa di Fiandre, Artois e Ostravent. Il nuovo cancelliere Eriberto proveniva da una nobile famiglia di Worms e aveva goduto della sua educazione nel monastero di Gorze; fu quindi nominato da Teofano cappellano e tutore del re, ma dovette dimettersi dopo la morte dell'imperatrice, sotto l'influenza di Adelaide.. \nIn sostanza, la politica dell'imperatrice Adelaide riprese l'impostazione del suocero Ugo: \"Tagliare fuori gli strati superiori dei \"potentes\" italici e rimpiazzarli con aristocratici di origini inferiori permette al re di contare su una schiera di seguaci di indubbia fedelt\u00e0 e, soprattutto, facilita la possibilit\u00e0 di rimuoverli all\u2019occorrenza\". Anche se i tempi erano mutati e la scelta di Arduino a capo di Ivrea si rivel\u00f2, alla lunga, poco propizia per l'Impero. La politica di Corrado e del figlio Ottone poteva costituire una minaccia solo per l'autorit\u00e0 personale e i beni patrimoniali italici del dotario dell'imperatrice ma non per l'Impero. In effetti, Corrado, insieme al cugino Amedeo di Anscario II duca di Spoleto, come nipote e figlio del duca, avrebbero potuto aspirare a una quota dei beni di Adelaide e di sua madre Berta di Svevia, beni gi\u00e0 appartenuti alla bisnonna di Corrado, Berta di Lotaringia, madre di Ugo d'Arles.\nLa rimozione del marchese Corrado, un \"affaire\" europeo?\nSe abbiamo osservato che la probabile autrice del 'siluramento' di Cono fu l'imperatrice Adelaide, dobbiamo anche costatare che sicuramente suo nipote Rodolfo III di Borgogna si scontr\u00f2, negli stessi anni dell'allontanamento del marchese d'Ivrea, con l'anscarico Ottone-Guglielmo, il nipote del marchese d'Ivrea, colui che fu uno dei principali fondatori del potere della Borgogna medievale e il cui lungo governo gett\u00f2 le basi per il potere dei suoi successori. I fatti si svolgono ai confini occidentali della Marca d'Ivrea, dove il nipote anscarico continua ad avere possedimenti, parentele e amicizie che possono far pensare a possibili appoggi politico-militari. Nel 987, Ottone-Guglielmo firm\u00f2 un diploma come conte di Nevers, evidenziando le sue intenzioni di succedere in tutto l'asse ereditario del patrigno capetingio che lo aveva adottato; Ottone-Enrico duca di Borgogna. Rodolfo III, re di Borgogna Transgiurana, cerc\u00f2 di controllare fin dall'inizio del suo regno (993-995) le regioni dominate dal nipote del marchese Corrado, aprendo ostilit\u00e0 che dureranno quasi trent'anni. Rodolfo intervenne nel \"M\u00e2connais\", nel cuore dei possedimenti di Ottone-Guglielmo, con i suoi grandi vassalli laici, l'episcopato e l'appoggio dei Cluniacensi, guidati dall'abbate Odilone, il grande biografo e fautore di Adelaide. Nel 994 re Rodolfo tent\u00f2 anche di prendere piede a Besan\u00e7on mediante un'elezione episcopale (alla morte di Leotaldo figlio di Alberico e di Ermentrude, sposa in seconde nozze di Ottone-Guglielmo), ma fu bloccato da una rivolta dei suoi vassalli, che sino al 999, con intervento diplomatico di Adelaide, si cerc\u00f2 di sedare. Ottone-Guglielmo seppe attrarre i grandi potentati laici del regno borgognone - marchesi di Provenza e conti d'Albon in particolare - e farsi leader di una rivolta resistendo anche all'imperatore Enrico II.\nNel 1002, la morte senza discendenti legittimi del duca di Borgogna, Ottone-Enrico, apre una crisi di successione tra re Roberto di Francia e Ottone-Guglielmo. Quest'ultimo rivendica il ducato, pretendendo di essere erede per adozione del defunto. Gi\u00e0 titolare delle contee di M\u00e2con, Beaune, Auxerre, Autun e Nevers, e vasti territori nell'Arcidiocesi di Besan\u00e7on, si comprende quale pericolo potesse costituire la formazione di uno stato anscarico tra i due regni, sia per il re dei Franchi, Roberto II - che ripudia la zia del conte di M\u00e2con, Rozala d'Ivrea, sostituendola con Berta nipote di Adelaide - sia per Rodolfo III - che attraverso la zia Adelaide, reggente l'Impero, si sarebbe liberato di Corrado.\nIn un atto, attribuito in passato all'anno 1000 ma probabilmente, secondo il Poupardin e successivi storici, risalente al 996, Rodolfo III rammenta un suo incontro con l'imperatore Ottone III, avvenuto nell'ottobre-novembre 996, nel palazzo imperiale di Bruchsal, alla presenza, tra gli altri, di \"Cuonone comite Palacii\"., in cui \u00e8 possibile ravvisare l'ex marchese di Ivrea, definito, come osservato, con il titolo comitale tra i \"primores Italiae\", nella lettera imperiale a Gregorio V dello stesso anno, nonostante rivestisse l'ufficio di duca di Spoleto e Camerino, essendo il titolo palatino il pi\u00f9 alto della gerarchia italica. Si ha notizia di un conte palatino - una sorta di vicario imperiale - tale Arduino, il precedente 22 maggio 996, il che pu\u00f2 far ipotizzare che la nomina di Cono - promoveatur ut amoveatur - possa essere avvenuta recentemente, se si trattasse del medesimo conte italico. Infatti, gli omologhi conti palatini germanici, con i quali non pu\u00f2 confondersi quello presente a Bruchsal, furono all'epoca Azzo di Lotaringia per la Lorena, Federico di Harz per la Sassonia, Aribo per la Baviera e Oddone I di Blois per il Regno dei Franchi. Quanto al conte palatino borgognone, omonimo dell'anscarico, ovvero Kuno di Rheinfelden, questi muore il 24 novembre 994, ed il figlio, anch'esso di nome Kuno, nasce intorno al 992-995 (i genitori si sposano nel 991); quindi entrambi sono da escludere dall'atto del 996-1000. Sembrerebbe dunque che l'intervento negli affari borgognoni di Corrado Cono possa essere ascritto a una composizione dello scontro in atto tra Rodolfo - sotto il protettorato dell'Impero - e il nipote Ottone-Guglielmo, attestando quindi il coinvolgimento del destituito marchese nelle vicende d'oltralpe.. La Marca di Ivrea e il nipote anscarico Ottone-Guglielmo rimasero, in ogni caso, al centro delle lotte per il potere nei seguenti decenni, proprio in relazione ai rapporti politici con la Borgogna:\nIvrea e la marca negli ultimi decenni del X secolo.\nLa citt\u00e0 affidata da Ottone I a Corrado si stende sulle rive della Dora Baltea, alle propaggini della Serra d'Ivrea, al centro dell'anfiteatro morenico aostano, in naturale posizione strategica nel Medioevo, designata fin dai tempi di Narsete a proteggere l'arco alpino, poi sede di ducato longobardo. La principale direttrice padana di accesso all'arco alpino nord-occidentale seguiva la via proveniente da Vercelli, dove confluivano le due direttrici di Novara-Milano e Cozzo-Lomello-Pavia, collegate alla grande arteria trasversale padana della via Postumia. Da Ivrea partiva il percorso verso nord - la Via Francigena principale arteria commerciale, religiosa e militare europea. - che costeggiava la sponda sinistra della Dora, fino al centro di Aosta e ai valichi dell\"'Alpis Graia\" e del \"Summus Poeninus\", aperti in direzione della Francia. La citt\u00e0 costituiva dunque uno snodo stradale importante, che prevedeva la connessione diretta con un ponte in muratura sul fiume e un ulteriore collegamento viario meridionale con i centri di Industria (Monteu da Po) e Torino. Divenuta capoluogo di una contea in epoca franca; nell'825 Lotario I vi fece fondare uno \"studium\" episcopale. Fra gli anni 888 e 891 la contea di Ivrea fu affidata a Anscario - figlio di Amedeo, conte di Oscheret, Tonnerre, Digione e Langres - fratello del potente Folco il Venerabile, regio cancelliere e arcivescovo di Reims. La marca sottoposta a Ivrea comprendeva una vasta area dell'attuale Piemonte centro-settentrionale, sulla destra del Ticino, dall'Ossolano a Torino e Asti. La storiografia \u00e8 incerta sulla effettiva estensione originaria della Marca di Ivrea. Anche se prevale l'idea che comprendesse tutta l'area occidentale sino al \"Litus maris\" ligure. Di certo, dopo l'allontanamento e l'esilio di Berengario II da Ivrea nel 941 - da parte di re Ugo di Provenza - la Marca di Ivrea fu ridotta nelle dimensioni perdendo i comitati di Torino, Bredolo e Auriate e poi, al tempo di Corrado, aveva ulteriormente perduto, in favore di Arduino il Glabro, marchese di Torino, anche il comitato di Asti, estendendosi solo sino alle valli dei fiumi Malone e Orco a Ovest e il Po a sud-ovest..\nCorrado fu dunque un marchese 'dimezzato', ma il suo 'bicchiere' va letto mezzo pieno: la sua nomina imperiale all'ufficio pubblico di Ivrea, dopo la clamorosa sconfitta del partito anscarico, pu\u00f2 essere letta soltanto come la necessit\u00e0 di Ottone I di sfruttare, per meglio incardinarsi nel regno italico, il consenso e le relazioni parentali, clientelari e vassallatiche dell'erede di Berengario II. \nCorrado fu figlio di Willa d'Arles e Toscana, sorella di Robaldo I d'Arles nonno di Guglielmo il Liberatore e Robaldo conti-marchesi di Provenza che - insieme al suocero di Corrado, Arduino il Glabro - si apprestavano alla guerra contro la Frassineto saracena, ovvero dei pagani che avevano compiuto incursioni sino alle foreste del Vercellese all'epoca del vescovo Ingone (958-74): \nCorrado non era isolato; altri rami anscarici continuavano a reggere incarichi pubblici di rilievo e controllare vitali centri castrali della regione. Fin dal 3 settembre 962 l'arduinica prima cugina della moglie di Corrado, Guntilda di Ruggero, moglie di Amedeo \"vassus domni imperatoris\" - figlio del duca Anscario II - aveva acquistato met\u00e0 dell'importante signoria castrale di Mosezzo nel comitato di Pombia-Novara, dal manfredingo Egelrico dei conti di Lomello. Sette anni dopo, l'altra met\u00e0 del castello di Mosezzo era venduta all'ingonide Uberto, arcicancelliere imperiale e vescovo di Parma. I discendenti anscarici signori di Mosezzo continuarono ad ingrandire i possessi: nel settembre 985, Berengario, figlio di Amedeo, aveva acquisito per 20 soldi dal longobardo Adelberto del fu Rainaldo di Mosezzo, con un atto rogato nel \"castrum\" di Mosezzo, una \"pecia\" mista di campo e bosco lambita dall\u2019Agogna nella contermine area di Carpenedo. Nella marca aveva riacquistato rilevanti beni fondiari anche il nipote, figlio del fratello Adalberto, Ottone-Guglielmo, dal 982 conte palatino di Borgogna e di M\u00e2con, come si evince dalla donazione della vasta corte regia di Orco, presso l'omonimo fiume, donata dal nipote di Corrado, nel 1019, all'Abbazia di Fruttuaria.\nI poteri ecclesiastici.\nLa marca, all'epoca di Corrado, comprendeva inoltre tre nuclei politico-religiosi di grande rilievo: le diocesi di Vercelli - articolata in 34 pievi territoriali a met\u00e0 del X secolo -, Novara - con 33 pievi. - e Ivrea. Ma l'epoca delle investiture di poteri pubblici cittadini ai vescovi si dischiude soltanto con il regno di Arduino d'Ivrea; i vescovi dell'epoca di Corrado - a parte quello di Novara - sono soltanto dei grandi proprietari fondiari del territorio, bench\u00e9 reggitori di nutrite curie di vassalli. Tra il 969 e il 972 il vescovo novarese Aupaldo ottiene da Ottone I la giurisdizione e il diritto di \"districtus\" (potere di coercizione sugli uomini liberi) sulla citt\u00e0 e su una fascia di territorio contiguo per tre miglia. Oltre a mantenere la \"defensio\" - immunit\u00e0 fiscale e giudiziaria - sui propri beni patrimoniali. L'ampio territorio della diocesi di Novara si estendeva, a grandi linee, nella sua parte nord-occidentale sino alla Valsesia e in quella nord-orientale sino all\u2019Ossola; a ovest si arrestava sin quasi al fiume Sesia - oltrepassato dalla diocesi di Vercelli. - a est era delimitato dal corso del Ticino e dalla sponda orientale del Lago Maggiore, mentre a meridione si allungava sino a comprendere Mortara. Il capoluogo civile del conte risiedeva a Pombia, soltanto nell'XI secolo si form\u00f2 un comitato novarese. \nA Vercelli, con la concessione della Corte Regia da parte di re Berengario I - bisavolo di Corrado - ai canonici di Sant\u2019Eusebio e di Santa Maria Maggiore, il 26 gennaio 913, il clero cittadino acquisiva un compatto territorio semiurbano a nord-ovest della citt\u00e0, corrispondente all\u2019area di espansione altomedievale di pertinenza pubblica intorno alla primitiva cattedrale. Insieme alla corte suburbana, i canonici ricevettero in dono anche i diritti sulla fiera annuale e sul mercato settimanale. La Corte Regia, inglobante la cattedrale e i palazzi vescovili e canonicali, era configurata come un centro direzionale a met\u00e0 strada fra la citt\u00e0 antica e la campagna, dotata di servizi pubblici come il mercato e il macello e validi strumenti di difesa dall\u2019interno come il carcere e dall\u2019esterno, con mura, porte e torri. La parte meridionale della diocesi di Vercelli, fra Po e Tanaro, detta \"Ultra Padum\" o \"Comitatus Toresianus\" - dal \"Castrum Turris\" sul colle di San Lorenzo - comprendeva dodici pievi, ma nel corso del X secolo era trapassata, per la giurisdizione civile, nel comitato di Asti. L'attitudine ad operare in orizzonti politici di ampio spettro, che si registra nell\u2019operato di vescovi quali Liutvardo, gi\u00e0 arcicancelliere di Carlo il Grosso, e Leone, giudice e messo imperiale di Ottone III e componente della sua familia con la qualifica di \"episcopus Palacii\", indica il cospicuo tenore culturale costituito dalla chiesa vercellese nei secoli IX-XI.\nAd Ivrea, in una domenica sette marzo da collocare fra il 969 e il 980 fu nominato dall'imperatore il vescovo Warmondo, il quale - fra il 980 e il 990 - inizi\u00f2 a costruire la nuova cattedrale ad absidi contrapposte, secondo un modello ispirato al romanico germanico, nella parte alta della citt\u00e0 nord occidentale, mentre a sud-ovest era sito il castello del marchese a guardia del ponte sulla Dora Baltea. L'iniziativa di Warmondo si inser\u00ec nello sviluppo culturale e politico dell'episcopato, con l'incremento dello \"studium\" e dello \"scriptorium\" - aperti a influssi culturali europei - dai quale uscirono decine di preziosi volumi liturgici ancor oggi in parte conservati. Nelle stesse opere liturgiche sono rammentate le formule dei giuramenti vassallatici a cui furono sottoposti i \"milites\" episcopali. Elementi tutti tesi a irrobustire la struttura materiale della diocesi affidata a Warmondo, riorganizzando la propriet\u00e0 fondiaria e sottoponendo a maggior controllo la vassallit\u00e0 episcopale, anche mediante una revisione delle concessioni beneficiarie, in maniera non dissimile da come operavano a Vercelli e a Novara gli altri due vescovi della marca; Aupaldo e Pietro di Vercelli.\nLe signorie castrensi.\nAccanto ai poteri vescovili, la complessa amministrazione della marca \u00e8 costituita dai poteri di conti, capitanei e militi su cui Corrado svolse un potere di coordinamento in rappresentanza dell'Impero. Nella seconda met\u00e0 del X secolo si consolida una nuova aristocrazia, potenziata economicamente attorno a nuove fondazioni di castelli, che non sono un mero elemento architettonico e paesaggistico, ma riformano i rapporti sociali, economici e culturali delle popolazioni assoggettate. Questa nuova aristocrazia riusc\u00ec quindi in molti casi a essere interprete dei nuovi poteri signorili locali, con le sue realizzazioni di centri incastellati, ma nell\u2019immediato non riusc\u00ec a ricomporre il territorio regionale disgregato dalla crisi definitiva dell\u2019ordinamento carolingio. Le famiglie che possiedono i maggiori beni fondiari e signorie di castello nella marca sono i conti di Pombia e di Lomello.\nDall'inizio del X secolo gli antenati dei conti di Lomello - giudici imperiali, livellari e avvocati dell'Abbazia di Nonantola - possedettero vastissimi territori fra il Ticino, l\u2019Agogna, la Sesia e il Po, da Gambol\u00f2 a Cergnago, da Ceretto a Langosco e pi\u00f9 a sud da Lomello a Dorno, a Pieve del Cairo. Il comitato di Lomello viene concesso - insieme ai centri minori di Mede, Breme, Zeme, Langosco e Sparvara - intorno al 953 da Berengario II a Manfredo \"de loco Mosixio\".; Mosezzo \u00e8 il castello nel comitato di Pombia che abbiamo visto passare a Amedeo anscarico. Nel 962 Ottone I concede al conte Aimone le corticelle di Andorno e Molinaria successivamente confermate, fra le altre localit\u00e0, nel 988 dal giovanissimo Ottone III (ancora sotto la tutela della madre Teofano) a Manfredo II del fu Aimone, insieme con Gaglianico, Ponderano, Cisidola, Candelo e Trivero, Alice, Cavagli\u00e0, Casanova e Roppolo nel comitato di Vercelli, nonch\u00e9 altre in quello di Lomello (Casana, Breme, Genziano, Astelliano, Gomaresco, Galdanazo, Calvarengo e Frassineto), in tutto tredici corti, ville e castelli.. Manfredo II \u00e8 ricordato nel 976 come possessore di terre a Cerano nel Novarese. Lomello passa poi a Egelrico conte, morto con ogni probabilit\u00e0 nel 996 senza eredi, lasciando vacante il feudo che nello stesso anno era assegnato al giudice pavese Cuniberto, fratello dell'arcicancelliere Pietro vescovo di Como, importante esponente del 'partito adelaidino'.\nI conti di Pombia - che si divideranno nell'XI secolo in conti di Biandrate, del Canavese e da Castello - sono vassalli dell\u2019imperatore, dell\u2019arcivescovo di Milano, nonch\u00e9 dei vescovi di Novara, Ivrea e Torino. La pluralit\u00e0 di vassallaggi indica l\u2019ampio raggio d\u2019azione della famiglia, che controlla in origine vastissimi possedimenti estesi dalla Valsesia e Val d\u2019Ossola fino a Ivrea e al Canavese, a Chieri e al Roero, inglobando, probabilmente, con il nuovo marchese Arduino, gran parte dei beni anscarici. Le maggiori famiglie capitaneali, dotate di plurime signorie di castello, sono i di Casalvolone, i da Robbio-da Besate, milanesi installati nella corte anscarica di Caresana, i signori di Bulgaro e i da Cerrione.\nUna notevole signoria castrense, nel comitato di Vercelli, fu costituita dalla corte di Auriola, donata sin dall'anno 933 al conte Aleramo, futuro cognato di Corrado, situata a nord del Po, tra il Lamporo e la Stura, confinante con la corte di Caresana. A sud del Po, nel 961, sempre nel comitato di Vercelli, il cognato e la sorella Gerberga donavano all'abbazia aleramica di S. Salvatore di Grazzano, con il consenso dei rispettivi genitori Guglielmo e Berengario, e dei figli di primo letto di Aleramo, Anselmo e Oddone, le tre corti di Grazzano - con relativo castello - Cisignano e Cardalona, con venti masserie, per un totale di cento iugeri. L'abbazia di Grazzano \u00e8 sottoposta dai donatori al vescovo di Torino, indice di dissensi giurisdizionali con il vescovo Ingone di Vercelli.\nGran parte dei beni ecclesiastici concessi dai sovrani ai vescovi, capitoli cattedrali e monasteri della marca, successivamente alla guerra e sconfitta di Arduino d'Ivrea, riguardavano i beni fiscali e patrimoniali anscarici gi\u00e0 in possesso di Corrado. Per precisare in dettaglio l'estensione del patrimonio marchionale occorrerebbe dunque una attenta disamina della relativa documentazione ecclesiastica della fine del X e primi decenni dell'XI secolo. L'incastellamento dei territori marchionali sembra documemtato fin dall'anno 970. Come indicherebbe, ad esempio, il caso del castello di Domodossola, capoluogo dell'Ossolano. La prima relativa attestazione dell'anno 970, si ha a proposito della cessione da parte di Aupaldo, vescovo di Novara, di un sedime ubicato \"infra castro quod noviter edificato esse videtur in loco et fundo Oxila [...] quod ipso castro nominatur Aguciano\".\nSono una dozzina i castelli documentati del X secolo per il Vercellese: Asigliano 974, Auriola 993; Bulgaro 956; Caresana 987; Curino 999; Castellengo, Santhi\u00e0 1000; Victimulae 999; Carpignano Sesia X sec; Breme 929;Uliaco 997, S. Secondo di Dorzano. Ma l'archeologia medievale ha potuto documentare molti altri siti per quell'et\u00e0. Nel solo Eporediese: Orco, Chiaverano, Albiano di Ivrea, Maridon risalente al IX secolo, Pavone Canavese, Romano Canavese, Pont Canavese alle confluenze dell'Orco e del Soana con le fortificazioni di Tellaria, Ferranda, Doblatio e Sparone. La corte di Obiano, \"in Canavesio Ubianum cum castello et capella\", cos\u00ec ricordata nella conferma di Enrico II a Fruttuaria del 1014, era stata donata nel 960 alla madre di Corrado, Willa d'Arles, poi donata a Fruttuaria nel 1006 da Berta figlia di Amedeo; probabilmente il figlio del duca Anscario II..\nComitato di Ivrea.\nIl comitato d\u2019Ivrea probabilmente coincidente con la relativa diocesi - dove si radicava la maggiore presenza patrimoniale e fiscale anscarica - si estendeva a nord su tutta la valle dell\u2019Orco e del torrente Soana, raggiungeva a nord-est le localit\u00e0 di Quincinetto e di Carema, era limitato ad est da una linea che collegava Andrate, Torrazzo e il lago di Viverone, seguendo a sud-est, dopo Vische, lungo la Dora Baltea fino alla confluenza con il Po. Il comitato aveva una propaggine meridionale, oltre il Po, nei territori di S. Sebastiano, Casalborgone e Berzano e verso sud-ovest e ovest, confinando con il comitato di Torino, includendo Volpiano, Fruttuaria, Rivarossa, Front, Vauda, Barbania e Rocca; prima del collegamento con la valle dell\u2019Orco, il confine comitale includeva Castellamonte..\nComitato di Vercelli.\nBiella e Santhi\u00e0 nell'ultima parte del X secolo tendono a divenire centri autonomi di un distretto comitale, all'interno della diocesi e comitato di Vercelli. A Santhi\u00e0, negli anni successivi alla morte di Corrado, si concentreranno gli sforzi del successsore Arduino per contrastare il potere temporale del vescovo Leone: \"L\u2019adozione per quella zona della terminologia comitale avviene proprio nel momento in cui non comporta alcuna innovazione sostanziale, proprio nel momento cio\u00e8 in cui il gestore locale del potere diventa inequivocabilmente uno solo, il vescovo di Vercelli, sia per il comitato di Vercelli sia per il giovane e non sappiamo quanto formalizzato comitato di Santhi\u00e0.\" .\nComitato di Pombia.\nIl comitato include Novara e comprende la parte pi\u00f9 centrale di quella diocesi. Si pu\u00f2 considerare che raggiungesse a nord e a nord-est il lago d\u2019Orta e l\u2019entroterra meridionale del lago Maggiore, confinando quindi con i comitati d\u2019Ossola e di Stazzona, a est toccasse per un breve tratto il Ticino confinando poi con la Burgaria \u00abdi destra\u00bb, a sud-est e a sud si estendesse fino ai limiti settentrionali del Vigevanasco e della Lomellina, confinando con i comitati di Burgaria e di Lomello. A ovest il confine che separava il comitato di Pombia da quello di Vercelli doveva coincidere con il confine fra le diocesi di Novara e quella di Vercelli, comprendendo l'alta Valsesia. Gariardo, vassallo e fedele del marchese Adalberto I \u00e8 ricordato, ormai defunto nel 945, come \"comes de castro Fontaneto\", nel comitato di Pombia, ma non \u00e8 certo che fosse il titolare di Pombia. Il comitato \u00e8 tenuto dal conte Adalberto nel 962. Il conte Dadone, padre di Arduino, citato nell'aprile 973 come possessore in \"loco et fundo Plumbia\" non \u00e8, con sicurezza, titolare del medesimo comitato, anzi si firma in un atto imperiale del 967 con \"Signum manus comes Mediolanensis\", ovvero del comitato di Milano sottratto al ribelle Corrado Cono. Questo pu\u00f2 far ritenere possibile che il marchese Corrado, perduta Milano, controllasse dal 970 circa direttamente Pombia. Nel 991 compare, nell'assegnazione al vescovo di Novara di una \"curtis\", il \"comes\" Uberto il Rufo, che dar\u00e0 impulso nel secolo seguente alla dinastia dei conti di Pombia e di Biandrate; forse si pu\u00f2 interpretare la notizia come un intervento dell'imperatrice reggente per sottrarre la contea di Pombia al marchese.\nComitato di Ossola.\nPosto a nord di Pombia, il comitato ossolano era inserito anch'esso nella diocesi di Novara. Nel 910 il re Berengario I don\u00f2 a un Gariardo \"vicecomes\" le corti di Caddo, Premosello e \"Longomiso\" con \"quantum ex ipsis quondam pertinuit de comitatu Oxilense\". Si trattava di un ricco possessore dell\u2019Alto Novarese incaricato di esercitare localmente funzioni vicecomitali, probabilmente da identificare con Gariardo de Fontaneto, successivamente investito del titolo comitale forse a Pombia. Intorno al 915 lo stesso re don\u00f2 al nipote del vescovo di Novara la piccola corte di Beura \"pertinentem de comitatu Oxilense\"\" nel distretto di Invorio, sito nella porzione pi\u00f9 settentrionale del Medio Novarese a cavaliere dei laghi d\u2019Orta e Maggiore. La giurisdizione del comitato dell\u2019Ossola, una circoscrizione pubblica di ridotte dimensioni, poteva dunque estendersi ben oltre i confini della valle omonima. La particolare organizzazione delle grandi aziende agrarie altomedievali, note come \"curtes\", dotate di dipendenze situate anche in localit\u00e0 molto distanti dal centro amministrativo, faceva s\u00ec che il comitato dell\u2019Ossola formasse delle \"exclave\", ad esempio, nei limitrofi comitati di Pombia o di Stazzona e, si pu\u00f2 credere, accadesse anche il contrario. Premosello, circa 7-8 chilometri a nord-ovest del lago di Mergozzo, \u00e8 la localit\u00e0 pi\u00f9 meridionale, e Caddo, circa 3 chilometri a nord dell\u2019attuale Domodossola, la pi\u00f9 settentrionale. Il comitato, retto da un visconte per conto del marchese di Ivrea, probabilmente si estendeva a sud verso il lago d'Orta. Fra il 999 e il 1015, ovvero sotto il regime di Arduino d'Ivrea, compare come conte di Ossola Riccardo di Ildiprando di Lumellogno, cognato del vescovo Pietro di Como e fratello di Uberto il Rufo conte di Pombia.\nComitato di Stazzona.\nL'antica \"Stationa\" corrispondeva all'odierna Angera, e costituiva il capoluogo di buona parte dei territorri costieri, circostanti al lago Maggiore, imcludenti Locarno e \"Sumade\", identificabile con Someraro a nord di Stresa. Le valli Blenio e Leventina nel 948 erano state donate nel testamento di Attone vescovo di Vercelli - defunto nel 958 - al capitolo della cattedrale di Milano, separando Blenio dal comitato di Stazzona. Il comitato comprendeva, tra le altre, le corti di Massino e \"Cabroi\", forse identificabile con l'attuale Capronno - insieme a Locarno donate, nell'866, all'imperatrice Angelberga -. Nell'anno 998 Stazzona \u00e8 ricordata come semplice \"curtis\". I territori sembrano sotto l'influenza di Ottone, figlio del marchese Corrado, fra il 998 e il 1002: \"In una vendita del 15 gennaio 998 il vescovo di Tortona Liutfredo cedette \u00abmedietatem de corte una in loco et fundo Stazona\u00bb a Ottone, figlio di un defunto Conone: potrebbe essere Corrado Conone?\". Altri beni di Ottone nella zona sono \"in castro insula que nominatur Maiore\" o Isola Madre, Stresa, Baveno, Carciano (frazione di Stresa) e i \"castra\" di Lesa, Locarno e Cistello, quest'ultimo nel comitato di Seprio. Il grande patrimonio acquistato dall'anscarico Ottone incluse castelli, ville e \"curtes\" in area lombarda. Ricordiamo che tra il 962 e il 964 sembra che Corrado - all'epoca conte di Milano - abbia opposto resistenza alle truppe imperiali nella fortezza di Travaglia, sul lago Maggiore, tra Stazzona e Locarno. Con l'opposto fortilizio di Angera, Arona chiudeva e sorvegliava il bacino meridionale del lago, attraverso il quale fluiva gran parte del traffico oltremontano verso Milano e Pavia. Ad Arona, l'arduinico Amedeo conte di Seprio, cognato di Corrado, fonda intorno al 970 l'Abbazia dei SS. Salvatore, Gratiniano e Felino dove sono riposte le reliquie dei santi Gratiniano e Felino provenienti da Perugia. Durante la reggenza dell'imperatrice Adelaide, fino al settembre 994, o nell'anno successivo, Stazzona passa al conte Sigifredo, imparentato con il conte di Pombia, Uberto il Rufo - cognato di Arduino - ovvero a un esponente di quelle famiglie - fautrici di Arduino d'Ivrea - che occupano con la forza i beni patrimoniali e contestano la politica di Corrado Cono e del figlio Ottone.\nComitato di Lomello.\nI confini del comitato lomellino furono la Sesia a ovest, il Ticino a est, e una linea che colleghi Sesia e Ticino a nord, passando poco a settentrione di Mortara, ma il territorio comitale si estendeva a sud anche a destra del Po. A Manfredo, figlio del conte Aimone, nel 988, sono confermati i beni patrimoniali nelle \"curtes\" di Breme, Ticineto, Genzano, Astelliano (localit\u00e0 scomparsa presso l'attuale Valenza Po), Frassineto e altre non identificabili. Altre vaste propriet\u00e0 detenevano i conti di Lomello, come sopra osservato, nei comitati di Vercelli e Pombia. Le corti lomelline di Pollicino e di Breme erano state donate al monastero della Novalesa dall'anscarico Adalberto I per sfuggire alla minaccia saracena, ma non si hanno altri documenti sui beni anscarici nel comitato all'epoca del nipote Corrado, anche se l'assenza del titolo comitale da parte di Manfredo, figlio del conte Aimone, pu\u00f2 fare ipotizzare che l'ufficio pubblico fosse detenuto dal marchese, fra il 970 e il 995.\nLe donazioni di Caresana e Trecate negli anni 987 e 989.\nI rapporti di Corrado Cono con gli enti ecclesiastici sono parzialmente documentati pur da due avvenimenti: la donazione della corte e castello di Caresana, nel comitato di Vercelli al Capitolo dei canonici di Vercelli - citt\u00e0 inserita nella curia di Ivrea - e quella di Trecate, nel comitato di Burgaria; , all'arcidiocesi di Milano, retta da Landolfo II da Carcano.\nLa corte di Caresana superava i mille iugeri, cio\u00e8 quasi ottocento ettari, e comprendeva un castello con fossato, la cappella dei Santi Simone e Giuda, il porto sul Sesia con relativi diritti commerciali e di pesca, oltre la foresta di Gazzo, le vigne i prati e i coltivi. La storiografia, sfruttando quasi mille istrumenti notarili fra X e XIII secolo, \u00e8 riuscita a determinare la presenza di muraglie, torri e fossati, del ponte che univa la fortificazione pi\u00f9 antica al villaggio, di case e magazzini, stradine, orti e cappelle, interni ed esterni al castello, il quale aveva una cortina di circa cinquecento metri e si collegava immediatamente alla villa, cinta a sua volta di fossati e provvista di porte. In essa era posizionato il piccolo fondo circondato da altra muraglia, in cui dimoravano il gastaldo ed altri agenti e servi, e dove insistevano due mulini e la casa in cui si riponevano i frutti spettanti al signore. Il \"territorium\", sino alla fine del X secolo fu ancora in gran parte incolto, e poi dissodato in molte sue zone in pi\u00f9 fasi. Caresana insisteva sulla destra della Sesia, dodici chilometri a sud-est di Vercelli, sette chilometri a nord del Po, e fino al XII secolo il suo territorio si stendeva fino a raggiungere il Po, lungo la destra e la sinistra della Sesia, per quasi quindici chilometri: nelle zone via via di nuovo dissodamento sorsero anche alcune \"cassine\", alcuni \"sedimina\" di abitazione talvolta indicati come \"clausure\", mentre le dimore consuete, entro la \"villa\" o il \"castrum\", non erano normalmente cinte da siepi o da altro riparo. Molti possidenti furono \"milites\" con \"equos et armas\", forse da identificare con il 17-18% della popolazione di origine franca e Legge salica. Il castello di Caresana era sito presso il porto dei traghetti che univano il Vercellese alla Lomellina e alla via per Pavia, interrato l'antico ponte romano di Mantie - a circa due chilometri da Caresana - per il mutamento d'alveo del fiume. Per cautelarsi, i canonici di S. Eusebio di Vercelli si fecero rinnovare la donazione \"post mortem\" del marchese Corrado; nel 995 da parte dell'imperatrice Adelaide e nel 996 da parte di Ugo di Tuscia, quando ancora Corrado era in vita e dunque i canonici, probabilmente nel passaggio di consegne al nuovo marchese, non avevano ancor preso possesso della corte. La donazione dell'imperatrice Adelaide - nipote di Rodolfo I di Borgogna bisnonno di Corrado - del novembre 995, infatti \u00e8 confermata, su richiesta del vescovo vercellese Pietro, in un placito di Pavia presieduto dal duca e \"missus\" imperiale Ottone, forse lo stesso figlio di Corrado, nel successivo aprile, a pochi giorni dalla traslazione a Spoleto del marchese di Ivrea. Quindi \u00e8 possibile trovarne la causa e porre le conferme in occasione dell'abbandono della Marca di Ivrea da parte di Corrado (994-995), a cui succedette il nuovo marchese Arduino d'Ivrea, e nell'assunzione all'ufficio di duca di Spoleto, in cui l'anscarico succedette allo stesso Ugo (996).\nLa corte di Trecate proveniva dall'immenso patrimonio dell'imperatrice Angelberga, sorella di Suppone II e madre della nonna materna di Corrado; la regina Ermengarda. Nell'anno 877 l'imperatrice redasse il suo testamento lasciando tutti i suoi beni al monastero benedettino femminile di S. Sisto di Piacenza, da lei fondato e sottoposto alla \"tuitio\" dall'Arcidiocesi di Milano. La corte di Trecate, nello spirituale dipendente dal vescovo di Novara, era cos\u00ec dominata - almeno indirettamente - dai presuli milanesi da oltre un secolo quando intervenne la donazione patrimoniale dell'anscarico nel 989. Inoltre, S. Sisto all'epoca era sottoposto all'egida della badessa Berta, sorella del marchese d'Ivrea. Le numerose ricche corti regie donate da Angelberga alla sua creatura, ora in mano ai fratelli anscarici, costituivano non solo una opulenta concentrazione di potere economico, ma erano tutte collocate in zone che avevano una grande potenzialit\u00e0 strategica per il controllo delle principali vie di comunicazione dell\u2019Italia centro-settentrionale, ovvero lungo il corso del Po e dei suoi affluenti; quello del Ticino e la Via Francigena, non esclusi i diritti di fiera e alcune saline di Comacchio. La corte di Trecate, sin dai primi decenni del X secolo, registra la presenza, fra i grandi proprietari fondiari, del vescovo e del capitolo di Novara. Insieme a Caresana, Trecate fu donata fin dal 16 marzo 882 dall'imperatore Carlo III il Grosso, al suo arcicancelliere Liutvardo - vescovo di Vercelli \"dilectus, summus, intimus consiliarius\" - caduto in disgrazia nell'887 e quindi privato dei beni. Angelberga nel contempo subiva da parte dell'imperatore l'esilio in Germania e la perdita di parte dei beni, che riebbe soltanto dopo la caduta del genero Bosone I di Provenza nell'anno 887.\nFamiglia e figli.\nPrima del 987, Corrado spos\u00f2 Richilde, figlia di Arduino il Glabro della stirpe degli Arduinici, primo signore della marca di Torino. Secondo il Sergi, \u00e8 possibile identificare il duca Ottone \"dux et advocatus imperialis\" che acquista castelli e chiese dal vescovo di Tortona, il 15 gennaio 998, con un figlio di Corrado Cono. Un altro documento - citato dal Muratori nelle stesse pagine - in cui si ritrova Ottone, figlio del duca Corrado Cono, \u00e8 relativo a un placito da lui presieduto il successivo 19 febbraio 998 in Cremona - affiancato dal venticinquenne Enrico II il Santo, duca di Baviera e Carinzia, futuro imperatore nonch\u00e9 cugino avendo in comune il trisavolo Rodolfo I di Borgogna - nel quale, in qualit\u00e0 di \"missus\" imperiale, si pronuncia a favore di Olderico, vescovo di Cremona, al quale venivano contestati alcuni diritti dai suoi cittadini.\nOttone di Corrado d'Ivrea, nei documenti citati a gennaio e febbraio, porta il titolo del padre di duca, ma a dicembre del 998 l'ufficio di duca di Spoleto fu invece affidato dall'imperatore a Ademaro da Capua, figlio del chierico Balsamo, amicissimo d'infanzia e allevato insieme ad Ottone III, il quale intendeva, attraverso il suo operato, recuperare alla fedelt\u00e0 il Principato di Capua e il Ducato di Napoli, come avvenne verso la fine del 999. Corrado era deceduto e aveva lasciato il ducato, e le otto contee marchigiane, senza un titolare probabilmente a dicembre del 997, quando l'imperatore - accompagnato dal duca di Baviera, i marchesi di Meissen e di Tuscia, vescovi italiani e transalpini, Odilone di Cluny e Gerberto di Aurillac - aveva attraversato le Alpi per rimettere ordine a Roma e in Italia, e riporre il cugino Gregorio V sul soglio di Pietro, occupato dall'antipapa Giovanni XVI. Il sodalizio tra i cugini, imperatore e papa, era infatti durato poco; Gregorio V fu costretto a rifugiarsi prima a Spoleto, ospite del duca Corrado che tent\u00f2 con la forza di riprendere Roma, poi in Lombardia dove nel febbraio 997 tenne un sinodo a Pavia, intimando a Roberto II di Francia, cognato del duca di Spoleto, di annullare il ripudio di Rozala d'Ivrea.\nCorrado fra leggende agiografiche e tradizioni popolari.\nLa figura storica del duca Cono di Ivrea, nella quotidianit\u00e0 eporediese, \u00e8 ancor oggi relativamente attiva; attraverso la festa patronale di san Savino e la fiera equina del 7 luglio. Narra la leggenda che, nell'anno 956, Corrado duca di Spoleto prelev\u00f2 da una basilica a poche miglia da Spoleto le reliquie del santo vescovo Savino - \"portando con s\u00e9 il corpo del glorioso Martire e Vescovo S. Savino, che aveva collocato in una cassetta con entrovi i documenti, che ne constatavano l'identit\u00e0\" - e le trasport\u00f2 a Ivrea - governata dal fratello Guido - per proteggere se stesso e la citt\u00e0 piemontese dai pericoli di un'epidemia di \"peste\" allora in atto. Giunto il duca alle porte di Ivrea, le spoglie del santo iniziarono a essere fonte di miracoli e si meritarono cos\u00ec la venerazione da parte degli eporediesi. Inizi\u00f2 quindi in quell\u2019epoca la devozione della comunit\u00e0 di Ivrea per san Savino patrono principale della citt\u00e0 e diocesi, festeggiato - sino al 1749 - il 24 gennaio.\nLo scenario storico delle leggende.\nNel 956 sappiamo che imperversava una epidemia di peste in Germania e Francia, ma non possediamo riferimenti nelle fonti italiche. Peraltro altre epidemie, che potrebbero far da sfondo alla leggenda delle reliquie di s. Savino, si registrano nel 976, ancora nel 983-986 e nel 996-997, quando Corrado fu, rispettivamente, marchese di Ivrea e duca di Spoleto. Per il Settia l'arrivo delle reliquie a Ivrea sarebbe da porre tra il 936-940 - quando Anscario II, zio di Corrado, \u00e8 duca di Spoleto - e il 959 a seguito della cacciata da Spoleto del duca Tebaldo II di Spoleto, da parte di Adalberto II, fratello di Corrado; \"ad Spoletensem seu Camerini marchiam debellandam\". Tuttavia l'epidemia del 976 \u00e8 testimoniata in area franco-tedesca, quindi ravvicinata rispetto alla diocesi di Ivrea, mentre quella del 996-97 sembrerebbe documentata soprattutto in Inghilterra. Negli anni 983-986 si registra una terribile epidemia in tutta Italia: \nNondimeno nell'ultimo decennio del X secolo Rodolfo il Glabro descrive la morte di molti grandi personaggi - fra il 995 e il 996 - in una pandemia di \"peste\" o \"fuoco sacro\" - molto probabilmente in realt\u00e0 vaiolo - che ben si attaglia alla leggenda di Corrado: \nDi conseguenza, \u00e8 pi\u00f9 probabile fissare fra il 976 e il 997 l'effettivo accadimento dell'arrivo delle reliquie a Ivrea - in particolare nel 985 unica pandemia documentata espressamente per l'Italia - quando Corrado fu titolare della marca e poi a Spoleto. La prima menzione liturgica di s. Savino in Ivrea, nondimeno, risale alla fine del X secolo, quando il soglio vescovile eporediese fu occupato dalla straordinaria figura del vescovo Warmondo (969/980-1006), rifacitore della cattedrale di S. Maria - dal 980 circa in poi - il quale ripose le spoglie di s. Savino nella relativa cripta, all'interno di una monumentale edicola funeraria romana, insieme a quelle di s. Besso e s. Tegolo, secondo quanto si pu\u00f2 evincere dal celeberrimo \"Sacramentarium Episcopi Warmundi\", redatto intorno all'anno 990.\nUna precedente relazione storica di s. Savino con la diocesi e Marca di Ivrea potrebbe essere individuata se le spoglie del santo patrono diocesano portate in citt\u00e0 da Corrado, forse al tempo del vescovo Warmondo, fossero appartenute, in realt\u00e0, a Savino vescovo di Piacenza; il culto del quale, la sepoltura e le reliquie furono sempre comuni a quelle di s. Antonino di Piacenza - altro martire tebeo come Besso e Tegolo -. Il martirio di s. Antonino pot\u00e9 essere ambientato nella Val di Susa. A S. Michele della Chiusa, nel territorio della marca eporediese sino all'anno 941, era venerato s. Antonino ed era sita una chiesa a lui dedicata, ricordata sin dal 1029, donata nel 1043 dai marchesi di Torino ai canonici regolari di Saint-Antonin-Noble-Val poi dipendente dalla Sacra di San Michele. Sulle intime relazioni familiari di Corrado con l'ambiente piacentino, dove furono scoperte le reliquie di s. Antonino dal vescovo Savino, rammentiamo la sorella Berta, badessa di S. Sisto, il cugino Bosone d'Arles, vescovo di Piacenza (940-951), e la cognata Alsinda, nuora di Lanfranco conte di Aucia e poi di Piacenza (976-981). Infine Sigifredo, vescovo di Piacenza dal 997 (ma gi\u00e0 eletto nel 988 e subito sostituito da Giovanni Filagato), della potente famiglia milanese dei da Besate - vassalli di Caresana e benefattori sia di S. Savino di Piacenza sia di S. Benigno di Fruttuaria - era consanguineo della moglie di Corrado, partecipando alla consacrazione di Fruttuaria, dopo aver rifondato intorno al 1000 il monastero piacentino di S. Savino. \nUna crepuscolare memoria della traslazione delle reliquie di s. Savino nella Marca d'Ivrea \"al tempo dei Galli imperatori\" (franchi?) si ha nell'opera manoscritta \"Dell\u2019antichit\u00e0 e nobilt\u00e0 della citt\u00e0 di Vercelli e delli fatti occorsi in essa e sua provintia, raccolti da Gio. Batta Modena Bichieri Can.co di essa citt\u00e0 l\u2019anno 1617\" (Biblioteca del Pontificio Ateneo Salesiano di Torino), in riferimento alla prevostura di S. Savino, dipendente dall'Abbazia di Fruttuaria - strettamente collegata al monastero piacentino di S. Savino - nella pieve di \"Calliniascum\", presso Vercelli. Anche se il riferimeno vercellese alle reliquie saviniane non fosse da relazionare direttamente ad Ivrea, denoterebbe la diffusione del culto del vescovo di Piacenza, Savino, nell'area della Marca in epoca alto-medievale. Il fondatore di Fruttuaria, Guglielmo da Volpiano, fu sino al 987 presente a Vercelli e nella vercellese Abbazia di S. Michele Arcangelo di Lucedio, dove appena ventenne svolse le funzioni di scolastico, cellerario e ostiario. Il monastero di S. Savino di Piacenza - e le relative reliquie del santo - non furono un corpo estraneo alla Marca di Ivrea ma costituirono un \"punto chiave dello sviluppo del monachesimo riformatore in alta Italia\", in relazione a Guglielmo da Volpiano e Fruttuaria, \"un progetto dunque, si potrebbe dire, per una societ\u00e0 monastica, un progetto che, per\u00f2, non giunse a compimento [...] nelle forme della vita monastica che avrebbero potuto preparare una costruzione federativa secondo il modello di Cluny\"."}
{"id": "1470846", "revid": "729019", "url": "https://it.wikipedia.org/wiki?curid=1470846", "title": "VS-N", "text": "Le VS-2.2, VS-3.6 e SH-55 sono \nmine anticarro italiane, con innesco del tipo VS-N. Presentano un involucro in plastica e sono del tipo a minimo contenuto metallico; sono resistenti agli urti.\nLa VS-2.2 e la VS-3.6 possono anche essere lanciate dagli elicotteri. Le mine erano prodotte dalla Valsella Meccanotecnica e a Singapore, la produzione \u00e8, ad oggi, cessata.\nLa VS-2.2 e la VS-3.6 sono essenzialmente la stessa cosa, la VS-3.6 ha dimensioni maggiori, la SH-55 \u00e8 ancor pi\u00f9 grande ed ha una forma pi\u00f9 arrotondata. Una mina pi\u00f9 piccola, la VS-1.6 usa gli stessi inneschi.\nDescrizione.\nLe mine sono di colore verde oliva o sabbia e di forma circolare.\nLa VS-2.2 e la VS-3.6 consistono in un involucro principale \"a costole\", contenente la carica principale ed un detonatore circolare di tipo VS-N, allocato alla sommit\u00e0 della carica.\nLa SH-55 \u00e8 pi\u00f9 grande, l'involucro non presenta il motivo \"a costole\" e la mina utilizza lo stesso tipo di detonatore: il VS-N.\nIl detonatore VS-N \u00e8 un detonatore a pressione; esercita una pressione su di un diaframma, che a sua volta agisce su di un percussore, fino a che una sfera di rilascio \u00e8 spinta in una cavit\u00e0. \nGli shocks da sovrappressione sono troppo rapidi per gonfiare il diaframma, questo richiede infatti una pressione graduale, fornendo una maggior resistenza agli urti.\nLa carica principale della VS-2.2 \u00e8 relativamente ridotta per una mina anticarro e tender\u00e0 a danneggiare i veicoli, invece di distruggerli. Nonostante ci\u00f2, le cariche delle mine VS-3.6 e SH-55 possono penetrare la corazza di veicoli blindati. \nLa VS-2.2 si trova ancora in Iraq e Kuwait, la SH-55 \u00e8 trovata in Afghanistan."}
{"id": "1470850", "revid": "767487", "url": "https://it.wikipedia.org/wiki?curid=1470850", "title": "Giuliana Puricelli", "text": "A lei e a Luigi Gonzaga \u00e8 intitolata la chiesa parrocchiale del quartiere di San Luigi e Beata Giuliana a Busto Arsizio, oltrech\u00e9 una scuola elementare.\nBiografia.\nLa \"Beata Giuliana\", cos\u00ec come la chiamano i bustocchi, nacque a Busto Arsizio, in localit\u00e0 Cascina dei Poveri. Fuggita di casa per i maltrattamenti del padre, si rifugi\u00f2 presso il Santuario del Sacro Monte sopra Varese dove si un\u00ec a Caterina Morigi, che ivi conduceva vita eremitica: la loro vita di preghiera e penitenza suscit\u00f2 grande ammirazione, e molte giovani donne seguirono il loro esempio.\nNel 1474 papa Sisto IV concesse alla comunit\u00e0 di erigere un monastero ed il 10 agosto 1476 le religiose presero il velo ed elessero Caterina da Pallanza come prima badessa: alla sua scomparsa (6 aprile 1478) Giuliana le succedette nella carica mantenendo la carica fino alla morte (1501).\nCulto.\nNel 1673 i bustocchi sovvenzionarono con 50 scudi le esigenze edilizie del monastero di Varese e ottennero in cambio la camicia indossata dalla beata nel giorno della sua traslazione all'interno della chiesa interna del monastero avvenuta nel 1650, la seconda reliquia di Giuliana a giungere a Busto Arsizio (la prima fu il velo, ottenuto in seguito ad una richiesta nel 1653).\nIl culto tributatole sin dalla morte venne riconosciuto dalla Congregazione dei Riti il 12 settembre 1769 e papa Clemente XIV lo conferm\u00f2 il 16 settembre successivo.\nIl 15 ottobre 1762 il prevosto Pietro Borroni fece la ricognizione del velo e della camicia della beata e il canonico Antonio Lavazza, notaio ecclesiastico, stese un attestato che certificava l'originalit\u00e0 delle due reliquie (all'epoca erano molte le false reliquie, tanto che la Chiesa decise di operare questo tipo di indagine critica e selettiva).\nNella seconda met\u00e0 degli anni Settanta del Settecento nacque l'idea di dedicare alla beata Giuliana Puricelli un altare all'interno della Basilica di San Giovanni Battista. Il 5 settembre 1778 si decise che ogni 29 (giorno della celebrazione del martirio di San Giovanni Battista) e 30 agosto si sarebbero esposte all'interno della basilica le reliquie della beata. L'altare all'interno della basilica fu fortemente voluto da un comitato popolare del quale faceva parte anche il pittore e architetto Biagio Bellotti. Fu lo stesso Biagio Bellotti a ridisegnare l'esistente cappella di Sant'Ambrogio e a dipingere il quadro, ornato da marmi, raffigurante Sant'Ambrogio insieme alla beata Giuliana che viene incoronata dalla Madonna; ai loro piedi \u00e8 dipinto un paesaggio che sale dalla pianura verso la montagna varesina. Nell'angolo della pala Bellotti dipinse un testo che ricorda la propria paternit\u00e0 dell'opera e il contesto culturale in cui fu prodotta:\nDa quel momento la cappella assunse la doppia denominazione e l'aspetto visibile ancora oggi.\nNel 1951 l'associazione culturale La Famiglia Bustocca scelse la beata Giuliana come sua patrona.\nIl Martirologio Romano fissa per la sua memoria la data del 15 agosto.\nArte.\nNel Santuario di Santa Maria di Piazza, probabilmente su iniziativa del curato e storico Pietro Antonio Crespi Castoldi, nell'ultimo lustro del Cinquecento venne inserita la statua della \"Beata Iuliana de Busto\" tra le 32 statue lignee che adornano il tiburio della chiesa, opera dello scultore milanese Fabrizio De Magistris e poi dipinte a biacca nel 1602 in modo che apparissero simili al marmo.\nNegli stessi anni venne dipinto alla Cascina dei Poveri un affresco, andato poi perduto, raffigurante la Madonna venerata da Caterina da Pallanza e Giuliana inginocchiate e con la scritta \"Hic Juliane natale solum\" (qui \u00e8 nata Giuliana).\nNella Basilica di San Giovanni Battista di Busto Arsizio si trova ancora oggi un affresco risalente alla seconda met\u00e0 del Seicento e opera del pittore Antonio Crespi Castoldi, il \"Riposo durante la fuga in Egitto\". \u00c8 collocato nel transetto della basilica, sopra la porta d'ingresso alla sagrestia e raffigura la beata inginocchiata sopra un sasso (che probabilmente simboleggia il Sacro Monte di Varese) che ne riporta il nome e la patria bustese, nell'atto di meditare sulla scena della fuga in Egitto e di ricevere dal Bambino Ges\u00f9 un giglio, simbolo di purezza.\nNel 1668 un grande quadro, andato poi disperso, probabile opera del sopracitato Antonio Crespi, fu posto alla Cascina dei Poveri come pala d'altare dell'oratorio di San Bernardino, che era stato costruito dieci anni prima: rappresentava la beata Giuliana insieme a San Bernardino da Siena.\nAccanto al campanile della basilica di San Giovanni Battista di Busto Arsizio si trova una statua della santa, opera di Biagio Bellotti del 1782, restaurata nel 2012 dall'associazione La Famiglia Bustocca.\nNel XVII secolo fu realizzata una statua-reliquario, collocato nella basilica di San Giovanni per accogliere una particola della pelle della beata, concessa nel 1837 dal cardinale arcivescovo Karl Kajetan von Gaisruck.\nNel 1908 la fabbriceria della basilica di San Giovanni Battista affid\u00f2 al pittore Carlo Grossi l'incarico di affrescare la chiesa, specificandogli di includere anche la beata. Il pittore dedic\u00f2 quindi a Giuliana un medaglione nel transetto di destra, \"Gloria della beata Giuliana\"."}
{"id": "1470859", "revid": "339392", "url": "https://it.wikipedia.org/wiki?curid=1470859", "title": "Kings County (New York)", "text": ""}
{"id": "1470860", "revid": "124935424", "url": "https://it.wikipedia.org/wiki?curid=1470860", "title": "Fabio Rustico", "text": "Carriera.\nCresciuto nel vivaio dell'Atalanta, comincia la carriera calcistica nelle categorie minori, militando in prestito nel Leffe e nella Solbiatese. Nella stagione 1996-97 ritorna all'Atalanta, dove sfrutta le chance concessegli dall'allenatore Emiliano Mondonico, che lo fa debuttare nella partita casalinga contro la . Le prestazioni positive gli garantiscono un posto in pianta stabile in prima squadra. Durante l'estate seguente \u00e8 aggregato alla Nazionale Under-23 con cui vince i Giochi del Mediterraneo del 1997.\nDopo nove stagioni disputate con l'Atalanta, nel 2004 prende la decisione di dedicarsi alla politica, attivit\u00e0 svolta fino al 2008 con il ruolo di assessore allo sport del Comune di Bergamo). Pertanto, chiude anticipatamente la carriera agonistica con 123 presenze nell'Atalanta, delle quali 63 in serie A.\nTerminata l'esperienza politica, si trasferisce in Sicilia, terra di origine dei genitori, dove apre un'azienda agricola con terreni presso Selinunte (Castelvetrano), Mazara del Vallo e l'isola di Pantelleria\nStatistiche.\nPresenze e reti nei club.\n\"Statistiche aggiornate al 4 marzo 2017.\""}
{"id": "1470862", "revid": "1305772", "url": "https://it.wikipedia.org/wiki?curid=1470862", "title": "Contea di Kings", "text": ""}
{"id": "1470865", "revid": "13827569", "url": "https://it.wikipedia.org/wiki?curid=1470865", "title": "Queens County", "text": ""}
{"id": "1470869", "revid": "155136", "url": "https://it.wikipedia.org/wiki?curid=1470869", "title": "Bolla (documento)", "text": ""}
{"id": "1470870", "revid": "124123", "url": "https://it.wikipedia.org/wiki?curid=1470870", "title": "Edwin Holmes", "text": "Per la scoperta della cometa periodica 17P/Holmes, avvenuta il 6 novembre 1892, fu insignito della \"Donohoe Comet Medal\" della \"Astronomical Society of the Pacific\" (\"Societ\u00e0 astronomica del Pacifico\")."}
{"id": "1470871", "revid": "1876595", "url": "https://it.wikipedia.org/wiki?curid=1470871", "title": "Wonder Man", "text": "Wonder Man, il cui vero nome \u00e8 Simon Williams, \u00e8 un personaggio dei fumetti creato da Stan Lee (testi), Don Heck (disegni) e Jack Kirby (schizzi), pubblicato dalla Marvel Comics. La sua prima apparizione avviene in \"Avengers\" (vol. 1) n. 9 (ottobre 1964).\nTrasformato in un essere di pura energia ionica dal Barone Zemo affinch\u00e9 aiutasse i Signori del male a combattere i Vendicatori, Wonder Man finisce invece per simpatizzare con gli eroi unendosi a loro e divenendo, da allora, un pilastro della squadra nonostante le sue molte insicurezze e le continue battaglie con la propria mortalit\u00e0.\nStoria editoriale.\nEsordito su \"Avengers\" n. 9, datato ottobre 1964, il personaggio apparentemente muore alla sua prima apparizione ma viene per anni resuscitato come una sorta di morto vivente in diverse storie successive prima di ritornare definitivamente in vita sulle pagine di \"Avengers\" n. 160 (giugno 1977), in merito a tale decisione l'allora redattore capo della Marvel Stan Lee ha dichiarato: \u00abSapete, anni fa abbiamo realizzato Wonder Man, e [la DC Comics] ci ha fatto causa perch\u00e9 avevano Wonder Woman, e... ho detto ok, interromper\u00f2 Wonder Man. E tutto ad un tratto loro avevano Power Girl [dopo che la Marvel aveva introdotto Power Man]. Oh ragazzi. Quant'\u00e8 sleale\u00bb.\nWonder Man diviene in seguito uno dei personaggi principali della miniserie \"West Coast Avengers\" (settembre-dicembre 1984) e della seguente testata regolare omonima di 102 numeri (ottobre 1985-gennaio 1994) comparendo nel frattempo in una graphic novel incentrata interamente su di lui nel 1986 ed in una testata autonoma di 29 numeri (settembre 1991-febbraio 1994). Dopo aver fatto da comprimario nella poco longeva serie \"Force Works\" (luglio 1994\u2013aprile 1996) Wonder Man torna tra i Vendicatori a partire dal quarto numero del terzo volume di \"Avengers\" (maggio 1998) rimanendovi fino alla chiusura della testata col numero 503 (dicembre 2004) e comparendo nel frattempo nei tre numeri della miniserie \"Avengers Two: Wonder Man and the Beast\" (maggio-luglio 2000).\nIl personaggio si unisce successivamente alla nuova incarnazione dei Vendicatori nella serie \"The Mighty Avengers\" (maggio 2007-aprile 2010) ed appare poi sporadicamente nel quarto volume di \"Avengers\" (luglio 2010-gennaio 2013).\nNel 2013 Wonder Man diviene uno dei protagonisti di \"Uncanny Avengers\" di Rick Remender e, apparentemente, muore nel corso del secondo volume della serie (marzo 2015), scomparendo in seguito dalla circolazione.\nBiografia del personaggio.\nOrigini.\nNato a Paterson, New Jersey, dai magnati dell'industria bellica Sanford e Martha Williams, Simon cresce in una famiglia disfunzionale segnata da una madre disturbata che riversa tutto il suo affetto su di lui poich\u00e9 considera il primogenito, Eric, la \"pecora nera\" della famiglia in quanto \"nato cattivo\", nonch\u00e9 da un padre rigido ma troppo pigro per inculcare la disciplina al figlio maggiore; crescendo Simon, sentendosi in parte responsabile per le azioni di Eric, tenta invano di stargli vicino ma non riesce ad impedire che questi si unisca al Maggia divenendo un criminale. Una volta adulto Simon eredita la societ\u00e0 di famiglia scoprendola sull'orlo del fallimento poich\u00e9 incapace di competere con le Stark Industries e, nel disperato tentativo di salvarla, si rivolge ad Eric ottenendo una grossa somma di denaro rubato da investire; il piano del giovane imprenditore viene tuttavia scoperto dalla polizia federale portando alla sua incarcerazione.\nL'odio nutrito da Simon nei confronti di Tony Stark, che incolpa delle sue sciagure, lo porta a stringere un accordo con il Barone Heinrich Zemo, che lo fa uscire di prigione grazie all'Incantatrice e gli conferisce dei superpoteri trasformandolo in un essere di pura energia ionica tramite un esperimento ribattezzandolo \"Wonder Man\" ed ordinandogli di infiltrarsi nei Vendicatori e tradirli a tempo debito permettendo cos\u00ec ai Signori del male di eliminare il gruppo di eroi. Per assicurarsi la sua totale obbedienza, Zemo comunica inoltre a Simon che la sua mutazione lo avrebbe ucciso a meno che non avesse assunto un antidoto che gli avrebbe fornito solo a missione conclusa ma, nonostante ci\u00f2, all'ultimo momento, Wonder Man decide di salvare i Vendicatori (apparentemente a costo della vita) poich\u00e9 rimasto colpito dalla generosit\u00e0 e dall'altruismo mostratogli dagli eroi nel periodo passato assieme a loro.\nNella speranza che un giorno Wonder Man possa tornare in vita, Henry Pym e Iron Man decidono dunque di conservarne i tracciati cerebrali nel laboratorio del primo.\nAnimazione sospesa.\nIn realt\u00e0 anzich\u00e9 morire, Wonder Man cade in una sorta di stato d'animazione sospesa, simile alla morte.\nNel frattempo Eric, ritenendo i Vendicatori responsabili della presunta morte del fratello, assume l'identit\u00e0 di \"Sinistro Mietitore\" e li affronta in numerose occasioni con l'intento di distruggerli. Inoltre, durante gli anni di coma, Ultron, il perfido robot creato da Pym, ruba i tracciati cerebrali di Wonder Man e li utilizza per creare l'androide sintezoide Visione.\nNegli anni Simon viene rianimato in tre differenti occasioni, sempre per affrontare i Vendicatori: la prima da Kang il Conquistatore che lo arruola nella Legione dei non-vivi, la seconda volta dall'Artiglio Nero e dal Sinistro Mietitore, infine, ormai sveglio ma ancora molto debole, viene ipnotizzato dal Laser Vivente riuscendo infine a riprendersi e tornando a combattere al fianco dei Vendicatori contro Attuma, il Dottor Destino, Graviton e suo fratello, il Sinistro Mietitore.\nI Vendicatori.\nDivenuto ufficialmente membro dei Vendicatori, Wonder Man instaura una profonda amicizia col mutante Bestia. Per molti mesi, dopo la sua resurrezione, soffre inoltre di claustrofobia e paura della morte, che tuttavia supera nel corso della battaglia finale contro l'alieno chiamato Korvac. Sviluppato un forte interesse verso la recitazione, Simon decide di intraprendere la carriera di attore iniziando a fare da comparsa e stuntman in varie produzioni di Hollywood per poi affermarsi sempre maggiormente anche grazie ai contatti dell'amico Ercole.\nSuccessivamente si unisce alla nuova filiale californiana del gruppo, i Vendicatori della Costa Ovest, fondata da Visione divenendo un elemento fondamentale in quanto membro pi\u00f9 potente assieme ad Iron Man. L'appartenenza al gruppo giova molto anche alla sua professione, e Simon diviene un attore estremamente ricercato inoltre, con una parte dei suoi milionari guadagni, instituisce la \"Second Chance\", un'associazione benefica volta ad aiutare le persone cadute in disgrazia.\nDurante la militanza tra i Vendicatori della Costa Ovest, Simon accetta la Visione in qualit\u00e0 di \"fratello\" ma, nonostante ci\u00f2, nel momento in cui questi viene distrutto e in seguito ricostruito da Pym, egli si rifiuta di autorizzare nuovamente l'utilizzo dei suoi tracciati cerebrali spiegando che tale procedura (eseguita in precedenza senza il suo consenso) equivalga a \"strappargli l'anima\" sebbene in realt\u00e0 il vero motivo fosse l'amore provato segretamente per la moglie dell'androide, Wanda Maximoff (Scarlet), e la convinzione che essa amasse Visione in virt\u00f9 di quella parte di personalit\u00e0 sviluppata dalla sua mente e, pertanto, che amasse una versione distorta di lui.\nDopo lo scioglimento del gruppo Simon entra a far parte di Force Works ma, durante la prima missione del gruppo, viene disintegrato da un'astronave Kree e, diversi mesi dopo, accidentalmente resuscitato dai poteri di Scarlet in una forma composta unicamente da ioni che, inizialmente, solo lei \u00e8 in grado di \"evocare\" come una sorta di \"genio della lampada\" che compare nei momenti di crisi ma, tempo dopo, grazie all'amore che prova per lui, Wanda riesce a ripristinarlo definitivamente; i due iniziano una breve relazione sentimentale cui pone fine lo stesso Wonder Man dopo essersi reso conto dei sentimenti che la donna continua a provare per Visione.\nDopo la tragica distruzione dei Vendicatori a causa della progressiva perdita di controllo di Wanda sui suoi stessi poteri, Simon prende parte alla cena finale organizzata tra le macerie della loro vecchia base, per rendere omaggio agli eroi caduti assieme ai cittadini di New York.\nCivil War.\nDurante la guerra civile dei superumani, Wonder Man viene ricattato dallo S.H.I.E.L.D. con l'accusa di appropriazione indebita nei fondi del suo ente benefico, e costretto a lavorare per il fronte pro-registrazione partecipando a programmi televisivi come testimonial e divulgatore del significato della registrazione; contemporaneamente diviene membro dei Potenti Vendicatori ed inizia una relazione segreta con la leader del gruppo, Carol Danvers.\nDark Reign.\nAl termine dell'invasione segreta degli Skrull, Norman Osborn sostituisce Stark e smantella lo S.H.I.E.L.D. soppiantandolo con l'H.A.M.M.E.R.; sfiduciato dall'avvento di tale regno oscuro, Simon dichiara ad un telegiornale nazionale il suo intento di ritirarsi dal ruolo di supereroe poich\u00e9 disgustato dal fatto che un criminale abbia ottenuto il potere che in passato \u00e8 stato dato a gente come Nick Fury e Tony Stark; accantonate le divergenze col fratello, Wonder Man forma assieme a lui una nuova Legione Mortale con cui dichiara guerra all'H.A.M.M.E.R. venendo per\u00f2 sconfitto e incarcerato nel Raft.\nPoco tempo dopo Wonder Man, inspiegabilmente libero, aiuta gli ex-compagni di squadra Ronin, Mimo, Tigra e War Machine ad affrontare la nuova versione del robot Ultimo\nRivendicatori.\nSegnato dagli eventi degli anni passati, anche dopo la fine del potere di Osborn, Wonder Man comincia a considerare molti dei problemi del Pianeta una responsabilit\u00e0 dei Vendicatori (come la creazione di Ultron o i danni provocati da Scarlet e Hulk), motivo per il quale forma i Rivendicatori, team composto da Golia (Tom Foster), D-Man, Anti-Venom, Devil-Slayer, Capitan Ultra, Atlas, Ethan Edwards, Century ed egli stesso, con cui tenta di costringere gli eroi pi\u00f9 potenti della Terra a sciogliersi venendo per\u00f2 sconfitto e catturato. Nel momento in cui Bestia va a fargli visita in carcere inoltre, Simon scompare dalla bolla di contenimento che avrebbe dovuto tenerlo imprigionato, lascia il dubbio che in realt\u00e0 non fosse reale, ma esistesse solo grazie alla magia di Scarlet, come asserito da lui stesso.\nTempo dopo Wonder Man appare a Capitan America dichiarandosi pentito delle sue azioni e intenzionato ad ottenere nuovamente la fiducia della squadra, obbiettivo in cui riesce dopo aver soccorso Wasp dal Microverso assieme ai Vendicatori originali.\nSquadra Unione dei Vendicatori.\nWonder Man entra successivamente nella Squadra Unione dei Vendicatori di Havok e Capitan America, sebbene dichiari espressamente di non avere intenzione di prendere parte ai combattimenti ma solo di fornire al gruppo le sue abilit\u00e0 di PR, durante tale periodo lui e Scarlet si riavvicinano sentimentalmente ma, in seguito, durante uno scontro con Kang il Conquistatore, Rogue assorbe la coscienza ed i poteri di Simon dentro di s\u00e9 e sebbene, in seguito, la sua essenza le venga rimossa, non \u00e8 chiaro cosa ne sia stato di lui.\nPoteri e abilit\u00e0.\nGrazie al trattamento ionizzante del Barone Zemo, Wonder Man \u00e8 divenuto uno degli esseri fisicamente pi\u00f9 potenti dell'Universo Marvel, dotato di forza, agilit\u00e0 e riflessi al pari di Thor o di Sentry, nonch\u00e9 di una resistenza tale da risultare pressoch\u00e9 invulnerabile a qualsiasi cosa. Inizialmente capace di sollevarsi da terra grazie ad un jet pack in miniatura installato nella sua cintura, dopo essere tornato in vita Wonder Man \u00e8 divenuto capace a tutti gli effetti di volare essendo composto di pura energia ionica inoltre, Wonder Man non necessita di dormire, respirare o mangiare per sopravvivere ed \u00e8 virtualmente immortale. Dopo essere stato distrutto da un'astronave Kree e ricostituito da Scarlet, Wonder Man acquisisce, dopo un certo periodo, l'abilit\u00e0 di trasformarsi a suo piacimento in un essere completamente ionico simile a una sorta di jinn viola, amplificando cos\u00ec ulteriormente le sue capacit\u00e0; non \u00e8 per\u00f2 del tutto chiaro se sia davvero divenuto del tutto indipendente dai poteri di Scarlet.\nOltre alle sue capacit\u00e0 sovrumane, Simon ha un diploma in ingegneria elettronica, \u00e8 un esperto combattente nel corpo a corpo, istruito personalmente da Capitan America, un rinomato attore ed un eccellente stuntman.\nAltre versioni.\nExiles.\nSulla testata \"Exiles\" ha fatto la sua apparizione una versione alternativa di Wonder Man proveniente da Terra-42777, dove Iron Man \u00e8 riuscito a debellare la minaccia di Hulk facendo esplodere una seconda Bomba Gamma in sua prossimit\u00e0, la detonazione dell'ordigno ha tuttavia tramutato il giovane Simon Williams.\nGuardiani della Galassia.\nNella linea temporale dei \"Guardiani della Galassia\", una versione di Williams chiamata Hollywood e coi capelli brizzolati si unisce dapprima ai Guardiani e in seguito ad una sottosezione del gruppo ed alla loro formazione dell'anno 3009.\nHouse of M.\nNella realt\u00e0 alternativa di \"House of M\", Simon William \u00e8 una nota star di Hollywood che, secondo le riviste scandalistiche ha una relazione con l'avventuriera Carol Danvers ed \u00e8 il presunto padre biologico di Tyler Magnus, il minore dei figli di Wanda Magnus nonch\u00e9 pi\u00f9 giovane erede della casata di M.\nMarvel Zombi.\nNella realt\u00e0 di \"Marvel Zombi\", Wonder Man \u00e8 inizialmente visto tra gli zombie che riescono a penetrare nel castello del Dottor Destino sebbene in seguito sia inspiegabilmente mostrato a bordo di un Helicarrier dello S.H.I.E.L.D. assieme agli eroi sopravvissuti all'infezione.\nMC2.\nNel futuro alternativo di \"MC2\", Wonder Man non \u00e8 mai stato riportato in vita e, al contrario, i Vendicatori hanno realizzato delle sue copie robotiche.\nUltimate.\nNell'universo Ultimate Wonder Man, assieme a Tigra, Quake e Visione \u00e8 un membro degli Ultimates della Costa Ovest (prototipo degli Ultimates ufficiali). Nella suddetta versione \u00e8 un ex-bodybuilder che ha consentito allo S.H.I.E.L.D. di svolgere esperimenti su di lui ottenendo una forza pari a quella di Hulk ma sviluppando, come effetto collaterale, una grave instabilit\u00e0 mentale.\nWonder Man: My Fair Super Hero.\nNel futuro ipotetico della miniserie \"Wonder Man: My Fair Super Hero\", Simon si dedica a riabilitare la neo-apparsa supercriminale Ladykiller."}
{"id": "1470872", "revid": "962319", "url": "https://it.wikipedia.org/wiki?curid=1470872", "title": "New York County", "text": ""}
{"id": "1470875", "revid": "1793900", "url": "https://it.wikipedia.org/wiki?curid=1470875", "title": "Casa Douglas", "text": "La casa Douglas \u00e8 una residenza sulla riva del lago Michigan ad Harbor Springs, nel Michigan. \u00c8 opera dell'architetto statunitense Richard Meier. La casa \u00e8 stata costruita nel 1973.\nNel 2007, l'American Institute of Architects ha inserito la casa Douglas nelle prime 150 costruzioni della sua lista \"American's Favorite Architecture\"."}
{"id": "1470884", "revid": "1977442", "url": "https://it.wikipedia.org/wiki?curid=1470884", "title": "Klas Pontus Arnoldson", "text": "Fu fondatore della Societ\u00e0 svedese per la Pace e per l'Arbitrato."}
{"id": "1470892", "revid": "298055", "url": "https://it.wikipedia.org/wiki?curid=1470892", "title": "Joel Fleischman", "text": ""}
{"id": "1470894", "revid": "1977442", "url": "https://it.wikipedia.org/wiki?curid=1470894", "title": "Fredrik Bajer", "text": "Biografia.\nSuo padre era un reverendo, e Bajer fu arruolato nell'esercito danese. Combatt\u00e9 nella guerra del 1864 contro Austria e Prussia. Congedato nel 1865, si trasfer\u00ec a Copenaghen, dove divenne insegnante, traduttore e scrittore.\nDivenne parlamentare presso il Folketing, una camera del Rigsdag, il parlamento danese, nel 1872, e vi rimase per 23 anni. Come membro del Parlamento, si batt\u00e9 affinch\u00e9 si diffondesse il ricorso all'arbitrato come mezzo di risoluzione delle controversie internazionali. Grazie a Bajer, le relazioni internazionali della Danimarca divennero competenza del Parlamento e il suo paese entr\u00f2 a far parte dell'Unione Interparlamentare.\nDiede il suo supporto a molte organizzazioni per la pace, sia in Danimarca, che nel resto d'Europa, e all'approvazione di un atto parlamentare volto a raggiungere soluzioni arbitrali con Svezia e Norvegia"}
{"id": "1470896", "revid": "767487", "url": "https://it.wikipedia.org/wiki?curid=1470896", "title": "33 minuti", "text": "33 minuti (\"33\") \u00e8 il primo episodio della serie televisiva \"Battlestar Galactica\". L'episodio segue gli eventi narrati nella miniserie \"Battlestar Galactica\". Ha vinto il premio Hugo nel 2005 alla categoria \"Miglior rappresentazione drammatica (opere brevi)\".\nTrama.\nI Cyloni attaccano la Battlestar Galactica e le altre navi sopravvissute alla distruzione esattamente ogni 33 minuti, portando l'equipaggio militare vicino allo sfinimento vista l'impossibilit\u00e0 di dormire e riposarsi. La strategia del comandante Adamo \u00e8 quella di effettuare un salto spaziale in contemporanea con l'arrivo dei Cyloni. Durante una fuga una astronave della flotta civile, l\"'Olympic Carrier\" rimane indietro. In quella nave \u00e8 presente un dottore che necessita di conferire con il presidente, \u00e8 infatti in possesso di importanti informazioni circa i Cyloni. Gaius Baltar \u00e8 terrorizzato da questo avvenimento, ritiene infatti che le informazioni potrebbero coinvolgerlo.\nL'assenza di ulteriori attacchi da parte dei Cyloni trascorsi i fatidici 33 minuti, far\u00e0 poi presupporre che la stessa \"Olympic Carrier\" sia sotto il loro controllo. Difatti, la nave scomparsa in precedenza riappare poco dopo, ignorando i ripetuti tentativi di contatto e lanciandosi contro il \"Galactica\" con carichi nucleari a bordo. Il comandante Adamo ed il Presidente Laura Roslin, scoprendo che la stessa nave sembra non avere passeggeri a bordo, ordinano di distruggerla. La distruzione della nave fa cessare definitivamente gli attacchi da parte dei cyloni e porta un gran rimorso in seno al presidente ed al comandante.\nLa tecnologia FTL dei Cyloni \u00e8 pi\u00f9 precisa di quella coloniale. Per 238 volte riescono ad individuare la flotta coloniale, arrivando nel giusto momento, con la giusta traiettoria e sufficientemente vicini da lanciare rapidi attacchi. Nell'episodio \"Missione 2 Alpha\" della seconda stagione viene spiegato che i Cyloni dispongono di computer di navigazione pi\u00f9 avanzati, che gli consentono di effettuare salti pi\u00f9 accurati e a maggiori distanze rispetto a quelli dei coloniali. Secondo Socinus ci sono 5.251 persone nella flotta originarie di Sagittarian.\nL'episodio stabilisce che vi sono 60 navi civili nella flotta. Il numero \u00e8 corretto rispetto a quello menzionato nella miniserie. Il conteggio dei superstiti, alla fine dell'episodio, \u00e8 di 47.973. \nProduzione.\nMentre era in attesa di filmare una sequenza con un Viper per questo episodio, Katee Sackhoff si \u00e8 addormentata all'interno della cabina di guida del caccia a causa del tardo orario di riprese (mezzanotte).\nNel tentativo di dare un maggiore realismo nelle scene in cui l'equipaggio affronta le lunghe ore senza sonno, Edward James Olmos ha richiesto l'aiuto di alcuni esperti in materia e ha anche ridotto le proprie ore di sonno a tre per notte, per fare esperienza degli effetti che possono derivarne. Con l'aiuto di questi esperti \u00e8 riuscito a spiegare in dettaglio al resto del cast gli effetti sul corpo e la mente umana derivanti da una lunga privazione del sonno. In aggiunta, il regista Michael Rymer ha suggerito agli attori di scegliere un singolo sintomo, o \"tic\", da mostrare durante le riprese, per evitare inutili ripetizioni tra i diversi protagonisti della trama.\nI tecnici della Zoic, la societ\u00e0 responsabile per gli effetti speciali della serie, hanno scherzosamente \"nascosto\" piccoli segni di movimento a bordo dell\"'Olympic Carrier\", visibili solamente con un attento esame della breve sequenza in cui i Viper si avvicinano alla nave. Inizialmente era previsto che attraverso gli obl\u00f2 di quest'ultima si vedessero dei civili nel tentativo di richiamare l'attenzione dei piloti dei Viper."}
{"id": "1470898", "revid": "298055", "url": "https://it.wikipedia.org/wiki?curid=1470898", "title": "Maurice J. Minnifield", "text": ""}
{"id": "1470903", "revid": "298055", "url": "https://it.wikipedia.org/wiki?curid=1470903", "title": "Chris Stevens (Un medico tra gli orsi)", "text": ""}
{"id": "1470904", "revid": "298055", "url": "https://it.wikipedia.org/wiki?curid=1470904", "title": "Maggie O'Connell", "text": ""}
{"id": "1470905", "revid": "298055", "url": "https://it.wikipedia.org/wiki?curid=1470905", "title": "Shelly Marie Tambo", "text": ""}
{"id": "1470906", "revid": "298055", "url": "https://it.wikipedia.org/wiki?curid=1470906", "title": "Holling Vincoeur", "text": ""}
{"id": "1470907", "revid": "1590006", "url": "https://it.wikipedia.org/wiki?curid=1470907", "title": "Federazione Europea di Football Americano", "text": "EFAF (Federazione Europea di Football Americano) \u00e8 stata fino al 2014 l'organismo di gestione del football americano in Europa.\nLa sua sede era a Francoforte sul Meno in Germania. Tutte le federazioni nazionali europee con pi\u00f9 di cinque squadre potevano farne parte.\nCompiti istituzionali.\nIl suo scopo era quello di promuovere e migliorare il football americano, il flag football e le attivit\u00e0 di cheerleading. L'EFAF organizzava competizioni sia per nazionali che per club sotto l'egida della Federazione Internazionale di Football Americano (IFAF)."}
{"id": "1470913", "revid": "729019", "url": "https://it.wikipedia.org/wiki?curid=1470913", "title": "EFAF Cup", "text": "La EFAF Cup \u00e8 stata una competizione internazionale di football americano per squadre di club giocata dal 2002 al 2013; aveva sostituito la EURO Cup e la Federation Cup, entrambe competizioni europee giocate negli anni novanta. Alla EFAF Cup partecipavano i team delle nazioni pi\u00f9 importanti che non partecipavano alla European Football League e i team vincitori dei campionati di nazioni minori. La EFAF Cup si giocava con un sistema a raggruppamenti regionali; le squadre vincitrici dei quattro gruppi si affrontavano nelle semifinali, le cui vincenti si affrontavano nella finale che assegnava il titolo di campione della EFAF Cup.\nTeam partecipanti.\nIn grassetto i team che partecipano alla stagione in corso (o all'ultima stagione).\nCollegamenti esterni.\nSito ufficiale EFAF"}
{"id": "1470919", "revid": "767487", "url": "https://it.wikipedia.org/wiki?curid=1470919", "title": "Vivere! (film 1994)", "text": "Vivere! \u00e8 un film del 1994 diretto da Zh\u0101ng Y\u00ecm\u00f3u, vincitore del Grand Prix Speciale della Giuria al 47\u00ba Festival di Cannes.\nIl film - tratto dall'omonimo romanzo di Yu Hua - racconta la storia di una famiglia durante i vari cambiamenti politici, dalla caduta dell'impero a Mao: una storia che celebra il valore della famiglia.\nTrama.\nSiamo negli anni antecedenti la Rivoluzione del 1949 e Xu Fugui, un nobile ricco col vizio del gioco, dopo aver perduto tutti i beni di famiglia si ritrova a doversi guadagnare la vita come musicista in un teatrino ambulante di ombre cinesi. La moglie Jiazhen si ritrova a doverlo seguire nella rovina insieme ai due figli, conoscendo i suoi difetti e continuando ad amarlo nonostante tutto.\nIn balia di guerre e cambiamenti di regime invecchieranno insieme e vedranno i loro figli fronteggiare la vita."}
{"id": "1470921", "revid": "2036644", "url": "https://it.wikipedia.org/wiki?curid=1470921", "title": "Super League (Cina)", "text": "La Chinese Football Association Super League (in cinese \u4e2d\u56fd\u8db3\u7403\u534f\u4f1a\u8d85\u7ea7\u8054\u8d5b, in pinyin \"Zh\u014dnggu\u00f3 Z\u00faqi\u00fa Xi\u00e9hu\u00ec Ch\u0101oj\u00ed Li\u00e1ns\u00e0i\"), conosciuta come Chinese Super League (\u4e2d\u8d85\u8054\u8d5b) o CSL, \u00e8 la massima serie del campionato cinese di calcio.\nIl campionato, governato dalla Federazione calcistica della Cina, \u00e8 nato nel 1951, anche se \u00e8 diventato professionistico solo nel 1994.\nL'attuale massima divisione \u00e8 stata istituita nel 2004 grazie ad una modifica del precedente massimo campionato, la Chinese Football Association Jia-A League (da non confondere con la Chinese Football Association Jia League o China League One, che \u00e8 l'attuale seconda divisione). Come nella maggior parte delle nazioni in cui durante l'inverno la temperatura \u00e8 particolarmente bassa, la stagione calcistica inizia nel mese di marzo e termina a novembre, svolgendosi, pertanto, in un anno solare.\nIn rapida crescita tecnica ed economica, il massimo campionato di calcio professionistico della Cina ha incrementato nel 2016 i propri ricavi del 2.567%, raggiungendo un budget di 250 milioni di euro soltanto per i diritti televisivi, avendo la societ\u00e0 televisiva Ti'ao Power (di propriet\u00e0 di China Media Capital) comprato i diritti della CSL dal 2016 al 2020 per una cifra complessiva di 1,2 miliardi di euro.\nLa Super League, composta in origine da 12 club, \u00e8 stata poi allargata fino a 18 squadre. La squadra pi\u00f9 titolata \u00e8 il Guangzhou, vincitore di 8 campionati.\nFormula.\nA differenza di quanto avviene per molti campionati europei, la stagione calcistica della Super League cinese inizia a febbraio o marzo e finisce a novembre e dicembre, concludendosi, dunque, in un anno solare. In ogni stagione una squadra incontra ciascuna altra squadra per due volte, una volta in casa e una in trasferta, per un totale di 30 giornate e 240 partite di campionato totali.\nAlla fine della stagione, le ultime due classificate retrocedono in League One e sono sostituite dalle prime due classificate in League One, che sono promosse in massima serie. Si qualificano alla AFC Champions League della stagione successiva le prime tre classificate e la vincitrice della Coppa di Cina. Se a vincere la Coppa di Cina \u00e8 una squadra piazzatasi in campionato al primo, al secondo o al terzo posto, a qualificarsi alla AFC Champions League \u00e8 la quarta classificata in campionato.\nPartecipazioni per squadra.\nSono 32 le squadre che hanno preso parte ai 18 campionati di CSL che sono stati disputati a partire dal 2004 fino alla stagione 2021. Shandong, Shanghai Shenhua, Beijing Guoan e Tianjin Tigers sono le uniche squadre ad essere sempre presenti e, insieme all'Hebei, allo Shanghai Port e al Qingdao, a non essere mai retrocesse dalla Super League. In grassetto le squadre che partecipano alla stagione 2022 e in corsivo le squadre che non esistono pi\u00f9.\nStoria.\nOrigini.\nLa \"Chinese National Football League\" fu fondata nel 1951, con il nome di \"National Football Conference\", e si svolse inizialmente secondo un girone all'italiana con la partecipazione di 8 squadre. Nel 1954 la competizione cambi\u00f2 nome in \"National Football League\" e nel 1956 fu scissa in due divisioni; nel 1957 fu adottato un sistema di promozioni e retrocessioni tra le due divisioni.\nNegli anni '80 la Federazione calcistica della Cina apr\u00ec alla sponsorizzazione di varie imprese, che investirono dei capitali consistenti nel calcio. La lega inaugur\u00f2 la propria epoca semi-professionistica nel 1987, quando, sponsorizzata da Goldlion Group, fu articolata per la prima volta secondo partite di andata e ritorno, con 8 partecipanti: oltre al , vincitore del campionato nel 1985 e esentato dal campionato del 1986 perch\u00e9 impegnato nel Campionato d'Asia per club 1986, vi parteciparono le prime 7 classificate nel campionato del 1986. Il campionato assunse il nome di \"National Football League Division 1 Group A\" e poco dopo di Jia-A League, mentre gli altri 8 club della Division 1 e i primi 4 classificati in Division 2 presero parte alla Chinese Jia-B League. I due gruppi si fusero nel 1988, ma tornarono nuovamente divisi nel 1989.\nNel 1994, nell'ambito della riforma sportiva attuata in Cina, la Jia-A League divenne la massima serie professionistica del paese. L'adozione del professionismo giov\u00f2 inizialmente alla Jia-A League, ma alla fine degli anni '90 numerose furono le critiche mosse nei confronti della mancanza di continuit\u00e0 nei regolamenti federali e dello scarso sviluppo del calcio cinese, mentre casi di combine e corruzione minavano la credibilit\u00e0 dell'intero movimento. Il caos che caratterizzava la Jia-A League spinse numerosi sponsor e investitori ad abbandonare i club e l'impegno nel campionato nazionale. La federcalcio cinese decise, cos\u00ec, di riformare il sistema calcistico della Cina, istituendo di l\u00ec a poco la Chinese Super League, aprendosi al calciomercato libero e dando stabilit\u00e0 normativa ed economica alla competizione nel tentativo di rafforzare il professionismo, sul modello dei campionati calcistici europei.\nIl 13 gennaio 2001 Yan Shiduo, vicepresidente federale, discusse dell'introduzione di un nuovo sistema professionistico nel calcio cinese. Nel 2002 la Federazione calcistica della Cina istitu\u00ec la Chinese Super League (CSL), la cui prima edizione si tenne nel 2004.\nFondazione.\nRispetto alla Jia-A League, la CSL impose criteri molto pi\u00f9 stringenti per i club partecipanti al massimo campionato nazionale, sia in termini di professionismo, sia in termini di amministrazione, trasparenza finanziaria e garanzie di sviluppo del settore giovanile. Il primo documento che enucleava i requisiti richiesti ai club per la partecipazione alla massima serie fu diffuso nel 2002 e in seguito fu pi\u00f9 volte riveduto e corretto. Nel 2004 fu introdotto un sistema basato sul possesso del titolo sportivo. Oltre al campionato professionistico nazionale, la CSL istitu\u00ec anche un campionato riserve e varie divisioni del campionato giovanile (Under-19, Under-17, Under-15, Under-14 e Under-13).\nEsordi della Super League.\nNel 2004 si tenne la prima edizione della Super League cinese, con la partecipazione di 12 squadre. La stagione d'esordio fu segnata da controversie ereditate dalla Jia-A League, dove dal 1999 si erano succeduti vari scandali di corruzione e combine. La perdita di interesse verso il calcio cinese fu, alla fine degli anni '90, resa evidente dalla scarsa affluenza di pubblico negli stadi e da gravi perdite finanziarie.\nIl piano iniziale della federazione prevedeva una retrocessione dalla massima serie e due promozioni dalla serie cadetta, al fine di portare a 14 il numero delle squadre partecipanti al campionato entro il 2006. Per due anni, per\u00f2, le retrocessioni furono abolite. Nel 2005 si pass\u00f2 dunque a 14 squadre, dopo le promozioni di Wuhan Huanghelou e Zhuhai Zhongbang dalla League One. Nel 2006 il massimo campionato cinese avrebbe dovuto espandersi a 16 squadre con le promozioni di Xiamen Lanshi e Changchun Yatai, ma il ritiro del Sichuan Guancheng fece scendere a 15 il numero di compagini partecipanti al campionato che inizi\u00f2 l'11 marzo. Anche nel 2007 le squadre rimasero 15, dato Shanghai United e Shanghai Shenhua si fusero in una sola squadra, che conserv\u00f2 il nome di Shanghai Shenhua.\nEpoca delle 16 squadre.\nNel 2008 il massimo campionato cinese inizi\u00f2 per la prima volta con 16 club ma il Wuhan protest\u00f2 per le punizioni federali ricevute dopo la sfida contro il Beijing Guo'an e si ritir\u00f2 dal campionato, che continu\u00f2 con 15 squadre. Dal 2009 il torneo si svolge con la partecipazione di 16 compagini, con due retrocessioni in League One e due promozioni da quest'ultima divisione.\nNel 2010 uno scandalo di corruzione e partite truccate scosse il massimo campionato cinese, con gli arresti degli ex vicepresidenti federali Xie Yalong, Nan Yong e Yang Yimin. Il 22 febbraio dello stesso anno il Guangzhou Yiyao fu declassato in League One per decisione della federazione per aver combinato delle partite nel campionato di Super League del 2006 e il Chengdu Blades per combine attuate nel campionato di Ligue One del 2007.\nNel 2011 le misure anticorruzione messe in atto dalla Federazione calcistica della Cina ebbero effetto sul ritorno in auge del campionato: l'affluenza negli stadi sal\u00ec considerevolmente e squadre come Guangzhou Evergrande e Shanghai Shenhua iniziarono ad investire copiosamente nell'acquisto di calciatori stranieri, aumentando la competitivit\u00e0 della manifestazione. Negli anni a venire, scelsero di giocare in Cina, attratti dai grandi guadagni economici, numerosi calciatori di rilievo come Didier Drogba, Nicolas Anelka, Seydou Keita, F\u00e1bio Rochemback, Fr\u00e9d\u00e9ric Kanout\u00e9, Yakubu, Lucas Barrios. Il campionato attrasse anche allenatori stranieri come il giapponese Takeshi Okada, l'argentino Sergio Batista e l'italiano Marcello Lippi.\nNel 2012 il Guangzhou Evergrande divenne la prima squadra cinese capace di vincere il campionato per due volte consecutive.\nNel 2019 il comitato arbitrale della federcalcio cinese annunci\u00f2 l'introduzione di un sistema arbitrale professionistico, con l'ingresso di due direttori di gara stranieri (Mark Clattenburg e Milorad Ma\u017ei\u0107), responsabili dell'allenamento e della preparazione degli arbitri locali, e di tre arbitri cinesi professionistici.\nL'edizione 2020 della Super League fu condizionata dalla pandemia di COVID-19, tanto che il suo inizio fu posticipato al 25 luglio. Le 16 squadre furono divise in due gruppi e le partite si disputarono a Suzhou e Dalian. In via eccezionale, al termine delle due fasi a gironi, fu introdotta una fase finale a eliminazione diretta per l'assegnazione del titolo\nPolitica di tesseramento di calciatori stranieri.\nDal 2017 la Super League cinese limita a tre il numero di calciatori stranieri ammessi per squadra, incluso un calciatore asiatico non cinese. Dispone inoltre l'obbligo di convocare in squadra, per ogni partita, due calciatori under-23, di cui uno da schierare obbligatoriamente nella formazione titolare. Lo scopo di queste misure \u00e8 promuovere il calcio locale, conformarsi alle regole internazionali per le competizioni per club dettate dall'Asian Football Confederation e limitare gli \"investimenti irrazionali\".\nIn precedenza il limite era di cinque stranieri, incluso un calciatore asiatico non cinese. Ogni squadra poteva far scendere in campo al massimo quattro calciatori stranieri per ogni partita.\nA met\u00e0 della stagione 2012 si decise di estendere a due altri calciatori stranieri il limite per le squadre impegnate in AFC Champions League, portando cos\u00ec a sette il numero di stranieri ammessi in squadra per queste compagini. La misura fu revocata nella stagione 2013.\nDalla stagione 2020 il numero di giocatori stranieri (esclusi i portieri) che i club possono iscrivere nel corso della stagione \u00e8 aumentato da sei a sette e anche il numero di giocatori stranieri ammessi in ciascuna squadra CSL in un dato momento \u00e8 aumentato da quattro a cinque. Un massimo di cinque giocatori stranieri possono essere registrati per ogni partita con un massimo di quattro possono essere schierati in qualsiasi momento durante la partita. Inoltre non ci sono limiti nella registrazione dei giocatori naturalizzati e non ci sono limiti nel mettere in campo giocatori naturalizzati di origine cinese. Tuttavia, solo un giocatore naturalizzato di discendenza non cinese pu\u00f2 essere schierato come giocatore nativo, mentre gli altri giocatori naturalizzati di discendenza non cinese schierati saranno conteggiati come giocatori stranieri. Ogni club pu\u00f2 registrare un giocatore di Hong Kong, Macao o Taiwan di origine cinese (esclusi i portieri), a condizione che sia stato registrato come calciatore professionista in una di queste tre federazioni per la prima volta nella sua carriera, come giocatore nativo. Di seguito la tabella con tutti i calciatori stranieri di ogni squadra nella stagione 2021 (in grassetto i trasferimenti di met\u00e0 stagione):\nSquadre.\nStagione 2022.\nRivalit\u00e0.\nCi sono diverse rivalit\u00e0 chiave e derby locali che si sono formate nella Chinese Super League, tra cui:\nDerby di Shanghai \nDerby di Canton \nDerby di Dalian \nDerby di Tientsin\nDerby di Pechino \nClassifica perpetua.\nLa classifica perpetua (o classifica \"all-time\") \u00e8 una speciale classifica che raggruppa i risultati complessivi di tutte le squadre che hanno disputato almeno una stagione in CSL a partire dalla sua istituzione nel 2004. Questa graduatoria ha un valore esclusivamente statistico, ma pu\u00f2 essere utile per confrontare la prestazione delle diverse squadre che hanno disputato la CSL in periodi differenti.\nIn questa versione della classifica perpetua sono riportati i punti effettivamente assegnati, tre punti per ogni vittoria oltre, ovviamente, a un punto per ogni pareggio e nessun punto per ogni sconfitta.\nClassifica.\nStatistiche aggiornate alla fine della stagione 2021."}
{"id": "1470922", "revid": "647919", "url": "https://it.wikipedia.org/wiki?curid=1470922", "title": "Chinese Super League", "text": ""}
{"id": "1470923", "revid": "466539", "url": "https://it.wikipedia.org/wiki?curid=1470923", "title": "Voto singolo trasferibile", "text": "Il voto singolo trasferibile, o \"single transferable vote\" (STV) nel mondo anglosassone, \u00e8 una formula elettorale proporzionale a voto di preferenza che permette all'elettore di assegnare pi\u00f9 di una preferenza \"numerando\" i candidati sulla scheda elettorale. Questo sistema unisce due vantaggi: la possibilit\u00e0 di indicare il candidato preferito e la capacit\u00e0 di minimizzare il numero di voti non rappresentati, trasferendoli dai candidati che ne hanno in numero superiore a quello richiesto per l'elezione.\nL'espressione del voto.\nNel voto singolo trasferibile l'elettore indica il suo ordine di preferenza scrivendo un numero accanto al nome di ciascun candidato elencato nella scheda. In alcune varianti l'elettore pu\u00f2 indicare quante preferenze desidera, mentre in altre per esprimere un voto valido l'elettore deve indicare l'ordine di preferenza per tutti i candidati nella scheda, o comunque un numero prestabilito.\nLo scrutinio.\nPer essere eletti con questa formula occorre raggiungere un numero minimo di voti chiamato \"soglia\": occorre quindi prima calcolare la soglia necessaria, e dopo procedere allo spoglio vero e proprio.\nFissazione della soglia.\nPer determinare la soglia esistono differenti metodologie. Una delle pi\u00f9 usate usa il cosiddetto Quoziente di Droop, calcolabile tramite la formula:"}
{"id": "1470924", "revid": "28402", "url": "https://it.wikipedia.org/wiki?curid=1470924", "title": "Ecodom", "text": ""}
{"id": "1470928", "revid": "1543377", "url": "https://it.wikipedia.org/wiki?curid=1470928", "title": "Maestro Martino da Como", "text": " Fu il pi\u00f9 importante cuoco europeo del secolo XV: a lui si deve la stesura del \"Libro de Arte Coquinaria\", considerato un caposaldo della letteratura gastronomica italiana che testimonia il passaggio dalla cucina medievale a quella rinascimentale.\nBiografia.\nMaestro Martino nacque attorno al 1430 nel Ducato di Milano, nel villaggio di Torre, in Valle di Blenio (conquistata nel 1495 dai cantoni svizzeri durante le Campagne transalpine). Il Maestro Martino si sposta a Udine, poi a Milano, dov'\u00e8 a servizio di Francesco Sforza, per poi raggiungere Roma. Non si conosce l'esatta data di morte, che \u00e8 presumibilmente avvenuta nell'ultimo ventennio del secolo.\nNelle cucine vaticane si consacra il suo successo e la sua fama di cuoco provetto. In particolare \u00e8 apprezzata la sua fantasia creativa e il fatto che non sia uso - come invece molti suoi colleghi - a copiare ricette gi\u00e0 note, quanto piuttosto a inventarne di nuove o rielaborare, con estro e gusto moderni, quelle tradizionali.\nDalla seconda met\u00e0 degli anni '50, fino al 1465, \u00e8 cuoco personale di un alto prelato: il cardinale camerlengo Ludovico Scarampi Mezzarota, Patriarca di Aquileia, cos\u00ec noto per l'opulenza dei suoi banchetti (da alcuni definiti, addirittura, \"licenziosi\") da essere soprannominato \"cardinal Lucullo\"\"; egli, infatti, aveva stanziato la somma di venti ducati al giorno da spendere per il cibo. Grazie a questa generosa disponibilit\u00e0 in quegli anni abbiamo la pi\u00f9 importante e abbondante produzione ed elaborazione culinaria di Martino - nonch\u00e9 la stesura dei primi manoscritti formanti il suo libro - il quale diventa, ben presto, il vessillo della nuova cucina per tutti i suoi contemporanei.\nAlcuni storici ritengono che Martino possa avere appreso i primi rudimenti dell'arte culinaria a partire dal 1442, presso la cucina d'un qualche convento od ospizio del Canton Ticino, sua terra d'origine; successivamente Martino gi\u00e0 al seguito del cardinale Scarampi, durante i lunghi soggiorni dell'alto prelato a Napoli, si form\u00f2 professionalmente in un ambiente legato alle tradizioni alimentari catalane e approfond\u00ec le sue conoscenze in ambito gastronomico venendo a contatto con la cucina araba. Nella Napoli aragonese con la sua fantasia creativa riusc\u00ec\nad affermare i frequenti meridionalismi della sua cucina su quella catalana dominante, pur subendone l'influenza.\nSempre al seguito del cardinale Ludovico Scarampi Mezzarota, che fu vescovo della Citt\u00e0 de' La Cava dal 1444 al 1465, si ipotizza la presenza di maestro Martino anche nell'abbazia della Santissima Trinit\u00e0 de' La Cava.\nInfatti alcune pietanze tipiche che appartengono alle tradizioni culinarie della citt\u00e0 di Cava de' Tirreni, in particolare la milza, le frittelle, le pastiere e le torte, sono per molti versi simili a quelle descritte nel suo ricettario, dal maestro Martino.\nDopo questo intenso e felice periodo Martino, a seguito la morte del cardinale Scarampi, si trasferisce nuovamente a Milano, al servizio di Gian Giacomo Trivulzio, dove conclude la sua carriera.\nNel 2011 \u00e8 stata fondata un'associazione no profit, l'Associazione Maestro Martino, presieduta dallo chef Carlo Cracco, che ha lo scopo di valorizzare la figura storica di questo grande cuoco lombardo del Rinascimento.\n\"Libro de Arte Coquinaria\".\nIl \"Libro de Arte Coquinaria\" condensa, in sessantacinque fogli non numerati e scritti in lingua volgare, l'arte di cuoco estroso e modernizzatore di Maestro Martino. La datazione di quest'opera \u00e8 incerta, anche a causa delle varie stesure e aggiunte (almeno quattro manoscritti, in due dei quali l'autore si autodefinisce \"da Como\") che Martino fece nel corso degli anni. Le prime tracce iniziano gi\u00e0 nel 1456 e, via via, and\u00f2 sviluppandosi almeno fino al 1467.\nNel frontespizio si legge \"Composto per lo egregio Maestro Martino Coquo olim del Reverendissimo Monsignor Camorlengo et patriarcha de Aquileia\". Ben presto divent\u00f2 il testo di riferimento per tutti i cuochi a lui contemporanei - che gi\u00e0 erano suoi ammiratori - e i successivi, assurgendo al ruolo di \"libro mastro\" per tutta la nuova cucina del Rinascimento.\nUno dei principali elementi distintivi dei suoi piatti \u00e8 il recupero del gusto originale delle materie prime, evitando l'abuso di spezie, com'era d'abitudine nella tradizione medioevale quando le spezie, e la loro abbondanza, simboleggiavano la ricchezza del padrone di casa.\nLo stile \u00e8 preciso, dettagliato e immediato. \u00c8 chiara l'intenzione dell'autore di volere farsi comprendere da tutti (anche per questo scelse la lingua volgare), e le ricette si susseguono, in ordine di portata e di tipologia di ingredienti, in modo snello e moderno; addirittura arriva a suggerire delle \"varianti\" a taluni ingredienti, nel caso ne fossimo sprovvisti. Come accennato Martino unisce, alla tradizione della cucina medioevale, innovazioni che gli pervengono dalla conoscenza della cucina catalana, oltre che della cucina araba e orientale.\nIl successo e la divulgazione in tutta Europa delle ricette di Martino \u00e8, per\u00f2, merito del suo pi\u00f9 convinto sostenitore: l'umanista, suo contemporaneo, Bartolomeo Sacchi, detto il \"Platina\" (1421-1480), prefetto della Biblioteca Apostolica Vaticana. Platina incorpor\u00f2 le ricette di Martino - trascrivendole in latino e arricchendole di commenti - nel suo \"De honesta voluptade et valetudine\", opera nella quale si prodiga in elogi nei confronti di colui che definisce \u00abil principe dei cuochi\u00bb, affermando che Maestro Martino era anche un amabile conversatore, dotato di una cultura cos\u00ec vasta da permettergli di sostenere, con efficacia, discussioni sui pi\u00f9 disparati argomenti, non solo di natura gastronomica.\n\u00c8 soprattutto grazie a Platina che l'opera di Martino \u00e8 giunta fino a noi, poich\u00e9 del suo libro originale non ne sono sopravvissute che poche copie: una \u00e8 di propriet\u00e0 di un privato, una \u00e8 conservata presso la biblioteca Vaticana, una si trova nella Biblioteca del Congresso di Washington (\"Medieval Manuscript n.153\").\nSu uno dei quattro manoscritti originali, che si trova a Riva del Garda, compare il nome \"Martino de Rubeis\".\nColori e tempi, secondo Maestro Martino.\nScorrendo le ricette presenti nel suo libro tra le peculiarit\u00e0 che meritano d'essere segnalate ve ne sono sicuramente due: i \"colori\" e la \"tempistica\" della preparazione.\nNon rinnegando, ma rinnovando le ricette a lui precedenti, Martino prosegue nella tradizione dei cosiddetti \"colori primari\" (per esempio l'uva per il rosso, le mandorle per il bianco, il prezzemolo per il verde, lo zafferano per il giallo). Inoltre anche i nomi di alcune preparazioni pongono il colore come elemento distintivo (per esempio \"Sapor bianco\", \"Brodetto\" e \"Salsa verde\", \"Peperata gialla da pesce\", etc.).\nSui tempi di cottura Martino, di quando in quando, d\u00e0 indicazioni che oggi possono apparire bizzarre, ma che vanno contestualizzate nell'epoca in cui egli operava: un numero variabile di preghiere (\"Pater Noster\" o \"Miserere\"), da recitare attendendo che le pietanze cuociano. Questo singolare suggerimento costituiva un ingegnoso espediente grazie al quale il \"vulgus\" - al quale il libro era principalmente dedicato - poteva regolarsi sulla giusta cottura tramite uno \"strumento\" (le preghiere) che era certamente a esso ben noto (es. \"\u00abet un'altra volta lo lassarai bollire per spatio quanto diresti un miserere\u00bb\"). Non bisogna dimenticare che i primi orologi da tavolo, a uso casalingo, sono apparsi in Italia solo nel XVI secolo.\nLe invenzioni di Martino.\nA lui si deve la prima menzione della parola \"polpetta\", assente nei ricettari fino al XIV secolo, anche se - leggendone la preparazione - pare alluda non gi\u00e0 alla polpetta come la intendiamo oggi, bens\u00ec a un involtino allo spiedo. \u00c8 il primo cuoco che scrive la ricetta della \"finanziera piemontese\" ed \u00e8 il primo a descrivere una preparazione che possiamo considerare come la progenitrice dell'attuale \"mostarda vicentina\".\nInoltre a Maestro Martino si ascrive anche il merito d'essere stato il primo ad avere trattato, in maniera approfondita, dei vermicelli. Lo aveva gi\u00e0 fatto in uno scritto precedente (\"De arte Coquinaria per vermicelli e maccaroni siciliani\", probabilmente del 1450), che riprende nel \"Libro de Arte Coquinaria\", esaltando, tra l'altro, i vantaggi della pasta essiccata che, in questo modo, si pu\u00f2 conservare \"\u00abdoi o tre anni\u00bb\".\nMartino fu anche inventore di nuovi arnesi da cucina e fu tra i primi a utilizzare alcune accortezze igienico-sanitarie tra i fornelli.\nLe sue innovazioni ispirarono a Bartolomeo Sacchi inedite quanto avveniristiche osservazioni, per esempio, sugli aspetti dietetici della cucina, sull'importanza del sapore autentico delle materie prime, valorizzando il cosiddetto \"cibo del territorio\" e, addirittura, sull'utilit\u00e0 di una regolare attivit\u00e0 fisica come toccasana per una migliore qualit\u00e0 della vita."}
{"id": "1470929", "revid": "287204", "url": "https://it.wikipedia.org/wiki?curid=1470929", "title": "Provincia di Quang Binh", "text": "Quang Binh (vietnamita: Qu\u1ea3ng B\u00ecnh) \u00e8 una provincia centro-settentrionale del Vietnam. Questa provincia ha una superficie di 8.051,8 km\u00b2 e una popolazione di 895.430 abitanti (2019). La capitale provinciale \u00e8 Dong Hoi. \nIl parco nazionale di Phong Nha-Ke Bang, inserito dall'UNESCO tra i patrimoni dell'umanit\u00e0, \u00e8 situato in questa provincia.\nDistretti.\nLa provincia \u00e8 divisa in una citt\u00e0 capoluogo (\u0110\u1ed3ng H\u1edbi), una citt\u00e0 (Ba \u0110\u1ed3n) e sei distretti (\"huy\u1ec7n\"):"}
{"id": "1470931", "revid": "1776051", "url": "https://it.wikipedia.org/wiki?curid=1470931", "title": "Stranger in This Town", "text": "Stranger in This Town \u00e8 il primo album solista di Richie Sambora, chitarrista dei Bon Jovi.\nIl disco.\nDatato 1991, \u00e8 un disco rock/blues prodotto con la collaborazione di Tico Torres alla batteria e David Bryan alle tastiere (gi\u00e0 suoi \"compagni\" di band). Completa la formazione Tony Levin al basso.\nFu registrato mentre i Bon Jovi si erano presi 17 mesi di pausa: nello stesso periodo infatti anche Jon Bon Jovi pubblica il suo primo album solista: Blaze of Glory.\nSi tratta di un album pregevolissimo di sincero rock blues, un po' distante dalla proposta musicale abituale del gruppo, ma che vanta episodi di elevato livello sia da un punto di vista compositivo, sia come interpretazione vocale e chitarristica.\n\"Ballad of Youth\", \"One Light Burning\" e \"The Answer\" sono state scritte insieme a Shark Frenzy.\n\"Rosie\" originariamente doveva essere una canzone dei Bon Jovi: \u00e8 infatti possibile trovarla in alcuni bootleg dei Bon Jovi.\nIl singolo \"Ballad of Youth\" raggiunse la posizione numero #63 nelle classifiche statunitensi (Billboard Hot 100).\nRimarchevole la partecipazione del chitarrista Eric Clapton nel brano \"Mr. Bluesman\".\n\"The wind cries Mary\" \u00e8 invece una reinterpretazione di un famoso brano di Jimi Hendrix.\nFurono girati i seguenti video: Ballad Of Youth, One Light Burning, Stranger In This Town, Mr. Bluesman."}
{"id": "1470932", "revid": "1776051", "url": "https://it.wikipedia.org/wiki?curid=1470932", "title": "Undiscovered Soul", "text": "Undiscovered Soul \u00e8 il secondo album da solista, pubblicato nel 1998, di Richie Sambora, supportato da una nuova band (nel primo album comparivano infatti David Bryan e Tico Torres, suoi colleghi nei Bon Jovi, oltre a Tony Levin in qualit\u00e0 di bassista)."}
{"id": "1470939", "revid": "986213", "url": "https://it.wikipedia.org/wiki?curid=1470939", "title": "Congregazione dei riti", "text": "La Congregazione dei riti (in latino \"Congregatio rituum\") era un organismo della Curia romana, oggi soppresso.\nStoria.\nLa \"Congregatio pro sacri ritibus et caeremoniis\" venne istituita da papa Sisto V con la costituzione apostolica \"Immensa Aeterni Dei\" del 22 gennaio 1588, con quale per la prima volta un pontefice dava una struttura organica alla Curia romana. La nuova Congregazione aveva competenze assai vaste, essendo il suo ambito di azione rivolto alla disciplina di tutto il culto liturgico, alle cause di canonizzazione della Chiesa cattolica e all'organizzazione delle cerimonie pontificie.\nTuttavia cominci\u00f2 ben presto a perdere numerose delle sue attribuzioni a favore di altri uffici e congregazioni: quelle relative al cerimoniale alla Congregazione del cerimoniale; le competenze relative alla liturgia nelle Chiese cattoliche orientali a Propaganda Fide nel 1622; le questioni circa gli aspetti liturgici delle reliquie alla Congregazione per le indulgenze e le sacre reliquie nel 1669. Infine nel 1908 le competenze relative ai sacramenti furono cedute alla Congregazione per la disciplina dei sacramenti. Di fatto, dal XVII secolo, la Congregazione si occupava unicamente della liturgia della Chiesa latina e del culto dei santi; da qui la denominazione di \"Sacra congregatio rituum\".\nNel 1904, a seguito della soppressione della Congregazione per le indulgenze e le sacre reliquie, quella dei riti ricevette anche le competenze relative alle indulgenze e alle reliquie, che tuttavia furono cedute al Sant'Uffizio con la riforma della Curia romana del 1908.\nCon la costituzione \"Regimini Ecclesiae universae\" del 15 agosto 1967, papa Paolo VI organizz\u00f2 la Congregazione in due sezioni: una riguardante le cause dei santi e l'altra la liturgia.\nInfine, con la costituzione \"Sacra Rituum Congregatio\" dell'8 maggio 1969, lo stesso Paolo VI rese autonome le due sezioni, abolendo di fatto la Congregazione dei riti ed istituendo due nuovi dicasteri pontifici: la Congregazione per le cause dei santi, e la Congregazione per il culto divino, che nel 1975 assorb\u00ec la precedente Congregazione per la disciplina dei sacramenti dando origine alla Congregazione per il culto divino e la disciplina dei sacramenti.\nCronotassi dei prefetti.\nSeparata in Congregazione per le cause dei santi e Congregazione per il culto divino"}
{"id": "1470943", "revid": "109073073", "url": "https://it.wikipedia.org/wiki?curid=1470943", "title": "Spirograph", "text": "Lo Spirograph \u00e8 uno strumento che produce un tipo di curve chiamate ipotrocoidi e epicicloidi. Lo Spirograph \u00e8 stato inventato dall'ingegnere britannico Denys Fisher, che lo present\u00f2 nel 1965 alla Nuremberg International Toy Fair. Lo strumento fu prodotto dall'azienda di Fisher, ma l'anno seguente i diritti di distribuzione vennero acquistati dalla Kenner, un'azienda di giocattoli statunitense, che inizi\u00f2 a venderlo negli USA. In Italia \u00e8 stato commercializzato con il nome di \"spirografo\" o cerchio magico.\nDescrizione.\nLo Spirograph \u00e8 composto da un insieme di ruote, anelli, barre, curve, triangoli di plastica di diversa dimensione, tutti dotati di denti in grado di scorrere tra di loro.\nL'uso prevede che venga posato sopra un foglio di carta o cartoncino: a questo punto una penna o una matita viene inserita in uno dei fori degli ingranaggi, mentre questi vengono inseriti per esempio in un anello di dimensioni maggiori o su una barra. La forza impressa alla penna serve anche per far muovere l'ingranaggio, ma solitamente \u00e8 necessaria un po' di pratica prima di riuscire ad evitare che l'ingranaggio si muova al di fuori del percorso voluto e, per combinazioni di pezzi particolarmente complesse, pu\u00f2 essere necessario l'aiuto di altre persone che tengano fermi alcuni pezzi. Le varie combinazioni possibili, tra i fori presenti negli ingranaggi circolari e le forme contro cui farli muovere, permette di ottenere un elevato numero di curve; l'uso di pi\u00f9 penne o matite in colori diversi permette di realizzare figure dall'aspetto estetico pi\u00f9 attraente.\nLe versioni prodotte (parziale).\nNegli anni sono state prodotte numerose versioni dello Spirograph, tra cui:\nNome del prodotto, data di distribuzione e numero di modello\nUso del termine.\nIl termine Spirograph \u00e8 oggi un trademark della Hasbro, l'attuale proprietaria della Kenner, ma \u00e8 comunemente utilizzato anche per definire programmi in grado di disegnare le curve prodotte dallo strumento; il termine \u00e8 stato inoltre applicato anche alla classe di curve che possono essere prodotte con lo strumento, venendo quindi impiegato in questo caso come sinonimo di \"ipotrocoide\".\nLa nebulosa planetaria IC 418, conosciuta come \"Nebulosa Spirografo\" (\"Spirograph Nebula\"), prende il nome dai disegni prodotti con questo strumento."}
{"id": "1470946", "revid": "64169", "url": "https://it.wikipedia.org/wiki?curid=1470946", "title": "Erika", "text": ""}
{"id": "1470948", "revid": "174925", "url": "https://it.wikipedia.org/wiki?curid=1470948", "title": "Caldera vulcanica", "text": ""}
{"id": "1470950", "revid": "984922", "url": "https://it.wikipedia.org/wiki?curid=1470950", "title": "Alan Schneider", "text": "Regista teatrale di origine russa, fu il primo ad avvertire, nell'immediato dopoguerra, la necessit\u00e0 di un rinnovamento del teatro americano, e quindi di proporre nuovi autori e nuove tendenze.\nI lavori drammatici di Arthur Miller, di Samuel Beckett, di Edward Albee, di Harold Pinter, ecc., hanno trovato in Schneider un realizzatore di eccezione, capace di mettere in risalto tutte le nuove forme espressive, e quindi di interessare ed avvicinare al teatro moderno il grosso pubblico.\nPer il cinema ha realizzato, nel 1965, il cortometraggio \"Film\", su soggetto di Samuel Beckett, interpretato da Buster Keaton e fotografato da Boris Kaufman, fratello di Dziga Vertov."}
{"id": "1470953", "revid": "834", "url": "https://it.wikipedia.org/wiki?curid=1470953", "title": "The law and the lady", "text": ""}
{"id": "1470955", "revid": "775372", "url": "https://it.wikipedia.org/wiki?curid=1470955", "title": "La bolla di componenda", "text": "La bolla di componenda \u00e8 un saggio storico scritto da Andrea Camilleri e pubblicato dall'editore Sellerio nel 1993.\nContenuto dell'opera.\nLa \"componenda\" vale a dire \"le cose che si devono o possono comporre\" era un'antica tradizione siciliana di compromesso, una transazione, tra le istituzioni e il malaffare e \u00ab\"lo Stato italiano quando venne [nel Meridione] si aggiust\u00f2 a questa pratica tradizionale, con il brigantaggio, con la mafia e con i tanti prepotenti\"\u00bb (A. Camilleri, \"op.cit.\").\nIl nuovo stato comport\u00f2 esattamente all'opposto di uno stato di diritto che in nome della legge non deve scendere a composizioni, aggiustamenti o compromessi magari dichiarando, com'\u00e8 accaduto in tempi recenti, da parte di alte istituzioni statali, che bisogna imparare a convivere con la mafia stipulando con essa come un tacito accordo.\nQuesto modo di pensare e di comportarsi da parte dell'autorit\u00e0 laica in effetti dice Camilleri risaliva a una tradizione religiosa dove la componenda era \u00ab\"una tassa in favore del clero sul delitto, \u00e8 una partecipazione al furto e un furto esso stesso\"\u00bb (G.Stocchi, \"op.cit.\"). Una tassa stabilita secondo un catalogo che andava \u00ab\"dalla corruzione all'abigeato, dalla falsa testimonianza alla circonvenzione d'incapace, tutto catalogato e prezzato\".\u00bb (Ibidem), che offriva in cambio della somma versata l'assoluzione del colpevole. In questo modo si chiedeva il tenente Generale Casanova, Commissario governativo a Palermo dal 1875 \u00ab\"fino a che punto un uomo che ha commesso un reato ma che ha la coscienza a posto in virt\u00f9 di una speciale concessione della Chiesa, pu\u00f2 definirsi e sentirsi colpevole?\"\u00bb (A.Camilleri, \"op.cit.\", pag. 60).\nAlcuni potrebbero pensare, aggiunge Camilleri che la componenda fosse una sorta di indulgenza, una \u00ab\"bullailochisanti\"\u00bb, come dicevano sua madre e sua nonna intendendo la \u00abBolla dei luoghi santi\u00bb, alludendo alle antiche indulgenze di cui godevano coloro che avevano partecipato alla liberazione e conservazione dei luoghi santi. Anche di questo tipo di bolle la Chiesa in seguito ne fece commercio ma presso la tradizione siciliana la \"bulla\" invece aveva ben altro valore e potere rispetto alla bolla di componenda.\nQuello che accomunava i due tipi di bolle era che venivano vendute ambedue in chiesa e in particolari periodi dell'anno, quella d'indulgenza nel periodo pasquale e quella di componenda in quello delle feste natalizie.\nLa \"Bolla dei luoghi santi\" Camilleri la descrive come un foglio scritto e riccamente illustrato con le vedute dei luoghi santi e i riconoscimenti dei papi riguardo alle virt\u00f9 spirituali della bolla che per\u00f2 veniva venduta dai frati non come concessione d'indulgenza \u2013 il che \u00e8 vietato dalle disposizioni ecclesiastiche \u2013 ma come segno di appartenenza alla \"Figliolanza\", una pia associazione per la quale \u00ab\"i fedeli che annualmente acquistano la santa Figliolanza partecipano a tutti i benefici spirituali \u2026 si fanno degni di ottenere da Dio il perdono dei loro peccati \u2026 e portandola addosso \u2026 possono essere liberati dai flagelli della divina Giustizia.\"\u00bb (A.Camilleri, \"op.cit.\", pag.39)\nOra i flagelli della divina Giustizia si manifestano in carestie, terremoti ecc. quindi chi avesse avuto una \"bullailochisanti\" con un pezzetto di questa lanciato al vento poteva procurarsi la salvezza dai cataclismi naturali."}
{"id": "1470959", "revid": "647919", "url": "https://it.wikipedia.org/wiki?curid=1470959", "title": "I fratelli Karam\u00e0zov (romanzo)", "text": ""}
{"id": "1470967", "revid": "339392", "url": "https://it.wikipedia.org/wiki?curid=1470967", "title": "Pic10", "text": ""}
{"id": "1470973", "revid": "1762751", "url": "https://it.wikipedia.org/wiki?curid=1470973", "title": "Lauro Amad\u00f2", "text": "Carriera.\nClub.\nHa vinto in carriera sei campionati svizzeri con tre squadre diverse; ha vinto anche cinque Coppe di Svizzera con due differenti club.\nNazionale.\nDebutta in Nazionale il 27 gennaio 1935 nella partita persa fuori casa per 4-0 contro la Germania. Segna il primo gol con la maglia della Svizzera il 13 marzo 1938, nella partita pareggiata 3-3 in casa contro la Nazionale polacca, dove mette a segno una doppietta. Gioca l'ultima partita in Nazionale il 5 dicembre 1948 nella vittoria fuori casa di misura (1-0) contro l'Irlanda del Nord."}
{"id": "1470974", "revid": "73125", "url": "https://it.wikipedia.org/wiki?curid=1470974", "title": "PSR 1257+12", "text": ""}
{"id": "1470976", "revid": "73125", "url": "https://it.wikipedia.org/wiki?curid=1470976", "title": "Science (journal)", "text": ""}
{"id": "1470978", "revid": "75012", "url": "https://it.wikipedia.org/wiki?curid=1470978", "title": "Maestro Martino", "text": ""}
{"id": "1470980", "revid": "547992", "url": "https://it.wikipedia.org/wiki?curid=1470980", "title": "Progressione del record mondiale della 4x100 m mista", "text": "L'ordine delle frazioni in cui viene nuotata la staffetta mista \u00e8 il seguente: dorso, rana, farfalla e stile libero.\nIn vasca corta (25 metri) i record del mondo sono omologati dalla FINA dal 3 marzo 1991.\nPer quanto riguarda la 4x100\u00a0m mista mista, la FINA ha riconosciuto ufficialmente questa specialit\u00e0 e i primati in essa stabiliti nell'ottobre 2013, inserendola nel programma mondiale in vasca lunga a partire da Kazan' 2015.\nIl record mondiale della staffetta 4x100\u00a0m mista mista pu\u00f2 essere stabilito solo in vasca lunga (50 metri).\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: \nMista.\nVasca lunga.\nLegenda: "}
{"id": "1470990", "revid": "287204", "url": "https://it.wikipedia.org/wiki?curid=1470990", "title": "Mortara (disambigua)", "text": ""}
{"id": "1470992", "revid": "339392", "url": "https://it.wikipedia.org/wiki?curid=1470992", "title": "Isotopi radioattivi", "text": ""}
{"id": "1470999", "revid": "110157", "url": "https://it.wikipedia.org/wiki?curid=1470999", "title": "Governatorato del Sinai del Sud", "text": "Il governatorato del Sinai del Sud (arabo: \u0645\u062d\u0627\u0641\u0638\u0629 \u062c\u0646\u0648\u0628 \u0633\u064a\u0646\u0627\u0621, \"Mu\u1e25\u0101fa\u1e93at \u01e6an\u016bb S\u012bn\u0101\") \u00e8 un governatorato dell'Egitto che occupa la parte meridionale della penisola del Sinai, nella parte asiatica dell'Egitto. Il capoluogo \u00e8 El-Tor.\nGeografia.\nNel territorio del governatorato si trova la montagna pi\u00f9 alta dell'Egitto, il Monte Caterina e l'omonimo monastero cristiano.\nSuddivisione amministrativa.\nLe principali citt\u00e0 sono:"}
{"id": "1471000", "revid": "767487", "url": "https://it.wikipedia.org/wiki?curid=1471000", "title": "Dob\u00e2rl\u0103u", "text": "Dob\u00e2rl\u0103u \u00e8 un comune della Romania di 2.243 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Dob\u00e2rl\u0103u, Lunca M\u0103rcu\u0219ului, M\u0103rcu\u0219, Valea Dob\u00e2rl\u0103ului."}
{"id": "1471001", "revid": "287204", "url": "https://it.wikipedia.org/wiki?curid=1471001", "title": "Dobarlau", "text": ""}
{"id": "1471003", "revid": "1728", "url": "https://it.wikipedia.org/wiki?curid=1471003", "title": "Staurace (vescovo)", "text": ""}
{"id": "1471008", "revid": "767487", "url": "https://it.wikipedia.org/wiki?curid=1471008", "title": "Estelnic", "text": "Estelnic (in ungherese \"Esztelnek\") \u00e8 un comune della Romania di 1.162 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: C\u0103rpinenii, Estelnic, Valea Scurt\u0103.\nEstelnic ha avuto autonomia amministrativa nel 2005, staccandosi dal comune di Poian."}
{"id": "1471011", "revid": "8911", "url": "https://it.wikipedia.org/wiki?curid=1471011", "title": "Micio", "text": ""}
{"id": "1471016", "revid": "298055", "url": "https://it.wikipedia.org/wiki?curid=1471016", "title": "Jules Segal", "text": ""}
{"id": "1471021", "revid": "767487", "url": "https://it.wikipedia.org/wiki?curid=1471021", "title": "Ghelin\u021ba", "text": "Ghelin\u021ba (in ungherese \"Gelence\") \u00e8 un comune della Romania di 4.857 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Ghelin\u021ba e Harale.\nLa chiesa cattolica romana.\nIl monumento pi\u00f9 interessante del comune \u00e8 la Chiesa cattolica romana, esempio tipico di piccola chiesa locale transilvana del XIV secolo. La struttura \u00e8 a navata unica, con coro gotico e un'abside poligonale con volta con nervature. La navata presenta numerosi affreschi di epoca gotica e una volta a cassettoni del 1628 decorata con motivi araldici e floreali.\nLa chiesa \u00e8 stata interamente ristrutturata nel 1972."}
{"id": "1471022", "revid": "287204", "url": "https://it.wikipedia.org/wiki?curid=1471022", "title": "Ghelinta", "text": ""}
{"id": "1471023", "revid": "838137", "url": "https://it.wikipedia.org/wiki?curid=1471023", "title": "Opel 24/50 PS e 25/55 PS", "text": "La 24/50 PS e la 25/55 PS erano due autovetture di lusso prodotte dalla Casa automobilistica tedesca Opel dal 1910 al 1916.\nProfilo e storia.\nCon l'uscita di produzione della 25/40 PS, ormai non pi\u00f9 attuale e pertanto migliorabile, rimase un posto vacante nella gamma Opel d'inizio anni dieci, ed era un posto da occupare pi\u00f9 in fretta possibile. Ma la nuova vettura era pronta al lancio.\nLa 24/50 PS.\nQuesta vettura era la 24/50 PS, la quale and\u00f2 di fatto a prendere il posto della 25/40 PS. Si trattava di un modello nuovo, che proponeva ancora un motore dall'architettura biblocco a 4 cilindri, ma con la cilindrata ridotta da 6334 a 6232 cm\u00b3. In compenso, la potenza massima crebbe a 50 CV a 1400 giri/min. Per la distribuzione, si torn\u00f2 invece alla pi\u00f9 consueta soluzione a valvole laterali su un solo lato, soluzione che permise l'utilizzo di un solo albero a camme e non pi\u00f9 di due, come nei modelli che hanno preceduto la 24/50 PS.\nPer quanto riguardava la trasmissione, fermo restando l'utilizzo di un albero cardanico e di un cambio a quattro marce, si torn\u00f2 ad utilizzare una frizione a cono in cuoio.\nAlcune novit\u00e0 anche nel telaio, sempre costituito da una struttura a longheroni e traverse, ma a cui furono montate balestre a tre quarti per quanto riguardava le sospensionie fu eliminato il doppio pedale dell'impianto frenante (presente sui modelli precedenti), in favore di un freno a pedale che agiva unicamente sul cambio.\nLa velocit\u00e0 massima era di 85 km/h.\nInizialmente, la 24/50 PS fu disponibile come double-phaeton, landaulet o limousine, ma dall'inizio del 1912 fu proposta anche la versione con carrozzeria torpedo.\nIl 1912 fu anche l'ultimo anno di commercializzazione della 24/50 PS: alla fine di quello stesso anno fu tolta di produzione.\nLa 25/55 PS.\nLa 24/50 PS fu sostituita dalla 25/55 PS, lanciata all'inizio del 1913, la quale costitu\u00ec una naturale evoluzione del modello precedente. Era equipaggiata da un motore rinnovato, da 6514 cm\u00b3 di cilindrata, sempre a 4 cilindri appaiati e con distribuzione a valvole laterali. La potenza massima era di 62.5 CV a 1400 giri/min.\nLa trasmissione riprendeva le caratteristiche dello schema del modello precedente, ma con in pi\u00f9 l'utilizzo di un albero cardanico a bagno d'olio.\nAnaloga rimase anche l'architettura telaistica e le sue soluzioni meccaniche di freni e sospensioni.\nNovit\u00e0 dal punto di vista delle carrozzerie, disponibili sempre come limousine e landaulet, ma anche con combinazioni particolari tra quest'ultima e la phaeton. La velocit\u00e0 massima crebbe a 90 km/h.\nLa 25/55 PS fu prodotta fino al 1916: la sua eredit\u00e0 sarebbe stata ripresa solo nel 1919, al termine della Prima guerra mondiale, dalla 21/55 PS, di cilindrata sensibilmente inferiore."}
{"id": "1471025", "revid": "547034", "url": "https://it.wikipedia.org/wiki?curid=1471025", "title": "Ferdinando Giuseppe Giuli Rosselmini Gualandi", "text": "Biografia.\nLaureato in giurisprudenza, fu eletto sindaco di Lorenzana nel 1898 e rivest\u00ec vari incarichi amministrativi quali assessore comunale di Santa Luce, assessore del Comune di Pisa (1906-1912), consigliere provinciale di Pisa (1910-1919) e segretario del provinciale. Fu preside della Provincia di Pisa dal luglio 1938, succedendo a Giovanni Corsi.\nTra i numerosi uffici ricoperti sia a livello locale che nazionale is ricordano quelli di: presidente del Consiglio di amministrazione dei sindacati operai (1925-1927), presidente del Consorzio agrario cooperativo di Pisa (1926), presidente della Commissione granaria provinciale di Pisa, presidente del Comitato provinciale per l'opera nazionale orfani di guerra, presidente del Consiglio di amministrazione della Cattedra ambulante di agricoltura di Livorno, membro della Commissione venatoria centrale, membro dell'Unione nazionale per l'incremento delle razze suine presso il Ministero dell'agricoltura.\nSenatore nella XXX legislatura del Regno d'Italia, dal 23 gennaio 1940 al 5 agosto 1943 fu membro della Commissione dei lavori pubblici e delle comunicazioni. Il 27 agosto 1945 fu deferito dall'Alta corte di giustizia per le sanzioni contro il fascismo, ma l'ordinanza non ebbe luogo a procedere dopo una sentenza di Cassazione per decadenza. "}
{"id": "1471027", "revid": "39692", "url": "https://it.wikipedia.org/wiki?curid=1471027", "title": "Crotontiglio", "text": ""}
{"id": "1471028", "revid": "1543377", "url": "https://it.wikipedia.org/wiki?curid=1471028", "title": "Torqueto", "text": "Il torqueto (anche in latino: \"torquetum\") \u00e8 uno strumento astronomico medievale concepito per rilevare e convertire misure fatte in tre serie di coordinate: orizzontale, equatoriale ed eclittica. In un certo senso, il torqueto \u00e8 un computer analogico.\nAnche se uno strumento simile viene descritto dall'astronomo alessandrino Claudio Tolomeo, si ritiene che i primi torqueti siano stati costruiti nel XIII secolo. Gli unici esemplari superstiti risalgono al XVI secolo o sono posteriori.\nCostruzione, uso e funzionamento.\nNel volume di Egnatio Danti sul trattato dell'astrolabio edito nel 1578, si possono trovare tutte le indicazioni necessarie sia per la costruzione che per l'uso di questo strumento.\nInnanzitutto viene dato il consiglio di fabbricarlo di metallo; necessita di una piastra quadrata abbastanza grande del giusto spessore affinch\u00e9 possa fungere da base, a questa viene fissata una tavola incernierata da una parte e fatta in modo che l'altra parte possa essere regolata in altezza e posizionarla in maniera da risultare perpendicolare nella direzione del polo celeste. Su questa viene disegnato un circolo orario di 360\u00b0 ripartito di 12 ore in 12 ore; al centro verr\u00e0 fatto un foro dove prender\u00e0 posto un'altra tavola (tavola equinoziale) su cui verranno segnati i settori tanti per quanti sono i segni zodiacali il cui simbolo sar\u00e0 riportato corrispondentemente sullo spessore.\nTra la base e la tavola equinoziale prender\u00e0 posto un triangolo che servir\u00e0 come alzata il cui valore d'angolo equivarr\u00e0 alla latitudine del luogo in cui avviene l'osservazione.\nSopra la tavola equinoziale ne verr\u00e0 sistemata un'altra riportante i segni dello zodiaco, e fra le due un triangolo con ampiezza angolare di 23\u00b0 e 28', equivalente al valore della maggiore declinazione del Sole; si sistemer\u00e0 il tutto in maniera solidale in modo che il segno della costellazione del Cancro superiore sia posto alla massima altezza corrispondente al segno della costellazione del Cancro inferiore, e conseguentemente i due segni del Capricorno (superiore ed inferiore) siano alla minor altezza angolare.\nLo spessore della tavola inferiore sar\u00e0 diviso in 360 gradi e si segneranno i valori ogni 5 gradi partendo da quello del Cancro di 95\u00b0 e 27' e di conseguenza per 10 gradi al valore di 100\u00b0 e 53' e cos\u00ec via; queste divisioni verranno fatte in modo visibile.\nLa tavola superiore con disegnato lo zodiaco si divider\u00e0 in settori uguali relativi ai dodici segni per un valore di 30\u00b0 ciascuno, e dentro lo zodiaco si segneranno i mesi ed i loro relativi giorni.\nOra le due tavole: quella equinoziale e quella dello zodiaco verranno tenute assieme da un perno che passa per il centro della tavola stessa in modo che possano girare liberamente.\nSopra lo zodiaco superiore si costruisca una diottra (strumento per tracciare gli allineamenti) fissata al centro con un perno con la funzione di farla girare.\n Nella parte superiore verr\u00e0 messo il circolo delle latitudini in perpendicolare alla stessa diottra che recher\u00e0 al suo centro un'altra diottra imperniata e libera di ruotare, su cui sar\u00e0 posizionato un semicircolo con due numerazioni in gradi, partendo dal punto verticale in basso a contare 90\u00b0 nelle due direzioni opposte. Dal centro del semicerchio partir\u00e0 un filo a piombo che servir\u00e0 a misurare i gradi di altezza.\nGrazie all'inclinazione del piano di 23\u00b0 e 28' si pu\u00f2 leggere direttamente la latitudine e la longitudine di un pianeta o della Luna sul piano dell'eclittica.\nPer facilitare la comprensione del funzionamento del torqueto lo si pu\u00f2 rapportare all'indicatore siderale; dove compare un circolo orario rappresentante la scala dell'ascensione retta, la quale deve essere parallela all'equatore, perci\u00f2 l'asse su cui gira dovr\u00e0 traguardare la stella polare (disco orario); sormontato da un semicerchio rappresentante la scala delle declinazioni la quale dovr\u00e0 essere perpendicolare alla scala \u2018'\u2019A.R.'\u2019', cos\u00ec le sue divisioni corrisponderanno ai paralleli celesti (disco angolare).\nIl supporto che regge la scala dell'ascensione retta deve essere incernierato alla base per far s\u00ec di poter regolare l'inclinazione; l'angolo formato deve risultare 90\u00b0, la latitudine d'osservazione.\nIl dispositivo dovr\u00e0 essere stato ben orientato e se il puntatore sar\u00e0 diretto verso l'oggetto celeste da osservare, sulle relative scale potranno essere letti i rispettivi valori.\nCollegamenti esterni.\nAutocostruzione di un Indicatore Siderale "}
{"id": "1471029", "revid": "298055", "url": "https://it.wikipedia.org/wiki?curid=1471029", "title": "Joe Zaluchi", "text": ""}
{"id": "1471032", "revid": "767487", "url": "https://it.wikipedia.org/wiki?curid=1471032", "title": "Ghidfal\u0103u", "text": "Ghidfal\u0103u (in ungherese \"Gid\u00f3falva\") \u00e8 un comune della Romania di 2.665 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Anghelu\u0219, Foto\u0219, Ghidfal\u0103u, Zoltan."}
{"id": "1471034", "revid": "287204", "url": "https://it.wikipedia.org/wiki?curid=1471034", "title": "Ghidfalau", "text": ""}
{"id": "1471037", "revid": "289247", "url": "https://it.wikipedia.org/wiki?curid=1471037", "title": "A Symbolic Analysis of Relay and Switching Circuits", "text": ""}
{"id": "1471038", "revid": "46291", "url": "https://it.wikipedia.org/wiki?curid=1471038", "title": "Astrantia", "text": "Astranzia (nome scientifico Astrantia, L. 1753) \u00e8 un genere di piante, erette, erbacee, perenni appartenente alla famiglia delle Apiaceae.\nSistematica.\nUna mezza dozzina di specie appartengono a questo genere, alcune delle quali spontanee per l'Italia. La famiglia delle Apiaceae invece \u00e8 molto numerosa: comprende circa 400 generi per un totale di 3000 specie. \nNelle classificazioni pi\u00f9 vecchie la famiglia del genere \"Astrantia\" \u00e8 chiamata Umbelliferae e/o Ombrelliferae.\nEtimologia.\nIl nome del genere deriva dal greco (\"Astrantia\" = stella) con evidente riferimento agli involucri stellati delle sue infiorescenze.\nMorfologia del genere.\nLa forma biologica del genere \"Astrantia\" \u00e8 definita emicriptofita scaposa (H scap): sono piante perenni che si riproducono annualmente per mezzo di gemme al livello del suolo (\"emicriptofite\"); mentre la forma prevede un asse fiorale allungato, poco ramoso e con poche foglie (\"scaposa\").\nRadici.\nRadici scure (normalmente secondarie da rizoma) e di sapore aromatico (spesso acre).\nFusto.\nFusto glabro ed eretto, in media alto 50\u00a0cm (massimo 100\u00a0cm). La parte ipogea \u00e8 di tipo rizoma.\nInfiorescenza.\nL'infiorescenza \u00e8 a ombrella semplice contornata da una corona di brattee (da 10 a 20) bianche o rosee (anche rossicce), ovali - lanceolate. Patenti all'inizio della fioritura, in seguito erette. Alla base dell'ombrella si trovano dei verticilli di brattee.\nFiori.\nI fiori sono piccoli (pochi millimetri), ermafroditi, attinomorfi e pentameri con lungo peduncolo.\nSi moltiplicano per semi.\nFrutti.\nI frutti sono allungati e sub-cilindrici di tipo achenio con superfici striate e rugose.\nSpecie del genere.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche.\nRimanenti specie non segnalate in Italia:\nDistribuzione e habitat.\nIl genere \"Astrantia\" \u00e8 diffuso sia in Europa che in Asia occidentale, prevalentemente localizzate nelle aree montane. In Italia due sono le specie che si trovano pi\u00f9 facilmente (spontaneamente) sia sulle Alpi che sugli Appennini: \"Astrantia major\" e \"Astrantia minor\".\nUsi.\nFarmacia.\nAlcune radici hanno propriet\u00e0 purgative.\nGiardinaggio.\nIl nostro genere facilmente viene coltivato per la decorazione di aiuole e giardini rocciosi. La specie pi\u00f9 coltivata \u00e8 l\"'Astrantia major\" della quale \u00e8 nota una bella variet\u00e0 a foglie screziate."}
{"id": "1471044", "revid": "767487", "url": "https://it.wikipedia.org/wiki?curid=1471044", "title": "H\u0103ghig", "text": "H\u0103ghig (in ungherese \"H\u00eddv\u00e9g\", in tedesco \"F\u00fcrstenberg\" o \"F\u00fcrstenburg\") \u00e8 un comune della Romania di 2.211 abitanti, ubicata nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: H\u0103ghig e Iar\u0103\u0219."}
{"id": "1471045", "revid": "287204", "url": "https://it.wikipedia.org/wiki?curid=1471045", "title": "Haghig", "text": ""}
{"id": "1471047", "revid": "1305772", "url": "https://it.wikipedia.org/wiki?curid=1471047", "title": "Guerra russo-polacca", "text": ""}
{"id": "1471049", "revid": "142504", "url": "https://it.wikipedia.org/wiki?curid=1471049", "title": "Acantotterigi", "text": ""}
{"id": "1471050", "revid": "75012", "url": "https://it.wikipedia.org/wiki?curid=1471050", "title": "Martino de Rubeis", "text": ""}
{"id": "1471051", "revid": "1598370", "url": "https://it.wikipedia.org/wiki?curid=1471051", "title": "Vito Chimenti", "text": "\u00c8 il fratello minore di Donato e di Francesco Chimenti, anch'egli attaccante, e zio di Antonio Chimenti, ex portiere.\nCaratteristiche tecniche.\nDi corporatura tozza ma agile, fu un attaccante affidabile e dalla buona media realizzativa. Chimenti \u00e8 divenuto celebre per aver utilizzato spesso un particolare modo di alzarsi e portare avanti il pallone chiamato \"bicicletta\". \u00c8 infatti ricordato come il bomber della bicicletta.\nCarriera.\nGiocatore.\nLa sua carriera di calciatore, nel ruolo di attaccante, si svolge prevalentemente in Serie B ed in Serie C, con tre stagioni disputate in Serie A (77 presenze e 13 reti complessive nella massima serie).\nHa vestito la maglia dell'Avis Edilsport Altamura, passando poi al dove ha giocato il suo primo campionato di Serie C nella stagione 1972-1973. Dopo una breve parentesi con la Lazio, torna in Serie C prima con il Lecco, poi con la ed ancora con il .\nNella stagione 1977-1978 passa al Palermo in Serie B, dove gioca due stagioni ad alto livello con 29 reti complessive. I risultati con la squadra rosanero sono un sesto posto, un settimo posto e sconfitta nella finale di Coppa Italia 1978-1979, quando con un suo gol al primo minuto di gioco il Palermo passa in vantaggio perdendo poi la partita contro la Juventus; Chimenti in quell'incontro esce durante l'intervallo a causa di un infortunio ad un ginocchio procuratogli da Antonio Cabrini.\nEsordisce in Serie A il 16 settembre 1979 una volta passato al , con cui segner\u00e0 una sola volta in campionato. Successivamente passa sempre in massima serie alla , dove nella stagione 1980-1981 realizza 9 reti che non evitano ai toscani l'ultimo posto in classifica ma valgono a Chimenti il titolo di miglior cannoniere della Pistoiese in Serie A, essendo stata quella stagione l'unica del sodalizio arancione nella massima serie.\nNell'estate 1981 passa all', dove segna 3 reti. Sceglie quindi di scendere di categoria nelle file del dapprima in Serie C1, dove \u00e8 capocannoniere del torneo nella stagione 1982-1983 con 13 reti, e successivamente in Serie B, dove resta fino al 1985, quando subisce una squalifica di 5 anni per il \"caso Padova\" e termina l'attivit\u00e0 agonistica.\nAllenatore.\nVito Chimenti \u00e8 stato sia allenatore in seconda che allenatore del . Ha lavorato anche nello staff tecnico del , del Lanciano, della Virtus Casarano, del e del .\nNel novembre 2009 diventa vice di Gianluca Grassadonia alla guida della , quindi successivamente diviene collaboratore tecnico della stessa. Nel 2011 torna al dove ricopre il ruolo di collaboratore tecnico.\nNel 2020 entra a far parte della Consulta d\u2019indirizzo del , in rappresentanza dei tifosi. Con lui anche il dottor Leonardo Guarnotta, come esponente dell'amministrazione comunale, e l'avvocato Santi Magazz\u00f9 come esponente della societ\u00e0 rosanero."}
{"id": "1471052", "revid": "1788047", "url": "https://it.wikipedia.org/wiki?curid=1471052", "title": "Itaquara", "text": "Itaquara \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1471053", "revid": "75012", "url": "https://it.wikipedia.org/wiki?curid=1471053", "title": "Martino de' Rossi", "text": ""}
{"id": "1471054", "revid": "75012", "url": "https://it.wikipedia.org/wiki?curid=1471054", "title": "Martino de Rossi", "text": ""}
{"id": "1471056", "revid": "1969723", "url": "https://it.wikipedia.org/wiki?curid=1471056", "title": "Silvestro Centofanti", "text": "Biografia.\nInsigne filosofo e letterato, Silvestro Centofanti nacque a Rezzano di Calci, presso Pisa, l'8 dicembre 1794 da Giuseppe e Rosalia Zucchini e mor\u00ec a Pisa il 6 gennaio 1880.\nSi laure\u00f2 in Giurisprudenza all'Universit\u00e0 di Pisa e ben presto divenne titolare della cattedra di Storia della filosofia nello stesso Ateneo dal 1841 al 1849 dove tenne un importante corso di Storia dei sistemi della filosofia. Fu nominato senatore del Granducato nel 1848. \nCon decreto del 5 novembre 1860 fu nominato dal governo provvisorio toscano Provveditore dell'Universit\u00e0 di Pisa; la carica gli fu poi confermata sotto il Regno d'Italia, con la nuova denominazione di rettore, fino al 1865, quando pronunzi\u00f2 i discorsi ufficiali per il terzo centenario della nascita di Galileo Galilei e il sesto centenario di Dante Alighieri. \nFu membro di diverse accademie italiane e straniere. Ebbe una nota relazione epistolare con la poetessa teramana Giannina Milli.\nLe sue carte, in particolare le numerosissime lettere, sono conservate nell'Archivio di Stato di Pisa.\nOpere.\n\"Della prova filosofica della realit\u00e0 esteriore secondo il signor Mamiani e della verit\u00e0 obiettiva delle cognizioni umane. Considerazioni\", \u00abProgresso delle scienze, delle Lettere e delle Arti\u00bb, V, 1836, vol. XV, pp.\u00a0174\u2013194.\n\"Un preludio al corso di lezioni su Dante Alighieri scritto in occasione del monumento inalzato in S. Croce a questo grande italiano\", seguono \"Stanze su Dante\" e \"Un'ode a Vittore Hugo\", Firenze, Tipografia Galileiana, 1838.\n\"Sull'indole e le vicende della letteratura greca. Discorso\", Firenze, Societ\u00e0 Editrice Fiorentina, 1841.\n\"Prolusione letta il d\u00ec 26 febbraio 1842 dal dr. Silvestro Centofanti professore di storia della filosofia nell'Imperiale e Reale Universit\u00e0 di Pisa\", Pisa, per Massimiliano Wagner coi tipi di R. Prosperi, 1842.\n\"Del platonismo in Italia. Lezioni due\", Pisa, Prosperi, 1844.\n\"Notizia intorno alla cospirazione e al processo di Tommaso Campanella\", \u00abGiornale Euganeo. Scienze, Lettere, Arti e Variet\u00e0\u00bb, vol. I, n. 7, pp.\u00a051\u201352. Estr.: [s.n.t.], 1844\n\"Sulla Vita Nuova di Dante. Lezione ultima\", Padova, Tip. Crescini, 1845.\n\"Pitagora\", in \"Monumenti del Giardino Puccini\", Pistoia, Tipografia Cino, 1845.\n\"Alla storia della filosofia italiana dai princ\u00ecpii del secolo decimottavo fino ai tempi presenti. Prelezione di Silvestro Centofanti\", Pisa, Prosperi, 1846.\n\"Sulla verit\u00e0 delle cognizioni umane. Ricerche filosofiche\", \u00abAnnali delle Univ. Toscane\u00bb, parte I: Scienze noologiche, tomo I, pp.\u00a045\u201390. Pubblicato in estratto insieme a \"Una formola logica della filosofia della storia\", Nistri, [Pisa] 1846.\n\"Una formola logica della filosofia della storia\", \u00abAnnali delle Universit\u00e0 Toscane, parte I: Scienze noologiche\u00bb, tomo I, 1846, pp.\u00a0257\u2013410. Pubblicato in estratto insieme a \"Sulla verit\u00e0 delle cognizioni umane\", Nistri, [Pisa] 1846.\n\"Del dritto di nazionalit\u00e0 in universale e di quello della nazionalit\u00e0 italica in particolare\", Pisa, Nistri, 1847.\n\"Sul risorgimento italiano. Lezione detta da Silvestro Centofanti, professore di storia della filosofia nell'aula dell'Universit\u00e0 di Pisa il d\u00ec 15 marzo 1848\", Pisa, Tip. Vannucchi, 1848.\n\"Saggio sulla vita e sulle opere di Plutarco\", Firenze, Le Monnier, 1850.\n\"Averro\u00e8s et l'averro\u00efsme. Essai historique par Ernest Rena\"n, \u00abArchivio Storico Italiano\u00bb, vol. IX, 1853, pp.\u00a0539\u2013556 (recensione).\n\"I poeti greci nelle loro pi\u00f9 celebri traduzioni italiane, preceduti da un discorso storico sulla letteratura greca di Silvestro Centofanti\", nuova edizione diligentemente corretta, Livorno, Mazzajoli, 1853.\n\"Saggio sulle opere e sulla vita di Plutarco\", Salerno, R. Migliaccio, 1855.\n\"Sant'Anselmo d'Aosta e il suo storico francese sig. R\u00e9musat\", \u00abArchivio Storico Italiano\u00bb, n.s., 1855, vol. II, parte II, pp.\u00a0119\u2013146 e vol. III, 1856, p. II, pp. 91-130 (recensione).\n\"Sopra un luogo diversamente letto nella Divina Commedia. Lettera al dottor Alessandro Torri\", Firenze, Bencini, 1856.\n\"Al commento di Francesco Buti sopra la Divina Commedia. Introduzione\", Pisa, Nistri, 1858\n\"Del dritto di nazionalit\u00e0\" \u00abLa Favilla. Giornale di Scienze, Lettere, Arti e Pedagogia\u00bb, Palermo, n. 8 del 15 settembre 1863 e n. 9 del 15 ottobre 1863. \n\"Discorso letto nell'aula magna della R. Universit\u00e0 di Pisa dal rettore Silvestro Centofanti nel III centenario della nascita di Galileo Galilei\", Pisa, Nistri, 1864.\n\"Tommaso Campanella e alcune sue lettere inedite\", \u00abArchivio Storico Italiano\u00bb, s. III, vol. IV, 1866, pp.\u00a03\u201340 e 58-103.\n\"La letteratura greca dalle sue origini sino alla caduta di Costantinopoli e Studio sopra Pitagora\", Firenze, Le Monnier, 1870.\n\"Vita poetica\", Firenze, Le Monnier, 1881."}
{"id": "1471058", "revid": "1788047", "url": "https://it.wikipedia.org/wiki?curid=1471058", "title": "Itatim", "text": "Itatim \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1471066", "revid": "1788047", "url": "https://it.wikipedia.org/wiki?curid=1471066", "title": "Itiru\u00e7u", "text": "Itiru\u00e7u \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1471071", "revid": "433605", "url": "https://it.wikipedia.org/wiki?curid=1471071", "title": "Iti\u00faba", "text": "Iti\u00faba \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Senhor do Bonfim.\nAmministrazione.\nGemellaggi.\nIti\u00faba \u00e8 gemellata con le seguenti citt\u00e0:"}
{"id": "1471072", "revid": "123503533", "url": "https://it.wikipedia.org/wiki?curid=1471072", "title": "Angie (The Rolling Stones)", "text": "Angie \u00e8 un brano musicale del gruppo rock britannico The Rolling Stones, incluso nell'album \"Goats Head Soup,\" pubblicato nel 1973.\nIl brano.\nRegistrata tra novembre e dicembre 1972, \"Angie\" fu scritta principalmente da Keith Richards, anche se di solito accreditata al tandem compositivo Jagger/Richards. La canzone \u00e8 una ballata, aperta da un assolo di chitarra acustica, che racconta la fine di un amore e il dolore che ne consegue. Mick Jagger ne d\u00e0 un'accorata interpretazione, accompagnato dalle note di Nicky Hopkins al pianoforte. L'arrangiamento degli archi \u00e8 di Nicky Harrison.\nPubblicata su singolo nell'agosto 1973 (B-side \"Silver Train\"), \"Angie\" and\u00f2 ai vertici della \"Billboard Hot 100\" statunitense, in Canada per cinque settimane, nei Paesi Bassi ed in Norvegia per due settimane ed in Svizzera ed Australia, il secondo posto in Germania, il quarto in Danimarca, raggiunse il quinto posto nelle classifiche del Regno Unito e l'ottavo in Austria. In Italia raggiunse la prima posizione.\nLa canzone \u00e8 molto popolare nei concerti degli Stones: spesso eseguita dal vivo, \u00e8 diventata un loro cavallo di battaglia e figura in tutti i tour tenuti dal gruppo fin da quello statunitense del 1981. Ne sono scaturite registrazioni dal vivo per gli album \"Stripped\" e \"Live Licks\".\nUna leggenda alquanto dura a morire vuole che la canzone fosse dedicata alla prima moglie di David Bowie, Angela, o all'attrice Angie Dickinson. Altri sostengono che la canzone parlasse della figlia di Richards, Dandelion Angela. Keith Richards nella sua autobiografia afferma che il nome \"Angie\" era semplicemente un nome e smentisce qualsiasi relazione con la sua secondogenita, non ancora nata al momento della composizione del testo.\nInfluenza culturale.\nNel documentario \"Protagonist\", l'ex terrorista tedesco Hans-Joachim Klein spieg\u00f2 di aver adottato, durante la sua militanza politica negli anni settanta, lo pseudonimo \"Angie\" proprio in riferimento a questa canzone.\nNel 2005 la Unione Cristiano-Democratica di Germania utilizz\u00f2 la canzone nella campagna elettorale di Angela Merkel, anche senza i permessi dei Rolling Stones."}
{"id": "1471073", "revid": "1788047", "url": "https://it.wikipedia.org/wiki?curid=1471073", "title": "Ituber\u00e1", "text": "Ituber\u00e1 \u00e8 un comune del Brasile nello Stato di Bahia, parte della mesoregione del Sul Baiano e della microregione di Valen\u00e7a."}
{"id": "1471074", "revid": "74173", "url": "https://it.wikipedia.org/wiki?curid=1471074", "title": "Guerre russo-polacche", "text": ""}
{"id": "1471077", "revid": "1788047", "url": "https://it.wikipedia.org/wiki?curid=1471077", "title": "Iui\u00fa", "text": "Iui\u00fa \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Guanambi."}
{"id": "1471078", "revid": "6923", "url": "https://it.wikipedia.org/wiki?curid=1471078", "title": "Giovanni Battista Lorenzo Bogino", "text": "Originario di Cravagliana, un paese della Valsesia, oper\u00f2 presso la corte di Carlo Emanuele III, per il quale fu Ministro per gli affari di Sardegna dal 1759 al 1773.\nBiografia.\nLa carriera politica.\nFiglio di Giovanni Francesco, notaio collegiato e commissario alle ricognizioni, e Giulia Petronilla Cacciardi, dopo aver frequentato le scuole dei gesuiti, si laure\u00f2 in giurisprudenza all'Universit\u00e0 di Torino e divenne giurista. Bogino inizi\u00f2 la sua carriera pubblica sotto Vittorio Amedeo II, che nel 1723 lo nomin\u00f2 sostituto procuratore generale, poi amministratore della casa del principe di Carignano fino al 1\u00ba dicembre 1730 e, successivamente, primo consigliere di Stato e referendario nel Consiglio dei memoriali con la facolt\u00e0 di fare le veci del gran cancelliere. Dopo la salita al trono di Carlo Emanuele III, Bogino prosegu\u00ec la sua carriera nell'amministrazione militare come auditore generale della regia armata nel 1733 e auditore generale delle milizie nel 1735 per poi venir nominato primo segretario di Guerra nel 1742 e infine, nel 1750, Ministro di Stato (titolo equivalente a quello di capo del governo). Durante la Guerra di Successione Austriaca ebbe un'influenza determinante sulla scelta del re di mantenere la sua alleanza con l'Austria in chiave anti-francese. Dopo la fine del conflitto, terminato nel 1748, il politico sabaudo assunse un ruolo decisivo nella direzione degli affari di Stato tanto da determinare la neutralit\u00e0 sabauda nella guerra dei Sette anni.\nLe riforme.\nDi carattere ruvido e inflessibile, primo ministro di fatto, Bogino fu autore di quelle riforme di stampo illuministico che in quel periodo caratterizzarono il regno di Carlo Emanuele III, sia in ambito amministrativo che economico: infatti riordin\u00f2 le amministrazioni locali, con lo scopo di ridurre il potere delle oligarchie e mettere ordine nella ripartizione tributaria, rafforz\u00f2 e precis\u00f2 il ruolo degli intendenti, nel 1758 inizi\u00f2 la compilazione del catasto per le nuove province annesse (Alessandria, Lomellina, Novara, Pallanza, Vigevano, Tortona e Voghera), unific\u00f2 i sistemi monetari del Regno di Sardegna stabilendo le nuove monete a base d'argento e oro, fissando la parit\u00e0 con le monete straniere e ritirando le vecchie monete dichiarate fuori corso, con un editto reale nel dicembre del 1771 decret\u00f2 l'abolizione della feudalit\u00e0 in Savoia, introdusse il servizio postale, istitu\u00ec un Magistrato delle miniere con l'obbiettivo di metter meglio a frutto i giacimenti della Valle d'Aosta, restaur\u00f2 le fortezze danneggiate durante la guerra e ammodern\u00f2 i porti di Nizza e di Villafranca.\nParticolari cure vennero date alla Sardegna, da sempre molto trascurata dal governo di Torino.\nInfatti Carlo Emanuele III, avendo presente la grave situazione di arretratezza dell'isola, nomin\u00f2 nel 1759 Bogino ministro per gli affari di Sardegna: durante il suo governo si prodig\u00f2 in diversi settori dell'amministrazione, della societ\u00e0 e dell'economia sarda. Cerc\u00f2 di amministrare al meglio la giustizia locale nominando luogotenenti-giudici in ogni villaggio per sbrigare i casi pi\u00f9 urgenti e promulgando un editto che stabiliva il riassetto delle carceri regie imponendo inoltre ai baroni l'obbligo di curare il restauro delle proprie entro un anno. Incentiv\u00f2 la circolazione monetaria, l'erezione di torri costiere, i servizi postali e marittimi, regol\u00f2 le acque torrentizie, incentiv\u00f2 la produzione di tabacco, gelso, indaco, polvere da sparo e delle saline, costru\u00ec una tipografia regia, fece eseguire scavi archeologici, attu\u00f2 una politica di ripopolamento nelle isole dell'arcipelago della Maddalena, limit\u00f2 i privilegi ecclesiastici e feudali, diffuse i monti granatici per liberare i contadini dalla piaga dell'usura e restaur\u00f2 le Universit\u00e0 di Cagliari, che dot\u00f2 di una biblioteca pubblica, e Sassari (1767); la ricostituzione delle Universit\u00e0 isolane, in decadenza nelle ultime fasi del periodo iberico, pi\u00f9 che a innovare nella cultura tecnica isolana mirava a formare una classe dirigente indigena organica al Piemonte e allo stesso tempo italianizzare le classi elevate della Sardegna, allora filospagnole, determinando per l'insegnamento l'arrivo nell'isola di docenti continentali e italofoni. Tutti questi provvedimenti erano generalmente in linea con l'assolutismo illuminato del tempo che li considerava universalmente validi per qualsivoglia territorio, senza grande considerazione per le sue caratteristiche peculiari.\nInoltre, il ministro sabaudo rinnov\u00f2 gli emblemi di milizie e citt\u00e0 in modo da eliminare i simboli del precedente periodo iberico, sostituendo con la croce dei Savoia le barre d'Aragona dallo stemma di Alghero, Bosa, Cagliari, Oristano e Sassari. Sul fronte linguistico, sotto la sua gestione l'italiano fu introdotto in Sardegna come lingua ufficiale a scapito del sardo, catalano e spagnolo.\nLa fine della carriera politica e la morte.\nQuando nel 1773, alla morte di Carlo Emanuele III, sal\u00ec sul trono del Regno di Sardegna il figlio Vittorio Amedeo III, la carriera di Bogino fu segnata: infatti il ministro, inviso al nuovo sovrano, venne licenziato e allontanato dagli affari di Stato, mentre il piano di riforme sub\u00ec un periodo di stasi. Mor\u00ec infine il 9 febbraio 1784, a 83 anni e fu sepolto nella cripta del Duomo di Chieri.\nCuriosit\u00e0.\nIl nome del Bogino \u00e8 popolarmente associato a diverse espressioni male auguranti in lingua sarda, quali \u00ab\"ancu ti c\u00f9rzat su Buz\u00ecnu\"\u00bb / \u00ab\"ancu ti c\u00f9rxat su Bug\u00ecnu\"\u00bb o \u00ab\"chi ti c\u00f9rrat su Bug\u00ecnu\"\u00bb (\u00abpossa tu essere inseguito dal Bogino\u00bb). Si ricordi che il Bogino divent\u00f2 noto in Sardegna per aver introdotto, presso ogni villaggio sardo, il sistema delle forche mobili per le esecuzioni capitali. Nonostante il lemma affondi le proprie radici nel periodo iberico, fu in quello sabaudo che tale termine sarebbe quindi passato nella cultura popolare a indicare in genere la figura del boia, identificandolo con lo stesso ministro."}
{"id": "1471080", "revid": "39884", "url": "https://it.wikipedia.org/wiki?curid=1471080", "title": "Suzanne Landells", "text": "Specializzata nei misti ha vinto la medaglia d'argento nei 200\u00a0m alle Olimpiadi di Los Angeles 1984."}
{"id": "1471082", "revid": "4175", "url": "https://it.wikipedia.org/wiki?curid=1471082", "title": "Libert\u00e0 condizionale", "text": ""}
{"id": "1471085", "revid": "767487", "url": "https://it.wikipedia.org/wiki?curid=1471085", "title": "Ilieni", "text": "Ilieni (in ungherese \"Illyefalva\", in tedesco \"Ilgendorf\") \u00e8 un comune della Romania di 1.977 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Dobolii de Jos, Ilieni, S\u00e2ncraiu.\nLa gran parte della popolazione (oltre l'85%) \u00e8 di etnia Sz\u00e9kely e di lingua ungherese.\nStoria.\nSono stati rinvenuti nella zona reperti che attestano la presenza umana fin dall'Et\u00e0 del bronzo.\nIl primo documento che cita la localit\u00e0, con il nome \"Villa Helye\", \u00e8 un inventario delle tasse percepite da una chiesa del 1332. Nel Medioevo, avendo il diritto di tenere un mercato, Ilieni aveva una maggiore importanza di quella attuale. L'abbondanza di aree coltivabili e le relazioni commerciali con i vicini insediamenti Sassoni contribuirono al consistente sviluppo economico della zona.\nVista la sua posizione geografica, Ilieni fu spesso soggetta ad attacchi militari stranieri. Il pi\u00f9 pesante di questi avvenne nel 1658, quando la chiesa fortificata venne conquistata da truppe turche e moldave alleate; gli abitanti vennero tutti uccisi o fatti prigionieri.\nDopo la caduta del regime comunista nel 1989, la localit\u00e0 si \u00e8 discretamente sviluppata dal punto di vista economico, puntando sull'agricoltura e sull'industria alimentare, ma anche sul turismo, con la realizzazione di un centro congressi, un ostello della giovent\u00f9 e diverse seconde case.\nLa chiesa fortificata.\nLa prima costruzione della chiesa non \u00e8 documentata, tuttavia si hanno notizie di una sua ricostruzione nel XV secolo in stile gotico e di successivi rimaneggiamenti in stile rinascimentale ed in stile barocco. A seguito dei numerosi attacchi subiti, la chiesa venne progressivamente fortificata tra il XV e il XVII secolo. Alcuni terremoti imposero diverse riparazioni, il pi\u00f9 pesante dei quali danneggi\u00f2 nel 1802 l'edificio ed il soffitto dipinto in legno. La costruzione \u00e8 stata interamente restaurata negli anni novanta."}
{"id": "1471086", "revid": "1498232", "url": "https://it.wikipedia.org/wiki?curid=1471086", "title": "Localit\u00e0 bandiere blu in Italia (2006)", "text": "Elenco delle localit\u00e0 italiane insignite della bandiera blu dalla FEE per l'anno 2006."}
{"id": "1471087", "revid": "1305772", "url": "https://it.wikipedia.org/wiki?curid=1471087", "title": "Gessi", "text": ""}
{"id": "1471088", "revid": "599013", "url": "https://it.wikipedia.org/wiki?curid=1471088", "title": "Desi Reijers", "text": "Specializzata nello stile libero ha vinto la medaglia d'argento nella staffetta 4x100\u00a0m sl alle Olimpiadi di Los Angeles 1984."}
{"id": "1471089", "revid": "599013", "url": "https://it.wikipedia.org/wiki?curid=1471089", "title": "Elles Voskes", "text": "Specializzata nello stile libero ha vinto la medaglia d'argento nella staffetta 4x100\u00a0m sl alle Olimpiadi di Los Angeles 1984."}
{"id": "1471090", "revid": "1451528", "url": "https://it.wikipedia.org/wiki?curid=1471090", "title": "Bilancio preventivo", "text": ""}
{"id": "1471091", "revid": "110830096", "url": "https://it.wikipedia.org/wiki?curid=1471091", "title": "Reema Abdo", "text": "Specializzata nel dorso ha vinto la medaglia di bronzo nella staffetta 4x100\u00a0m misti alle Olimpiadi di Los Angeles 1984."}
{"id": "1471094", "revid": "767487", "url": "https://it.wikipedia.org/wiki?curid=1471094", "title": "Lemnia", "text": "Lemnia (in ungherese \"Lemh\u00e9ny\") \u00e8 un comune della Romania di 1.989 abitanti, ubicato nel distretto di Covasna, nella regione storica della Transilvania.\nDal comune di Lemnia si sono staccati nel 2004 i villaggi di Mereni e Lutoasa, andando a formare il nuovo comune di Mereni."}
{"id": "1471099", "revid": "119497371", "url": "https://it.wikipedia.org/wiki?curid=1471099", "title": "Michelle MacPherson", "text": "Specializzata nel dorso e nella farfalla ha vinto la medaglia di bronzo nella staffetta 4x100\u00a0m misti alle Olimpiadi di Los Angeles 1984."}
{"id": "1471100", "revid": "119497338", "url": "https://it.wikipedia.org/wiki?curid=1471100", "title": "Pamela Rai", "text": "Specializzata nello stile libero ha vinto la medaglia di bronzo nella staffetta 4x100\u00a0m misti alle Olimpiadi di Los Angeles 1984."}
{"id": "1471101", "revid": "106908", "url": "https://it.wikipedia.org/wiki?curid=1471101", "title": "Kara Khitay", "text": "I Kara Khitay, o Kara-Khitan (\"Khitan neri\") - mongolo \u0425\u0430\u0440 \u0445\u044f\u0442\u0430\u043d; Kara Kitad; cinese tradizionale \u897f\u907c cinese semplificato \u897f\u8fbd \"X\u012b Li\u00e1o\" - (1124-1218), furono una branca del popolo proto-mongolo dei Khitan, che aveva creato in Cina la dinastia dei Liao (907-1125).\nLa dinastia fu fondata da Yel\u00fc Dashi, che guid\u00f2 ci\u00f2 che restava della Dinastia Liao in Asia Centrale dopo aver evitato la conquista da parte dei Jurchen (o Manci\u00f9) della loro madrepatria in Manciuria.\nL'impero fu usurpato dai Naiman di Kuchlug nel 1211. Le fonti tradizionali cinesi, persiane e arabe concordano nel ritenere che tale usurpazione costituisse di fatto la fine dell'impero, il quale fu definitivamente distrutto dai Mongoli nel 1218.\nAlla caduta dei Liao, i Kara-Khitan crearono in Asia centrale un khanato che talvolta \u00e8 definito dei Liao dell'Ovest (Xi Liao) e che sopravvisse dal 1124 al 1218.\nStoria.\nL'impero dei Kara Khitay fu costituito da Yel\u00fc Dashi, che condusse 100.000 Khitan in Asia Centrale dalla Manciuria attraverso la Mongolia. Yel\u00fc strapp\u00f2 Balasagun al khanato dei Karakhanidi nel 1134, data che contrassegna l'inizio dell'impero dei Kara Khitay in Asia Centrale.\nLe loro forze furono immediatamente raggiunte da 10.000 Khitan che erano sotto la sovranit\u00e0 dei Karakhanidi. I Khitan quindi conquistarono Kashgar, Khotan e Besh Baliq. I Khitan sconfissero il khanato dei Karakhanidi occidentali a Khujand (attuale Uzbekistan nel 1137, ponendo infine sotto il proprio controllo la valle di Fergana. Essi vinsero il 9 settembre 1141 la battaglia di Qatvan contro i Karakhanidi occidentali e i Selgiuchidi di Ahmed Sanjar chiamati in loro soccorso, permettendo ai Khitan di controllare l'intera Transoxiana e forzando il Khw\u0101rezm a diventare suo vassallo.\nYel\u00fc mor\u00ec poco dopo nel 1143 e a lui succedette sua moglie, Xiao Tabuyan, come reggente per il loro figlio. Questi, Yel\u00fc Yiliu, mor\u00ec nel 1163 e a lui succedette la sorella, Yel\u00fc Pusuwan. Costei invi\u00f2 il marito, Xiao Duolubu, a condurre numerose campagne militari. Si innamor\u00f2 tuttavia del suo giovane fratello, Xiao Fuguzhi. Furono quindi condannati a morte e l'esecuzione ebbe luogo nel 1177 ad opera del suocero Xiao Wolila che poi pose Yel\u00fc Zhilugu sul trono nel 1178.\nL'impero fu indebolito da ribellioni e guerre intestine condotte dai suoi vassalli, specialmente nell'ultima parte della sua storia. Nel 1208, i Naiman (Manci\u00f9) abbandonarono la madrepatria e furono accolti nell'impero dei Kara Khitay. Nel 1211, il principe Naiman Kuchlug cattur\u00f2 Yel\u00fc Zhilugu mentre questi era a caccia, mettendo cos\u00ec di fatto fine all'impero dei Kara Khitay.\nI Mongoli catturarono e uccisero Kuchlug nel 1218, e presero il totale controllo dei territori che un tempo avevano costituito l'impero dei Kara Khitay nel 1220."}
{"id": "1471102", "revid": "11959", "url": "https://it.wikipedia.org/wiki?curid=1471102", "title": "Kara Kitay", "text": ""}
{"id": "1471105", "revid": "767487", "url": "https://it.wikipedia.org/wiki?curid=1471105", "title": "Magdalena Graaf", "text": "Nel 1998, lei e sua sorella Hannah costituirono il gruppo chiamato The Graaf Sisters, accompagnate dallo slogan \"You Got What I Want Baby\". Magdalena \u00e8 apparsa su riviste come Caf\u00e9 Magazine, Moore Magazine e Slitz. Nel marzo 2006, ha pubblicato la sua biografia, \"Det ska bli ett sant n\u00f6je att d\u00f6da dej\", dove racconta che ha dei figli e un marito splendidi. Si \u00e8 sposata nel 1999 con Magnus Hedman, ex calciatore svedese, dal quale si \u00e8 separata nel 2006."}
{"id": "1471106", "revid": "154398", "url": "https://it.wikipedia.org/wiki?curid=1471106", "title": "Porcellino d'india", "text": ""}
{"id": "1471107", "revid": "767487", "url": "https://it.wikipedia.org/wiki?curid=1471107", "title": "Malna\u0219", "text": "Malna\u0219 (in ungherese \"M\u00e1ln\u00e1s\") \u00e8 un comune della Romania di 1.143 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 3 villaggi: Malna\u0219, Malna\u0219-B\u0103i, Valea Z\u0103lanului.\nNel 2004 i villaggi di Bixad e Micfal\u0103u si sono staccati dal comune di Malna\u0219, andando a formare ciascuno un comune autonomo."}
{"id": "1471108", "revid": "287204", "url": "https://it.wikipedia.org/wiki?curid=1471108", "title": "Malnas", "text": ""}
{"id": "1471109", "revid": "1877829", "url": "https://it.wikipedia.org/wiki?curid=1471109", "title": "Alfonso de la Cerda", "text": "Origine.\nEra figlio primogenito di Ferdinando de la Cerda e di Bianca di Francia (1253\u2013 1320).\nBiografia.\nGli Annali toledani riportano nascita di Alfonso, nel 1270 (\"D\u00f1s Alfonsus primogenitus D\u00f1i Fernandi et D\u00f1\u00e6 Al--- soror is filii Regis Francorum apud Valleoletum\").\nNel 1275 il padre Ferdinando, reggente del regno di Castiglia in assenza del re, Alfonso X, si mise alla testa dell'esercito per far fronte alle truppe dei Merinidi che, dopo aver conquistato il Maghreb, erano sbarcate sulle coste andaluse per attaccare il regno di Castiglia. Prima ancora di scontrarsi coi musulmani per\u00f2 Ferdinando, come riportato dagli Annali toledani trov\u00f2 la morte, per una forte febbre; allora il fratello di Ferdinando e zio di Alfonso, Sancho gli subentr\u00f2 alla testa delle truppe e riport\u00f2 la vittoria sull'esercito invasore. La morte di Ferdinando cre\u00f2 un problema di successione, perch\u00e9 Alfonso X, ignorando i diritti di Alfonso de la Cerda e del suo fratello Ferdinando, nato postumo, nomin\u00f2 nuovo erede al trono il suo figlio maschio secondogenito e zio di Alfonso, Sancho. Secondo la Cronaca di Guglielmo di Nangis, il nonno, Alfonso X \"il Saggio\" (\"avi sui Alphonsi regis\"), priv\u00f2 Alfonso e il suo fratellino, Ferdinando (\"Alphonsum et Ferrandum\"), figli dell'erede al trono (\"Ferrandus regis Castell\u00e6 primogenitus\"), di tutti i loro diritti alla successione al trono di Castiglia.\nSua madre, vedova di Ferdinando, Bianca di Francia, dopo la morte del marito, fu addirittura imprigionata e chiese aiuto al fratello, il re di Francia, Filippo III l'Ardito, che invi\u00f2 ambasciatori per protestare e, nello stesso tempo, per invadere la Castiglia, mise assieme un esercito che in Castiglia tuttavia non arriv\u00f2 mai, fermandosi a Pau, mentre Alfonso e Ferdinando de la Cerda, furono protetti solo dalla nonna paterna, Violante.Bianca, nel 1277, riusc\u00ec a raggiungere la Francia, mentre la nonna paterna, Violante d'Aragona, aveva portato al sicuro i due nipoti, Alfonso e Ferdinando, in Aragona dal fratello Pietro III, che li custod\u00ec nella fortezza di J\u00e1tiva, dove a tutti gli effetti furono prigionieri del prozio Pietro III.\nQuando Alfonso X propose a Sancho di creare un piccolo regno per Alfonso de la Cerda nella citt\u00e0 di Ja\u00e9n, Sancho si ribell\u00f2 al padre ed inizi\u00f2 una guerra civile che releg\u00f2 Alfonso X nel sud del regno di Castiglia, in Murcia e in parte dell'Andalusia, la zona di Siviglia; nonostante la vittoria Sancho, l'8 novembre 1282, fu diseredato e Alfonso fu designato erede al trono dal nonno, Alfonso X, ma, alla sua morte, il 4 aprile del 1284, Alfonso fu ritenuto troppo giovane per la successione e il trono fu confermato allo zio Sancho, che cos\u00ec usurp\u00f2 il trono al nipote e divenne re di Castiglia e Le\u00f3n col nome di Sancho IV, detto \"el Bravo\".\nDopo la morte di Pietro III, nel 1285, il nuovo re di Aragona, Alfonso III, in quello stesso anno, liber\u00f2 Alfonso ed il fratello dalla fortezza di J\u00e1tiva, secondo il cronista Raimondo Muntaner Alfonso III liber\u00f2 \"don Alphonse et don Ferdinand\", figli dell\u00b4\"infant Ferdinand de Castille\" dal castello di J\u00e1tiva,\nNel settembre del 1288, a Jaca, il re di Aragona, Alfonso III organizz\u00f2 la proclamazione di Alfonso de la Cerda a re di Castiglia; ci\u00f2 port\u00f2 i due regni di Castiglia e di Aragona ad una guerra di frontiera, con battaglie che si svolsero nell'aprile e luglio del 1289, nel settembre del 1290 e nel febbraio del 1291.Ma dopo la morte di Alfonso III, nel giugno del 1291, dato che i re di Castiglia, Sancho IV, ed il nuovo re di Aragona, Giacomo II, si erano riavvicinati, Alfonso si rifugi\u00f2 in Francia, dove il cugino, il re di Francia, Filippo il Bello, nel 1303 gli fece dono della baronia di Lunel nel Rossiglione.\nAlfonso, dopo essere stato fidanzato con Isabella di Castiglia (1283-1328), la figlia primogenita di Sancho IV, prima del 1290 aveva sposato Matilde di Brienne (1272-ca. 1350), figlia del conte Giovanni II di Brienne e di Beatrice di Ch\u00e2tillon, mentre per genealogy la moglie era Mafalda, Signora di Lunel (?- dopo il 1348) figlia del visconte Amalrico IV di Narbona.\nNel 1304, l'8 agosto, col trattato di Torrellas, a cui partecip\u00f2 anche il re del Portogallo, Dionigi dove il re di Castiglia e Le\u00f3n, Ferdinando IV e quello di Aragona, Giacomo II, si accordavano sulla spartizione della Murcia, fu anche concordato che Alfonso de la Cerda rinunciava a tutti i suoi diritti sul trono di Castiglia in cambio delle signorie di Alba, B\u00e9jar e Gibrale\u00f3n.\nAlfonso si stabil\u00ec in Francia, senza rinunciare a far visita ai suoi possedimenti castigliani. Mor\u00ec nella provincia di Avila, nel 1325 circa.\nDiscendenza.\nAlfonso e Matilde (o Mafalda) di Narbona ebbero otto figli:"}
{"id": "1471113", "revid": "1543377", "url": "https://it.wikipedia.org/wiki?curid=1471113", "title": "Pinne ventrali", "text": "Le pinne ventrali o pinne pelviche sono pinne accoppiate, cio\u00e8 doppie, poste pi\u00f9 in basso e leggermente pi\u00f9 indietro rispetto alle pinne pettorali, e sono l'equivalente evolutivo degli arti inferiori dei Tetrapoda. \nIl nome di \"ventrali\" viene generalmente assegnato alle pinne poste posteriormente il corpo del pesce, mentre si parla di \"pelviche\" se posizionate pi\u00f9 anteriormente. Ad esempio in alcuni pesci si distinguono le pinne pelviche, poste al di sotto delle pettorali, e le pinne ventrali, poste posteriormente, mentre nei Phycidae di pinne ventrali, poste sotto le pettorali, e di pinna anale.\nFunzione.\nHanno funzione stabilizzatrice e sono utilizzate per rallentare velocemente l'andatura tramite la loro flessione verso il basso.\nNei Gobiidae sono spesso fuse in un singolo disco adesivo, utilizzato dai pesci di questa famiglia per aderire agli oggetti.\nNei maschi degli squali le pinne ventrali sono caratterizzate dalla presenza del gonopodio, un organo copulatore utilizzato per l'accoppiamento utilizzati per il trasferimento dello sperma alle femmine.\nIn alcune specie, come \"Phycis phycis\" della famiglia Phycidae, le pinne ventrali sono allungate e dotate di organi di senso per il sondaggio del fondale. Nei pesci dei generi Cypselurus e Hirundichthys, della famiglia dei Exocoetidae, le pinne ventrali sono molto sviluppate coadiuvano le pinne pettorali durante il volo."}
{"id": "1471116", "revid": "29244", "url": "https://it.wikipedia.org/wiki?curid=1471116", "title": "Pinne pelviche", "text": ""}
{"id": "1471119", "revid": "767487", "url": "https://it.wikipedia.org/wiki?curid=1471119", "title": "Yamato-e", "text": " \nYamato-e \u00e8 uno stile pittorico nato in Giappone durante il periodo Heian, ispirato dalla dinastia cinese Tang ed evolutosi grazie alla volont\u00e0 dei giapponesi di creare un proprio stile identificativo e prettamente nipponico.\nSpesso gli Yamato-e sono organizzati come veri e propri testi narrativi che descrivono la bellezza della natura attraverso la rappresentazione di luoghi famosi o delle quattro stagioni; non si tratta di pittura simbolica ma, semplicemente, di \"pittura della bellezza\" vista in natura (bellezza che \u00e8 incarnazione del Buddha).\nSpesso disegnati su rotoli, ci sono diversi tipi di yamato-e, i pi\u00f9 importanti sono:\nLo stile Yamato-e ebbe moltissima influenza sugli stili successivi, come quello degli Ukiyo-e."}
{"id": "1471120", "revid": "767487", "url": "https://it.wikipedia.org/wiki?curid=1471120", "title": "Mereni (Covasna)", "text": "Mereni (in ungherese \"K\u00e9zdialm\u00e1s\") \u00e8 un comune della Romania di 1.330 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Lutoasa e Mereni.\nMereni \u00e8 divenuto comune autonomo nel 2004, staccandosi dal comune di Lemnia."}
{"id": "1471122", "revid": "56620", "url": "https://it.wikipedia.org/wiki?curid=1471122", "title": "Salvator Gotta", "text": "Biografia.\nNacque da una famiglia benestante della buona borghesia piemontese. Il padre era magistrato; la madre, Luigia, era una parente di Cesare Pavese. A causa degli impegni di lavoro del padre, la famiglia si trasfer\u00ec ben presto a Ivrea, sede del tribunale. Iscrittosi alla facolt\u00e0 di giurisprudenza a Torino, entr\u00f2 in contatto con l'ambiente intellettuale dei \"sabati letterari\" organizzati da Arturo Graf. Conobbe Guido Gozzano, Giuseppe Giacosa, Mario Dogliotti e Francesco Pastonchi. Durante gli studi universitari pubblic\u00f2 la prima raccolta di novelle, \"Prima del sonno\" (1909). Laureatosi in giurisprudenza, si impieg\u00f2 presso un avvocato di Ivrea e inizi\u00f2 a collaborare con vari periodici, tra i quali \"Il Marzocco\" e \"La Lettura\". La prima produzione \u00e8 caratterizzata da atmosfere vagamente crepuscolari, certamente determinate dalle frequentazioni giovanili.\nNel marzo 1913 spos\u00f2 Adelina Cagliero, dalla quale, nel gennaio 1916, ebbe l'unico figlio, Massimo. Allo scoppio della guerra si arruol\u00f2 volontario nella Croce rossa, per poi divenire, nella primavera del 1917, sottotenente di artiglieria. Venne congedato con il grado di tenente e una medaglia d'argento al valore. In quello stesso anno pubblic\u00f2 il primo romanzo di successo, \"Il figlio inquieto\". All'interno del romanzo si riconoscono gi\u00e0 alcuni tratti tipici della sua produzione, segnata da un gusto tardo ottocentesco, teso alla rievocazione nostalgica di una societ\u00e0 sull'orlo della scomparsa. Nella narrazione compare peraltro il personaggio di Claudio Vela, una delle tante figure di quell'enorme affresco che sar\u00e0 poi la \"Saga de i Vela\".\nNel 1919 fece anche le prime prove sulla scena con \"La nuova ricchezza\", un'opera di impianto realista che non incontr\u00f2 il favore del pubblico, cos\u00ec come il successivo \"Lontananze\" (1923). A partire dal 1920 si dedic\u00f2 esclusivamente alla letteratura, impegnandosi con il proprio editore nella produzione di un romanzo all'anno. La sua fama si consolid\u00f2 con l'avvento del fascismo, al quale ader\u00ec con entusiasmo. Nel 1925 fu autore del testo dell'inno ufficiale fascista, \"Giovinezza\". Nel 1926 pubblic\u00f2 il primo romanzo per ragazzi, \"Piccolo alpino\", nel quale confluiscono toni trionfalmente nazionalistici e alcuni richiami a Edmondo De Amicis. Ancor pi\u00f9 intrisi dell'ideologia e della pedagogia fascista sono i libri per l'infanzia pubblicati in seguito, \"L'altra guerra del piccolo alpino\" (1935) e \"Il piccolo legionario in Africa Orientale\" (1938), esaltazioni dell'imperialismo e dello squadrismo.\nAgli anni trenta risale \"La damigella di Bard\" (1936), il suo unico trionfo teatrale. La commedia, nella quale vengono esaltati i valori di una societ\u00e0 di antica e nobile tradizione contro la volgarit\u00e0 moderna, avr\u00e0 una fortunata riduzione cinematografica con la regia di Mario Mattoli e l'interpretazione di Emma Gramatica.\nPer lungo tempo collaboratore del \"Corriere della Sera\", nel 1933 si trasfer\u00ec con la famiglia da Ivrea a Milano, dove rest\u00f2 fino al 1943 quando, per sfuggire ai bombardamenti alleati, si stabil\u00ec a Portofino. Convinto monarchico, Gotta non ader\u00ec alla Repubblica Sociale Italiana, scelta che gli valse accuse di tradimento da parte degli ambienti fascisti e la proibizione di far circolare i suoi libri.\nTra il 1940 e il 1942 pubblic\u00f2 un fortunato romanzo in tre volumi, \"Ottocento\". Sin dal titolo e dalla scelta di una forma datata come il ciclo romanzesco, Gotta rivela nuovamente il suo debito nei confronti della letteratura ottocentesca e l'interesse per gli eventi del Risorgimento. La narrazione, che segue le avventure di una famiglia negli anni della seconda guerra d'indipendenza, intreccia le vicende di personaggi immaginari e personaggi storici (Napoleone III, Cavour, l'imperatrice Eugenia, la contessa di Castiglione...).\nIl Risorgimento rester\u00e0 la principale fonte di ispirazione dell'autore anche nel secondo dopoguerra, soprattutto nell'enorme ciclo \"La saga de i Vela\", pubblicato nel 1954, che comprende \"Ottocento\" e una dozzina di altri romanzi. L'ambizione di Gotta, dichiarata fin dal sottotitolo, \u00e8 quella di narrare la storia nazionale attraverso \"cento anni di vita d'una famiglia italiana\". Sempre in relazione all'epopea risorgimentale, dagli anni cinquanta si dedic\u00f2 anche alla divulgazione storica.\nAbbandonata la retorica nazionalista, nel 1953 ritorn\u00f2 alla letteratura per l'infanzia con \"La pi\u00f9 bella novella del mondo e altre memorie e storie\", mentre il suo gusto per la rievocazione nostalgica si esprime al meglio in \"L'almanacco di Gotta\" (1959), una galleria di ritratti di maestri e amici conosciuti lungo tutta la vita. A partire dagli anni Sessanta, con il mutare del clima culturale, la sua fortuna letteraria and\u00f2 incontro al declino. Prove di un dialogo mai interrotto con le giovani generazioni sono i testi divulgativi degli anni Settanta, come \"L'avventuroso Murat\" (1971), e soprattutto la rubrica di posta dei piccoli lettori tenuta su \"Topolino\". L'ultima opera significativa, \"Tre maestri: Fogazzaro, Giacosa, Gozzano\" (1975), \u00e8 un'altra opera autobiografica, una commossa rievocazione di alcune figure fondamentali per la sua formazione intellettuale.\nSalvator Gotta mor\u00ec a Rapallo il 7 giugno 1980."}
{"id": "1471123", "revid": "1258506", "url": "https://it.wikipedia.org/wiki?curid=1471123", "title": "Partecipazioni di Castell'Alfero al Palio di Asti", "text": "Il Comune di Castell'Alfero corre il Palio di Asti dal 1989. Di seguito sono elencati i piazzamenti ottenuti."}
{"id": "1471128", "revid": "125155531", "url": "https://it.wikipedia.org/wiki?curid=1471128", "title": "46\u00aa Brigata aerea &quot;Silvio Angelucci&quot;", "text": "La 46\u00aa Brigata Aerea \"Silvio Angelucci\" \u00e8 un reparto dell'Aeronautica Militare dislocato sull'aeroporto di Pisa-San Giusto. Ha origine dal 46\u00ba Stormo da bombardamento terrestre e la sua bandiera di guerra \u00e8 la pi\u00f9 decorata tra tutti i reparti di volo dell'Aeronautica Militare.\nI suoi compiti oggi sono il trasporto tattico, il trasporto materiali, mezzi ed equipaggiamenti, il trasporto sanitario d'urgenza, il trasporto organi per trapianto, l'aerosgombero sanitario e il supporto alla Protezione civile sia sul territorio nazionale che all'estero. Dal 1956, \u00e8 l'unico reparto dell'Aeronautica Militare a occuparsi di tali compiti.\nStoria.\nNato il 15 febbraio del 1940 come 46\u00ba Stormo da bombardamento terrestre della Regia Aeronautica, dotato degli sperimentati trimotori Savoia-Marchetti S.M.79 e basato presso l'aeroporto Arturo Dall'Oro di Pisa, al 10 giugno successivo era comandata dal Col. pilota Umberto Nannini con il 104\u00ba Gruppo del Ten. Col. Giorgio Porta sui Savoia-Marchetti S.M.79 con la 252\u00aa Squadriglia (8 SM 79) e 253\u00aa Squadriglia (7 SM 79) ed il 105\u00ba Gruppo del Mag. Galeazzo Ciano/Magg. Remo Cadringher con la 254\u00aa Squadriglia (8 SM 79) e 255\u00aa Squadriglia (7 SM 79) inquadrata nella 5\u00aa Divisione Bombardamento Terrestre \"Eolo\" del Gen. B.A. Augusto Bonola di Viterbo della 3\u00aa Squadra aerea.\nNella notte del 21-22 giugno, 6-10 bombardieri Savoia-Marchetti S.M.79 del 104\u00ba Gruppo attaccano Marsiglia in due ondate successive. La contraerea francese reag\u00ec senza successo e i caccia Dewoitine D.520 dell\"Arm\u00e9e de l'Air\" non riuscirono a fermare gli aerei italiani.\nQuella notte, 4.200 chili di bombe si abbatterono sulla citt\u00e0, facendo 143-144 vittime civili e 136 feriti (Bombardamento italiano di Marsiglia).\nDello Stormo faceva parte la 274\u00aa squadriglia dotata di bombardieri Piaggio P108 a bordo di uno dei quali perse la vita per un incidente il capitano Bruno Mussolini.\nIl 4 novembre il 46\u00ba Stormo si trasfer\u00ec sull'aeroporto di Tirana, in Albania, in vista dello scoppio delle ostilit\u00e0 con la Grecia, al termine delle quali, nel maggio 1941 si rischier\u00f2 da Tirana a Bari, in Puglia.\nIl reparto viene convertito all'aerosiluramento nel maggio 1942 e partecipa a tutti gli eventi bellici della seconda guerra mondiale sino all'8 settembre del 1943. \nL'11 agosto 1942 il 105\u00ba Gruppo divenne Autonomo trasferendosi sull'aeroporto di Decimomannu. Il reparto partecip\u00f2 alla battaglia di mezzo agosto, e al successivo contrasto agli sbarchi anglo-americani in Algeria e Marocco.\nLo stormo fu decorato di Medaglia d'oro al valore militare.\nDopo l'armistizio dell'8 settembre 1943 le unit\u00e0 rimaste efficienti in parte si sciolsero e solo una squadriglia, la 253\u00aa, riusc\u00ec a ripiegare nella ricostituita Aeronautica Cobelligerante, prima in Sardegna e poi all'Aeroporto di Lecce-Galatina.\nLo stormo trasporti.\nL'attuale 46\u00aa Brigata Aerea prende origine dallo Stormo Trasporti schierato dal 1948 sull'aeroporto di Roma-Centocelle, formato inizialmente dal solo 2\u00ba Gruppo (102\u00aa Squadriglia, gi\u00e0 Squadriglia P e 103\u00aa Squadriglia, gi\u00e0 Squadriglia da osservazione aerea) ed in seguito dal 98\u00ba Gruppo (ricostituitosi nel 1944 con le Squadriglie 240\u00aa e 241\u00aa Squadriglia). Nel 1949 prender\u00e0 la denominazione di 46\u00ba Stormo dotato di Beechcraft 18, definendo in quella data il glorioso stemma del Lupo e della costellazione della Lyra con la sua stella pi\u00f9 luminosa la Vega, stemma che tuttora viene sfoggiato con orgoglio, sul petto dei suoi equipaggi e sulle derive dei suoi velivoli, nei cieli di tutto il mondo.\nNel 1953 lo Stormo inizia il trasferimento da Centocelle a Pisa, iniziando a ricevere i nuovi C-119, i famosi Vagoni Volanti. Sar\u00e0 con questi velivoli che verranno scritte alcune delle pagine pi\u00f9 gloriose ma anche pi\u00f9 dolorose dell'Aeronautica Militare.\nLa 46\u00aa Brigata Aerea.\nDal 1954 lo Stormo si trasforma in \"46\u00aa Aerobrigata Trasporti Medi\", e dal 1956 (crisi di Suez) la Brigata inizier\u00e0 la sua incessante opera di ponti aerei che ancora oggi continua nei cieli di tutto il mondo.\nCon l'epopea dei C-119 l'Aerobrigata viene chiamata ad operare in tutti i contesti nazionali ed internazionali (sia squisitamente militari che di soccorso alle popolazioni) con totale pieno apprezzamento per l'alta professionalit\u00e0 dimostrata.\nSar\u00e0 grazie a questi risultati che verranno chiamati ad operare per conto dell'ONU in Congo. Questo lungo periodo si dimostrer\u00e0 duro e difficile e anche particolarmente doloroso. Dalla data di inizio dell'\"Operazione Congo\" 22 agosto 1960 al 19 giugno 1962 questi uomini con i loro velivoli avevano trasportato in condizioni operativamente difficili e rischiose truppe e materiali perdendo ben 21 uomini, e tre velivoli del 2\u00ba Gruppo volo.\nFu proprio durante questa operazione che avvenne l'efferato Eccidio di Kindu il cui ricordo \u00e8 gelosamente custodito non solo nelle memorie del personale del reparto, ma nel Sacrario eretto grazie al contributo volontario dei cittadini italiani organizzato dalla RAI, nel viale di accesso alla Base aerea di Pisa.\nCon l'intenso utilizzo dei velivoli i Fairchild C-119 incominciavano a risentire della loro et\u00e0. Si sente la necessit\u00e0 di aumentare l'organico di uomini e di mezzi ed \u00e8 cos\u00ec che rinasce nel gennaio del 1964 il 50\u00ba Gruppo con 25 C-119J, ex USAF.\nNegli anni successivi le attivit\u00e0 prettamente militari e di soccorso si alterneranno senza soluzione di continuit\u00e0 con i \"Vagoni Volanti\" portando gradatamente un naturale invecchiamento che si concretizzer\u00e0 con l'acquisto dei nuovi velivoli da trasporto medi C130H che dal 1972 verranno assegnati al 50\u00ba Gruppo.\nViene intanto ridenominata \"46\u00aa Aerobrigata Trasporti\" il 9 maggio 1972. \nDal 1977 si pensa a sostituire anche i restanti C-119 rimasti al 2\u00ba ed al 98\u00ba Gruppo e la scelta cadr\u00e0 su un velivolo da trasporto tattico di costruzione nazionale il G.222.\nCon il 1978 ha quindi inizio una fase di completa ristrutturazione delle linee di volo e degli equipaggi. Le attivit\u00e0 crescono in modo esponenziale dando origine a nuove specialit\u00e0 quali quelle dell'antincendio boschivo. Il primo velivolo ad effettuare questo nuovo tipo di impiego sar\u00e0 il C130H con il suo \"portobello\" a seguire, subito dopo poco, anche i G.222; questa ulteriore attivit\u00e0 a favore della comunit\u00e0 verr\u00e0 svolta con grandi sacrifici (due equipaggi con 8 caduti e 2 velivoli distrutti) sino al mese di maggio 2000.\nIl 1\u00ba novembre 1985 l'Aerobrigata assume l'attuale nome di \"46\u00aa Brigata Aerea\". \nGli uomini della 46\u00aa opereranno dal circolo Polare Artico all'Antartide con le missioni a supporto del PNRA \"Progetto Antartide\" ai soccorsi per le popolazioni terremotate, alluvionate o colpite da carestie un po' in tutto il mondo. Operazioni come la Cambogia del 1984, l'Eritrea del 1985, la Somalia 1992/94, tracceranno un solco indelebile e lasceranno nei suoi uomini ricordi ancora oggi presi ad esempio dalle nuove generazioni del personale.\nSar\u00e0 sempre durante una delle infinite attivit\u00e0 a carattere umanitario e precisamente nella martoriata ex-Iugoslavia che avverr\u00e0 l'ennesimo sacrificio di un equipaggio. Nel corso della missione UNPROFOR sar\u00e0 abbattuto un G.222, \"Lyra 34\", con a bordo quattro aviatori italiani, da due missili contraerei croati sui cieli di Sarajevo mentre da Spalato stava trasportando coperte ed aiuti medicinali ed umanitari. Persero la vita il maggiore pilota Marco Betti, il tenente pilota Marco Rigliaco, il maresciallo elettromeccanico di bordo Giuliano Velardi ed il maresciallo motorista Giuseppe Buttaglieri, tutti poi insigniti di Medaglia d'Oro al Valor Militare alla memoria.\nCon l'arrivo del C-27J al 98\u00ba Gruppo, completato nel 2009, crescono le capacit\u00e0 di trasporto tattico della 46\u00aa.\nMissioni all'estero.\nL'Aeronautica Militare, per le operazioni in Somalia, costitu\u00ec il Reparto Volo Autonomo, in cui la 46\u00aa Brigata Aerea rivestiva un ruolo di spicco con un Gruppo Volo Trasporti dotato di due G-222 che venivano utilizzati nella tratta Mogadiscio-Gialalassi per l'aviolancio di paracadutisti e lancio di viveri in zone non raggiungibili da altri mezzi, oppure molto pericolose per l'incolumit\u00e0 dei nostri militari. Durante il volo, ma specialmente durante la fase del lancio, che per forza di cose avveniva a bassa quota ed a velocit\u00e0 ridotta, i G222 erano scortati da una coppia di HH-3F del 15\u00ba Stormo. L'operazione internazionale non ebbe il successo sperato e termin\u00f2 con il ritiro del contingente ed ancora nel 2013 la Somalia versa nella pi\u00f9 totale anarchia, senza un governo centrale con una effettiva autorit\u00e0, con larghe parti del territorio sotto il controllo di fazioni rivali e insicurezza dei propri abitanti.\nL'Aeronautica Militare, ha partecipato col il rischieramento di due G-222 della 46\u00aa Brigata Aerea, sulla base australiana di Darwin. I velivoli hanno raggiunto la localit\u00e0, percorrendo 14.000\u00a0km in una settimana, compiendo 38 ore di volo effettivo, senza il minimo inconveniente (\u00e8 utile ricordare che il G222, \u00e8 un velivolo concepito per medio breve raggio). L'attivit\u00e0 dei velivoli italiani, consisteva nel trasportare uomini e mezzi da Darwin a Dili, capitale dell'isola di Timor Est. Ogni velivolo, svolgeva un volo giornaliero di andata e ritorno di circa quattro ore di volo complessive. Facevano parte del contingente italiano, anche una cinquantina di specialisti, per il necessario supporto tecnico-logistico alle missioni di volo.\nLa 46\u00aa Brigata Aerea, attualmente partecipa attivamente al mantenimento della pace in Kosovo con una cospicua presenza di personale sul territorio kosovaro presso l'Aeroporto di \u0110akovica \"AMIKO\" (Aeronautica Militare In KOsovo) costruito ex novo dall'Aeronautica Italiana. La decisione di costruire l'aeroporto fu presa nel giugno del 1999 e iniziati i lavori il 16 agosto dello stesso anno dopo soli 43 giorni, il 29 settembre, pot\u00e9 atterrare il primo velivolo.\nOrganizzazione.\nOggi la 46\u00aa \u00e8 dotata dei nuovi C-130J \u201cSuper Hercules\u201d e il C-27J \"Spartan\" (rispettivamente evoluzioni del C-130H e del G.222) e ogni giorno, 365 giorni l'anno, opera al fine di assicurare la mobilit\u00e0 per via aerea di forze e risorse, mediante la predisposizione, il trasporto ed il recupero di personale, equipaggiamenti e rifornimenti, in scenari operativi di ambientazione sia nazionale che internazionale, a supporto della funzione di intervento e/o presenza dello Stato anche a favore della NATO, dell'Unione europea, dell'Organizzazione delle Nazioni Unite ed altri organismi internazionali ancora.\nIn generale l'Aerobrigata dimostra una molteplicit\u00e0 d'impiego sia in ambito militare che civile:\nEssa \u00e8 anche in possesso di velivoli KC-130J per le operazioni di rifornimento in volo. A livello europeo, la 46\u00aa Brigata Aerea \u00e8 l'unico Reparto in grado di effettuare operazioni \"HAAR\" (Helicopter Air-to-Air Refuelling).\nNon bisogna dimenticare anche il costante apporto che la 46\u00aa Brigata Aerea fornisce alla piena operativit\u00e0 dello scalo civile internazionale \"Galileo Galilei\" presente sull'Aeroporto di Pisa con evidenti e positive ricadute di carattere economico sulle attivit\u00e0 commerciali del bacino toscano."}
{"id": "1471130", "revid": "74173", "url": "https://it.wikipedia.org/wiki?curid=1471130", "title": "Guerra di Livonia", "text": ""}
{"id": "1471132", "revid": "241765", "url": "https://it.wikipedia.org/wiki?curid=1471132", "title": "Giorgino", "text": "Giorgino (\"Giorginu\" in sardo, dialetto campidanese) \u00e8 uno dei rioni marittimi di Cagliari, situato a ovest della laguna di Santa Gilla, lungo la costa del golfo degli Angeli. \nStoria.\nIl nome di Giorgino deriva dalla cappella di San Giorgio, nella villa Ballero, ove la statua di sant'Efisio viene vestita con gli abiti di campagna in occasione della tradizionale sagra.\nIl rione era ubicato lungo il tratto iniziale della striscia sabbiosa de \"La Playa\", che separa lo stagno di Cagliari dal golfo degli Angeli ed \u00e8 adiacente all'isolotto di San Simone, che nel tempo fu collegato alla terraferma, con materiale di riporto, proprio attraverso Giorgino. Attualmente la striscia \u00e8 interrotta dal porto canale e del vecchio rione, in gran parte demolito, resta solo il villaggio dei Pescatori.\nFino al primo decennio del XX secolo, quando aprirono i primi stabilimenti balneari al Poetto la spiaggia preferita dai cagliaritani era quella di Giorgino. Storicamente questo sito era, insieme all'isolotto di San Simone, pi\u00f9 noto come \"Sa Illetta\", un tradizionale luogo di villeggiatura dell'aristocrazia cagliaritana. In passato, \"Sa Illetta\" e Giorgino erano separati dalla citt\u00e0 dallo sbocco della laguna di Santa Gilla e i cagliaritani vi arrivavano usando le barche. Gli aristocratici e i cagliaritani pi\u00f9 abbienti vi si trattenevano in villeggiatura alloggiando nelle ville. Nella localit\u00e0 erano in funzione anche alcuni stabilimenti balneari.\nNella seconda met\u00e0 dell'Ottocento fu costruito un sistema di ponti, noti come \"ponte della Scafa\" che collegavano Giorgino al resto della citt\u00e0. Con la costruzione dei primi stabilimenti balneari del Poetto, l'interesse verso lo storico sito balneare scem\u00f2 e inizi\u00f2 il lento degrado del rione. Giorgino divenne cos\u00ec un agglomerato periferico attraversato dalla SS 195. La spiaggia sub\u00ec un progressivo degrado, avendo ormai perso del tutto interesse. Dal rione partiva inoltre una strada di collegamento che attraversava lo stagno di Cagliari e conduceva alle saline Contivecchi, in localit\u00e0 Macchiareddu.\nNegli anni ottanta, il proseguimento della costruzione del porto canale divise a met\u00e0 il rione di Giorgino: da una parte il villaggio dei Pescatori, a est, dall'altra l'ex carcere minorile di Cagliari, a ovest. Una parte del rione venne ulteriormente distrutta per far posto a due stabilimenti industriali che costruiscono barche.\nIn occasione dei lavori di costruzione del porto canale, l'intera zona ha subito uno stravolgimento: con la costruzione dello snodo stradale occidentale, si realizz\u00f2 un nuovo ponte che attraversa pi\u00f9 all'interno la laguna di Santa Gilla e la statale 195 ha subito una deviazione, passando a \"Sa Illetta\" e a nord del porto canale. Il vecchio ponte della Scafa in ferro \u00e8 stato demolito e il villaggio dei Pescatori \u00e8 collegato da una deviazione all'estremit\u00e0 del nuovo ponte, rimanendo ulteriormente isolato dal volume di traffico che percorre la statale.\nOggi il rione \u00e8 uno dei pi\u00f9 isolati da Cagliari e buona parte della spiaggia non esiste pi\u00f9, in quanto venne colmata dai lavori di ripascimento ad ovest del grande molo orientale. Solo negli ultimi decenni si \u00e8 riscoperto ci\u00f2 che resta della vecchia spiaggia e Giorgino attira un modesto flusso di bagnanti.\nMonumenti e luoghi di interesse.\nArchitetture religiose.\nFra i monumenti presenti a Giorgino si ricorda la chiesetta dedicata a sant'Efisio, costruita nel XVII secolo. La chiesa, gli adiacenti locali di sagrestia, deposito del cocchio e alcune case rurali, aderiscono alla casa padronale, per formare un unico complesso.\nPresenta una cupola ottagonale finemente decorata ed una semplice facciata con campanile a vela.\nArchitetture militari.\nConsiderando il vecchio tratto della ex 195 S. S., si pu\u00f2 considerare, anche se ormai completamente distaccata da Giorgino, anche la localit\u00e0 \"Sa Scaffa\", dove si trova la cosiddetta \"torre della Quarta Regia\". Il nome viene dalla tassa che si chiedeva durante il periodo aragonese, che consisteva nel dare la IV parte del pescato allo stato. Questa tassa venne cancellata solo nel 1956. L'attuale struttura corrisponde a quella ricostruita dopo il 1898, a seguito di una violenta mareggiata.\nSociet\u00e0.\nLa festa di sant'Efisio.\nUna delle sagre di maggiore importanza nella Sardegna \u00e8 in onore di sant'Efisio e si svolge dal primo maggio per quattro giorni, interessando tutti i centri abitati costieri da Cagliari all'antica Nora. Nei primi due giorni, il simulacro del santo \u00e8 trasferito su un carro trainato dai buoi a Nora, con il ritorno al quarto giorno. Dopo la folcloristica e tradizionale sfilata a Cagliari, il corteo di sant'Efisio percorre il ponte che attraversa la laguna di Santa Gilla e che collega Giorgino a Cagliari e arriva nella piazza del villaggio dei Pescatori, dove si trova la chiesetta dedicata a sant'Efisio. Ad attenderlo vi \u00e8 tutta la popolazione del rione.\n1\u00ba maggio 1943.\nAnche se alcuni proposero di non fare la sfilata di sant'Efisio, per paura che il corteo venisse sorpreso dalle bombe degli Alleati, la popolazione superstite di Cagliari volle fare anche quell'edizione della sagra. Il simulacro di sant'Efisio, dopo aver percorso su un furgone le vie di Stampace disseminate di macerie, fu portato in fretta e furia a Giorgino. In quella occasione non si svolse il tradizionale cambio d'abito."}
{"id": "1471142", "revid": "188116", "url": "https://it.wikipedia.org/wiki?curid=1471142", "title": "Geoffrey Howe", "text": "\u00c8 nato nel 1926 a Port Talbot, nel Galles.\nHa ricoperto importanti incarichi nel governo inglese, soprattutto nel periodo in cui Margaret Thatcher \u00e8 stata Primo ministro.\nLa carriera politica.\nGli inizi.\nConclusi gli studi in Legge a Cambridge, dove era anche responsabile dell'Associazione del Partito Conservatore dell'universit\u00e0, inizi\u00f2 ad esercitare la professione di avvocato nel 1952. La sua abilit\u00e0 gli permise di ottenere nel 1965 il titolo di \"QC\" (\" Queen's Council\", un titolo riservato ai \"barrister\" pi\u00f9 importanti).\nFu eletto membro della Camera dei comuni dal 1964 al 1966 per il collegio di Bebington ed in seguito dal 1970 al 1992, prima per il collegio di Reigate (1970\u20141974) e poi per il collegio di East Surrey (1974\u20141992).\nAl governo.\nEntr\u00f2 nel governo di Edward Heath come Procuratore generale per l'Inghilterra e il Galles (1970-1972).\nDal 1972 al 1974 fu ministro dell'Industria e del Commercio: nel marzo 1974, con la vittoria alle elezioni dei laburisti di Harold Wilson, pass\u00f2 all'opposizione.\nGli anni dell'opposizione (1974-1979).\nDopo l'elezione della signora Thatcher alla guida dei \"tories\", Howe divenne il Cancelliere ombra dello Scacchiere. In quel periodo contribu\u00ec a configurare le misure per il rilancio dell'economia britannica, messe in attuazione dopo la vittoria del Partito Conservatore alle elezioni generali del 1979.\nGli anni del Governo Thatcher (1979-1990).\nSir Geoffrey Howe fu nominato dal neo-primo ministro Cancelliere dello Scacchiere. Egli avvi\u00f2 una serie di politiche molto dure per ridurre inflazione e spesa pubblica e liberalizzare l'economia. Convinto sostenitore del monetarismo, pratic\u00f2 una riduzione delle imposte dirette e decise di promuovere incentivi alle imprese. L'applicazione di misure deflative in una situazione di recessione economica lo posero in contrasto con molti colleghi del Gabinetto.\nNel 1983, dopo la seconda vittoria elettorale conservatrice, divenne Ministro degli Esteri e del Commonwealth. Il suo operato permise di consolidare i rapporti con gli Stati Uniti d'America e con l'amministrazione Reagan.\nCerc\u00f2 inoltre di coinvolgere il governo inglese nel processo di formazione dell'Unione europea.\nLe sue posizioni europeiste entrarono in conflitto con l'euroscetticismo di Margaret Thatcher. I disaccordi tra i due culminarono nel momento in cui il Regno Unito si trov\u00f2 costretto a decidere sull'ingresso nello SME.\nHowe, insieme al nuovo responsabile delle finanze inglesi, Nigel Lawson, sosteneva l'opportunit\u00e0 di un sistema di valute vincolate, che avrebbe potuto in parte difendere l'economia britannica da un incipiente rallentamento sofferto nel 1989.\nIl primo ministro, dal canto suo, considerava i sistemi a cambi fissi disastrosi e decise di rimuovere Howe dalla carica, sostituendolo prima con John Major e dopo con Douglas Hurd.\nHowe rimase nel Governo come Vice-Primo Ministro (1989-1990), carica prestigiosa seppur priva d'incidenza politica, e fu contemporaneamente Leader della Camera dei comuni e Lord presidente del Consiglio.\nLa decisione quasi ufficiale della Thatcher di non entrare a far parte della moneta unica lo condusse il 1\u00ba novembre 1990 a rassegnare le dimissioni. In quell'occasione pronunci\u00f2 un durissimo attacco al primo ministro intervenendo alla Camera dei Comuni.\nL'uscita di Howe dal governo fu in parte decisiva per la caduta di Margaret Thatcher, che si dimise tre settimane pi\u00f9 tardi.\nNel 1992 lasci\u00f2 la Camera dei comuni e divenne Pari del Regno e membro della Camera dei Lords."}
{"id": "1471143", "revid": "22475", "url": "https://it.wikipedia.org/wiki?curid=1471143", "title": "Robert Brown (botanico 1773)", "text": "Biografia.\nAgli inizi del XIX secolo esplor\u00f2 l'Australia ed al termine di quel viaggio pubblic\u00f2 (1810) l'opera \"Prodromus Florae Novae Hollandie et Insule Van Diemen\", in cui cataloga e descrive oltre 4000 specie vegetali da lui scoperte.\n\u00c8 famoso soprattutto per aver dato il nome al cosiddetto \"Moto browniano\". Nel 1827 infatti, mentre esaminava al microscopio alcuni granelli di polline in sospensione nell'acqua, Brown vide piccolissime particelle all'interno dei vacuoli nei granelli eseguire un moto continuo e frenetico. Not\u00f2 in seguito lo stesso movimento nelle particelle di polvere, giungendo quindi a sfatare l'ipotesi che quel movimento fosse dovuto al fatto che il polline fosse vivo. Sebbene egli non abbia mai fornito una spiegazione sulla natura di tale moto e Jan Ingenhousz l'avesse gi\u00e0 descritto usando particelle di carbone in pubblicazioni tedesche e francesi del 1784 e 1785, il fenomeno \u00e8 tuttora noto come \"Moto browniano\", in suo onore.\nAltra importante scoperta di Robert Brown \u00e8 il nucleo cellulare. Fu osservato da Robert Brown in cellule vegetali nel 1831, come \u00e8 noto da una relazione orale tenuta alla \"Linnean Society of London\" e da un articolo pubblicato nel 1833. La scoperta fu fondamentale per l'affermazione della teoria cellulare. Brown, tuttavia, non ipotizz\u00f2 che il nucleo fosse una struttura presente in tutte le cellule, ma ritenne che fosse una struttura tipica delle sole Monocotiledoni."}
{"id": "1471144", "revid": "2014155", "url": "https://it.wikipedia.org/wiki?curid=1471144", "title": "Enrico Stuart, Lord Darnley", "text": "Biografia.\nAscendenti reali.\nEra figlio di Margaret Douglas e Matthew Stuart, conte di Lennox. Enrico, cattolico, era discendente sia degli Stuart, in quanto pronipote di Giacomo II di Scozia, sia dei Tudor in quanto nipote di Margherita Tudor, figlia di Enrico VII d'Inghilterra. Il suo prozio Enrico VIII d'Inghilterra, aveva nel suo testamento dato la precedenza, nel caso che i suoi figli Edoardo, Maria ed Elisabetta fossero morti senza eredi diretti, ai figli della sorella minore Maria Tudor, invece che a quelli della sorella maggiore Margherita Tudor, andata sposa al re di Scozia. Il suo intento era infatti quello di evitare che sul trono inglese sedessero sovrani stranieri. Enrico, sebbene uno Stuart, era suddito inglese; ci\u00f2 quindi lo rendeva idoneo, in teoria, a salire sul trono inglese.\nMatrimonio.\nMaria Stuarda, desiderosa di poter essere designata da Elisabetta I a succederle, spos\u00f2 il giovane Stuart il 29 luglio 1565 nella cappella reale di Holyrood Palace. Il matrimonio, che rendeva il cattolico Enrico re consorte di Scozia, non fu per\u00f2 appoggiato n\u00e9 da Elisabetta I n\u00e9 dai nobili protestanti, primo fra tutti il fratellastro di Maria Giacomo Stuart, I conte di Moray, che si affrett\u00f2 a unirsi con gli altri lord in una ribellione aperta, fomentati da Elisabetta. Maria organizz\u00f2 un incontro a Stirling il 26 agosto 1565 per confrontarsi, e ritorn\u00f2 a Edimburgo il mese seguente per aumentare il numero delle truppe. Moray e i lord ribelli furono messi in fuga ed esiliati: una decisiva azione militare divenuta nota come \"l'incursione di Chaseabout\". Enrico diveniva cos\u00ec, come la moglie, un sovrano cattolico di un regno ormai protestante e per di pi\u00f9 profondamente diviso in fazioni famigliari in perenne lotta tra loro.\nNon molto tempo dopo, Maria rimase incinta. Darnley, fisicamente prestante ma ottuso e violento, divenne arrogante e domand\u00f2 un potere commisurato al suo titolo di re. In un'occasione attacc\u00f2 Maria in un mancato tentativo di causarle l'aborto del loro bambino.\nL'omicidio di Davide Rizzio.\nA corte andava rafforzandosi la posizione di Davide Rizzio, musico di origine piemontese, nonch\u00e9 segretario e intimo confidente della regina di Scozia. Lo strano legame cominci\u00f2 a destare l'accesa ostilit\u00e0 dei nobili protestanti sconfitti da Maria e nel marzo del 1566, sebbene cattolico, Darnley si un\u00ec a loro in una cospirazione. Il 9 marzo un gruppo di nobiluomini, accompagnati da Darnley, uccisero Rizzio davanti agli occhi della regina, mentre i due avevano un colloquio a Holyrood Palace. Enrico, il quale per\u00f2 si pent\u00ec della propria partecipazione, fece alla moglie tutti i nomi dei cospiratori, ma l'omicidio del musico fu la causa della rottura del loro matrimonio. Enrico si era rivelato incapace come marito e come regnante, al punto da costringere Maria a esautorarlo gradualmente da ogni carica regale e coniugale. Tra i cospiratori vi era probabilmente anche Moray, scappato in Inghilterra con altri scozzesi. La maggior parte di loro venne perdonata e torn\u00f2 dall'esilio.\nMorte.\nIn seguito alla nascita del loro figlio Giacomo il 19 giugno 1566, fu organizzato un piano per eliminare Darnley, che era gi\u00e0 malato (forse affetto da sifilide). Si stava curando in una casa di Edimburgo, dove Maria lo andava a trovare spesso, in modo tale che sembrasse possibile una riappacificazione. Nel febbraio del 1567, si verific\u00f2 un'esplosione nella casa di Kirk o' Field e Darnley fu trovato morto in giardino. Apparantemente, Darnley fu strangolato o soffocato; il suo corpo non era stato danneggiato dall'esplosione. Questo evento, che avrebbe dovuto essere la salvezza di Maria, danneggi\u00f2 invece la sua reputazione, bench\u00e9 ancora si discute se Maria fosse o meno a conoscenza del piano. James Hepburn, IV conte di Bothwell, un avventuriero che sarebbe diventato il suo terzo marito, fu accusato dell'omicidio e fu portato davanti a un processo farsa, dal quale fu comunque assolto. Maria cerc\u00f2 di riconquistare il sostegno dei suoi lord, mentre Bothwell spinse alcuni di loro a firmare l\"'Ainslie Taverna Bond\", nel quale si accordarono per sostenere le sue pretese di sposare Maria.\nDopo il matrimonio, i lord fomentarono il popolo alla ribellione, Bothwell scapp\u00f2 all'estero e Maria fu imprigionata e costretta ad abdicare in favore del figlio Giacomo, che sal\u00ec al trono col nome di Giacomo VI di Scozia e la cui reggenza fu tenuta dallo zio Giacomo Moray. Maria fu dapprima imprigionata nel castello di Loch Leven, da l\u00ec riusc\u00ec a fuggire in Inghilterra, dove la regina Elisabetta I le diede asilo ospitandola in vari castelli, sotto stretta sorveglianza. Bothwell fin\u00ec i suoi giorni prigioniero in Danimarca.\nAlla morte di Elisabetta I, Giacomo VI divenne anche re d'Inghilterra col nome di Giacomo I, unendo cos\u00ec i due regni.\nGenealogia.\nAlbero genealogico Tudor"}
{"id": "1471145", "revid": "287204", "url": "https://it.wikipedia.org/wiki?curid=1471145", "title": "Il magico regno di Landover", "text": "Il magico regno di Landover \u00e8 il primo libro del ciclo di Landover scritto da Terry Brooks, appartiene al genere fantasy. Narra la storia di come Ben Holiday, avvocato di Chicago, diventa re di Landover, un regno magico parallelo.\nTrama.\nBen Holiday \u00e8 un avvocato di successo, ma depresso dopo la perdita della moglie Annie, che era incinta, avvenuta due anni prima gli eventi narrati nel romanzo. Una sera trova su un catalogo natalizio di un centro commerciale la pubblicit\u00e0 di un regno magico in vendita per un milione di dollari da un uomo di nome Meeks. Sebbene inizialmente scettico, Ben decide di comprare il regno perch\u00e9 sente il bisogno di iniziare una nuova vita. Ben riceve da Meeks le istruzioni ed un medaglione magico che lo trasporteranno a Landover attraverso una nebbia turbinante. Una volta giunto a Landover, Ben viene accolto dal mago di corte, Questor Thews, il quale lo porter\u00e0 al castello del re di Landover, Sterling Silver. Il mago di corte spiega a Ben che Landover \u00e8 un mondo di collegamento con altri mondi, come la Terra, circondato dalla Nebbia Fatata dove \u00e8 abitata da creature fatate che crearono Landover e sono a guardia dei passaggi fra i vari mondi. Ben non trover\u00e0 Landover come descritta nella pubblicit\u00e0. Landover non ha un vero re da 20 anni. Il figlio del vecchio re non volle essere incoronato e decise di scappare sulla Terra con il precedente mago di corte, Meeks (che \u00e8 anche fratellastro di Questor Thews). Per vent'anni vendettero il regno a dozzine di persone, ma nessuna di esse riusc\u00ec a essere re per pi\u00f9 di qualche mese. Inoltre, il re era protetto dal Paladino, il magico cavaliere del re, ora scomparso dopo la morte del vecchio re.\nBen, giunto al castello scopre di avere solo quattro servitori: il mago di corte pasticcione Questor Thews, lo scrivano di corte Abernathy (trasformato in cane da una magia maldestra di Questor Thews) e due coboldi, di nome Bunion e Parsnip. Dopo una settimana avviene la coronazione, ma solo pochissima gente assiste ad essa e Ben decide di andare personalmente dai vari popoli del regno di Landover a chiedere il giuramento di fedelt\u00e0 al re.\nConsigliato dal mago di corte Ben si reca per primo dai signori della Pianura, i pi\u00f9 potenti signori del regno. L'incontro non \u00e8 positivo: i signori della Pianura giureranno fedelt\u00e0 al re solo quando Ben riuscir\u00e0 a scacciare il drago Strabo (il drago devasta i possedimenti dei signori della Pianura). Allora Ben decide di andare dal Signore del Fiume che vive a Elderew col suo popolo di creature fatate (elfi, ninfe, naiadi, folletti) provenienti dalla Nebbia Fatata e divenute umane. Anche il Signore del Fiume impone dei vincoli al giuramento: anche gli altri popoli di Landover si dovranno impegnare a fermare l'inquinamento e risanare i fiumi e la terra. Nell'avvicinarsi a Elderew, Ben s'imbatte in Willow, una silfide figlia del Signore del Fiume. Lei afferma che appartiene a Ben, come predetto dalle creature fatate. Inizialmente Ben la respinger\u00e0, ma col tempo inizier\u00e0 ad accettarla ed amarla.\nUna volta tornato al castello Ben riceve la visita di Filip e Sot, due gnomi Va' Via, i quali giurano fedelt\u00e0 al re e li chiederanno di salvare il popolo degli gnomi dagli orchi delle rupi. Riusciranno a liberare gli gnomi, ma a fatica e anche grazie all'aiuto di Willow. Ben, per poter domare il drago Strabo, decide di andare dalla Strega del Crepuscolo che abita nel Pozzo Infido perch\u00e9 lei potrebbe conoscere una magia per scacciare il drago. La strega manda Ben da solo nella Nebbia Fatata dalle creature fatate a recuperare la Polvere I-O (polvere magica che permette di controllare la persona che la respira per periodo di tempo) da usare su Strabo per poterlo controllare. Dopo aver superato delle prove, Ben riesce a recuperare la Polvere I-O e ritorna al Pozzo Infido, ma con l'inganno la strega ha mandato tutti i suoi amici ad Abaddon, l'inferno di Landover. La strega cerca di rubare la polvere, ma Ben riesce a bloccare e scacciare nella Nebbia Fatata la strega usando parte della polvere.\nPer salvare i suoi amici Ben deve usare il drago, che \u00e8 una creatura magica molto potente e pu\u00f2 recarsi ad Abaddon. Ben si reca alle Fonti di Fiamma dove vive il drago e grazie alla polvere riesce a domare il drago. Con sorpresa di Ben il drago \u00e8 senziente anche se malvagio. Cavalcando il drago Ben giunge ad Abaddon e salva i suoi amici dai demoni. Ritornato a Landover, Ben libera il drago vietandoli di volare nelle terre di Landover abitate dagli altri popoli.\nAlla fine, Ben \u00e8 sfidato a duello dal Marchio di Ferro, il re dei demoni di Abaddon, per il trono di Landover. Ben, grazie al medaglione, scopre la magia che permette di evocare il Paladino che altri non \u00e8 che Ben stesso. Ben, come Paladino (il cavaliere magico) sconfigge il Marchio di Ferro. Dopo la vittoria i Signori della Pianura ed il Signore del Fiume giurano fedelt\u00e0 al re e Ben Holiday, vero re di Landover inizia a pianificare progetti per riportare Landover alla precedente gloria."}
{"id": "1471146", "revid": "56620", "url": "https://it.wikipedia.org/wiki?curid=1471146", "title": "Un ponte per Terabithia (romanzo)", "text": "Un ponte per Terabithia (\"Bridge to Terabithia\") \u00e8 un romanzo per ragazzi scritto da Katherine Paterson nel 1976. La Paterson scrisse il libro per aiutare suo figlio a superare il dolore per la morte di una sua carissima amica vicina di casa, morta nell'agosto del 1974.\nDal libro sono stati tratti due film, \"Un ponte per Terabithia\" nel 1985 e \"Un ponte per Terabithia\" nel 2007, con Anna Sophia Robb e Josh Hutcherson.\nTrama.\nPaterson illustra la vita di un giovane ragazzo artistico di nome Jess Aarons e gli oneri e le difficolt\u00e0 della sua vita familiare, come i suoi doveri nella fattoria di famiglia e le continue agitazioni e fastidi delle sue quattro sorelle. Ha i capelli color paglierino e le gambe lunghe. Leslie Burke \u00e8 una ragazza intelligente e ricca che si \u00e8 appena trasferita nella \"vecchia casa dei Perkins\" lungo la strada da lui. Inizialmente Jess \u00e8 freddo nei suoi confronti. Dopo essersi allenato per tutta l'estate per diventare il corridore pi\u00f9 veloce della sua classe, \u00e8 infuriato quando lei lo supera in una corsa a terra.\nDopo ulteriori esperienze negative con tormentatori o rivali in classe, tra cui Gary Fulcher, Jess anticipa con impazienza l'arrivo della lezione di musica a causa della sua infatuazione per la sua bellissima giovane insegnante, Miss Edmunds. Tuttavia, il giorno in cui inizia, scopre una passione per Leslie, eccentrica e ostracizzata, e sviluppano un'amicizia. Si meraviglia del modo in cui le piace davvero leggere e scrivere, non solo per impressionare la loro insegnante, e il modo in cui fa sembrare la corsa bella e senza sforzo (non che mai direbbe davvero qualcosa del genere). In una giornata di sole, Jess e Leslie usano una corda per oscillare su un torrente e decidono di progettare un santuario immaginario dai fardelli e dalle sofferenze della vita quotidiana. Regnano come monarchi, chiamando il loro regno \"Terabithia\", nome che presenta forte assonanza con \"Terebinthia\", un'isola delle Cronache di Narnia di C. S. Lewis, e costruendo un piccolo rifugio in cui avvengono le loro scappatelle immaginarie.\nA scuola, Jess e Leslie sono sfidati da una bulla pi\u00f9 grande di nome Janice Avery, che detestano immensamente. Dopo aver rubato un pacchetto di Twinkies dal pranzo di May Belle, sorella minore di Jess, scrivono una lettera romantica a nome di Willard Hughes, un ragazzo che piace a Janice, mettendola in imbarazzo. Il piano ha successo, esponendola alla pubblica mortificazione. Pi\u00f9 tardi, Leslie sente i suoi singhiozzi nel bagno delle ragazze. Si scopre che suo padre la picchia duramente e che ci\u00f2 spiega la sua difficolt\u00e0 a relazionarsi con le altre persone. \u00c8 arrabbiata da quando ha confidato i suoi problemi alle sue due \"migliori amiche\", Wilma e Bobby Sue, che hanno diffuso le voci in tutta la scuola. A questo punto, sia Jess che Leslie sviluppano simpatia e persino l'inizio di un'amicizia con Janice. Nel frattempo, anche il legame di Leslie con Jess aumenta notevolmente, e continuano a indulgere nei piaceri derivati da Terabithia, adottando un cucciolo di nome Prince Terrien, abbreviato in P.T.\nUn giorno a Terabithia, Jess si lamenta di andare in chiesa per Pasqua e Leslie le chiede se pu\u00f2 venire. Non \u00e8 sicuro della sua richiesta e lo chiede a sua madre. Lei accetta con riluttanza e se ne vanno. Dopo la messa, Leslie chiede cosa succede se non credi in Dio. May Belle, spaventata, asserisce che la mander\u00e0 all'inferno. La guardano scioccati e Jess le dice che Dio non va in giro a dannare la gente all'inferno.\nDopo essere stato invitato in un viaggio in un museo d'arte con Miss Edmunds, Jess accetta l'offerta senza avvisare preventivamente Leslie o i suoi genitori (lo chiede a sua madre mentre \u00e8 mezza addormentata). Si rivela una giornata perfetta, ma al ritorno a casa \u00e8 inorridito nell'apprendere che mentre era via, Leslie ha tentato di visitare Terabithia da sola ed \u00e8 annegata nel torrente quando si \u00e8 rotta la corda e ha colpito la testa su una roccia. Un Jess scioccato, incapace di assorbire o accettare l'impatto o l'orrore della sua morte improvvisa, nega il proprio dolore e persino la sua esistenza. \u00c8 implicito che Jess \u00e8 terrorizzato dal fatto che Leslie possa essere condannata all'eterna dannazione a causa dei suoi dubbi sulla religione (rivelati a Pasqua). Il padre di Jess lo rassicura, dicendogli che Dio non potrebbe essere cos\u00ec ingiusto. Dopo aver miseramente accettato l'inevitabilit\u00e0 della morte di Leslie, \u00e8 rattristato ancora di pi\u00f9 dal dolore mostrato dai suoi genitori in lutto, che hanno deciso di tornare alla loro precedente casa in Pennsylvania.\nJess decide di rendere omaggio a Leslie creando una corona funebre, piegando un ramo di pino in un cerchio. Lasciandolo nella loro speciale pineta a Terabithia, scopre una May Belle terrorizzata a met\u00e0 del torrente - dopo aver tentato di seguirlo sull'albero caduto che era solito raggiungere Terabithia dopo la rottura della corda - e la aiuta a tornare. I Burke gli concedono un po' di legname (da restauri interrotti) che si stanno lasciando alle spalle, che usa per costruire un ponte pi\u00f9 permanente, anche se rudimentale.\nSceglie di riempire il vuoto lasciato dalla morte di Leslie facendo di May Belle la nuova regina di Terabithia, permettendole di condividere il suo santuario che era stato il segreto di Jess e Leslie. Quindi, le dice di tenere la sua \"mente aperta\" e tutti gli abitanti di Terabithia accolgono la loro nuova sovrana.\nRiconoscimenti.\nIl romanzo ha ricevuto diversi riconoscimenti sia in patria che all'estero, tra cui una Medaglia Newbery. \u00c8 inoltre risultato ottavo nella lista stilata dall'American Library Association dei 100 libri pi\u00f9 contestati nelle biblioteche americane nel periodo 1990-1999 e rispettivamente ottavo e decimo per gli anni 2002 e 2003."}
{"id": "1471147", "revid": "110157", "url": "https://it.wikipedia.org/wiki?curid=1471147", "title": "Seventh Tree", "text": "Seventh Tree \u00e8 il quarto studio album del duo inglese Goldfrapp, pubblicato nel 2008. \u00c8 stato pubblicato dalla Mute Records il 25 febbraio in Inghilterra ed il giorno dopo negli USA.\nIl disco.\n\"Seventh Tree\" segna il parziale ritorno dei Goldfrapp alle atmosfere trasognate e slow-tempo del loro primo album, \"Felt Mountain\". Non si tratta comunque di un riavvicinamento volontario a quello specifico disco; nelle intenzioni del duo la loro musica deve tracciare sentieri ogni volta diversi e contraddittori con quelli precedenti, e quindi dopo un album molto dance ed elettronico come \"Supernature\", i Goldfrapp hanno abbracciato sonorit\u00e0 lievi e vocalit\u00e0 eteree.\nIl titolo dell'album, \"Settimo albero\", deriva da un sogno di Alison: la cantante ha dichiarato di aver sognato uno strano albero che, al posto delle foglie, aveva soffici piume rosa che ondeggiavano al vento, e sull'albero c'era il numero 7. Questa visione fiabesca ha influenzato anche l'artwork di \"Seventh Tree\", dai toni soft e pastello, con fotografie di Alison vestita con abiti leggeri e carnevaleschi (come ad esempio Arlecchino e Pierrot) ed accompagnata da una sorta di enorme gufo.\nIl primo singolo dell'album, \"A&amp;E\", \u00e8 stato pubblicato l'11 febbraio, ma l'intero album circolava illegalmente su Internet gi\u00e0 tre mesi prima la sua pubblicazione..\nTracce.\nTesti e musiche di Alison Goldfrapp e Will Gregory.\nTracce Bonus.\nTracce contenute nella versione iTunes Store di USA e Canada, dell'album.\nClassifiche e Vendite.\n\"Seventh Tree\" debutta al secondo posto nella classifica inglese il 4 marzo 2008. Nel resto del mondo l'album entra nelle Top 20 in Australia, Belgio, Norvegia, Portogallo e Svizzera.\n\u00c8 il secondo album dei Goldfrapp ad entrare nella \"Top 200 di Billboard\", negli USA, dove debutta alla posizione numero 48 con 15.000 copie vendute. Sempre secondo Billboard l'album raggiunge la posizione numero 4 nella \"Tastemakers Chart\", la numero 17 nella \"Top Internet Album\", e la 14 in \"Top Rock Albums\". In Canada arriva alla 29\u00aa posizione.\nFormati.\nL'album \u00e8 disponibile in quattro formati:\nCuriosit\u00e0.\nLa canzone \"Little Bird\",viene usata come colonna sonora per la visione del \"London Eye 4D Experience\"."}
{"id": "1471153", "revid": "1974457", "url": "https://it.wikipedia.org/wiki?curid=1471153", "title": "Crisobolla (1126)", "text": "La crisobolla del 1126 fu un editto bizantino emanato dall'imperatore Giovanni II Comneno, ampliante i privilegi commerciali del Ducato di Venezia nei territori dell'impero.\nStoria.\nGi\u00e0 il padre di Giovanni, Alessio, aveva riconosciuto con una prima \"Crisobolla\" (1082) a Venezia ampi privilegi commerciali nei porti e nelle citt\u00e0 dell'Impero d'Oriente e la totale esenzione dai dazi.\nSalito al trono nel 1118 Giovanni II, si era per\u00f2 presto rifiutato di riconoscere al Doge Domenico Michiel la conferma dei privilegi concessi dal padre ai mercanti veneziani in Oriente, concedendo invece diritti commerciali ed un quartiere di Costantinopoli ai Pisani. Questo aveva in breve spinto Venezia ad entrate in guerra con Bisanzio.\nL'8 agosto del 1122 salparono dal porto di Venezia 71 navi da guerra sotto il comando del doge dirette a Corf\u00f9, che resistette ad un assedio di sei mesi. Resisi conto di non poter espugnare Corf\u00f9, i Veneziani si diressero verso il Mar Egeo.\nNell'arco di tre anni la flotta veneziana impervers\u00f2 in Oriente, intervenendo a sostegno degli Stati crociati in Terrasanta, coi quali strinse pericolosi rapporti d'alleanza per l'imperatore d'Oriente, e conquistando Rodi, Chio, Samo, Lesbo Andros. Le navi di Venezia stavano infine puntando su Cefalonia, quando Giovanni si risolse a scendere a patti, concedendo la nuova Crisobolla.\nIl contenuto.\nNell'editto Giovanni II confermava i privilegi concessi da Alessio, ampliandone addirittura il numero e la portata, in cambio della restituzione da parte di Venezia delle isole sottratte all'impero."}
{"id": "1471155", "revid": "149587", "url": "https://it.wikipedia.org/wiki?curid=1471155", "title": "Lauro (Laio) Amad\u00f2", "text": ""}
{"id": "1471158", "revid": "44627", "url": "https://it.wikipedia.org/wiki?curid=1471158", "title": "Successione di polinomi", "text": ""}
{"id": "1471159", "revid": "1305772", "url": "https://it.wikipedia.org/wiki?curid=1471159", "title": "Lingue kordofaniane", "text": "Le lingue kordofaniane sono lingue niger-kordofaniane parlate in Sudan, nelle colline di Nuba nella regione del Kordofan.\nClassificazione.\nNel 1963 furono accorpate alle lingue niger-kordofaniane da Joseph Greenberg. Le lingue kordofaniane non sono state definite tanto pi\u00f9 distanti dalle altre lingue niger-kordofaniane di quanto non lo siano altri rami e ai giorni nostri vengono tradizionalmente riunite sotto il gruppo Niger-Congo e sono considerate una delle prime famiglie linguistiche ad essersi staccate insieme alle lingue mande. Il \"tumtum\" o lingue kadu veniva precedentemente riunito al kordofaniano, anche se oggi ne \u00e8 formalmente escluso (dalle opere di Schadeberg nel 1981), ed \u00e8 ampiamente considerato un membro della famiglia nilo-sahariana.\nLa famiglia kordofaniana si suddivide in quattro sottogruppi:\nEtnicamente i parlanti si considerano parte della \"Nuba\"."}
{"id": "1471162", "revid": "154398", "url": "https://it.wikipedia.org/wiki?curid=1471162", "title": "Funzioni elementari", "text": ""}
{"id": "1471164", "revid": "124703793", "url": "https://it.wikipedia.org/wiki?curid=1471164", "title": "Gianni Vattimo", "text": "Tra i massimi esponenti della corrente postmoderna, \u00e8 teorizzatore del pensiero debole.\nBiografia.\nNato a Torino nel 1936, figlio secondogenito - ha infatti una sorella di otto anni pi\u00f9 grande - d'un poliziotto calabrese, deceduto quando Gianni non ha che un anno e mezzo soltanto, e d'una sarta torinese, si trasferisce con la famiglia in Calabria nel 1943, nel bel mezzo della seconda guerra mondiale, soggiornandovi per circa due anni e ritornando poi in pianta stabile a Torino nel settembre del 1945. \nStudente del liceo classico Vincenzo Gioberti \u00e8 attivo in quegli anni nella Giovent\u00f9 Studentesca di Azione Cattolica, e collabora a \"Quartodora\", rivista del movimento diretta da Michele L. Straniero. In un'intervista del 2016, ebbe a definirsi un \"cattolico militante\", essendo di fatto influenzato dalla lettura di Jacques Maritain, Emmanuel Mounier e dei racconti di Georges Bernanos, e dunque portato dalla fede ad un disinteresse per il razionalismo storico, l'Illuminismo e le filosofie di Hegel e Marx.\nAllievo di Luigi Pareyson assieme a Umberto Eco con cui ha condiviso amicizia e interessi, si \u00e8 laureato in filosofia nel 1959 a Torino. Negli anni cinquanta ha lavorato ai programmi culturali della Rai. Ha conseguito la specializzazione a Heidelberg, con Karl L\u00f6with e Hans Georg Gadamer, di cui ha introdotto il pensiero in Italia. Nel 1964 \u00e8 diventato professore incaricato e nel 1969 ordinario di estetica all'Universit\u00e0 di Torino, nella quale \u00e8 stato preside, negli anni settanta, della facolt\u00e0 di Lettere e Filosofia. Dal 1982 al 2008 \u00e8 stato ordinario di filosofia teoretica presso la stessa universit\u00e0. In seguito \u00e8 stato nominato professore emerito, titolo che non gli precluse, in futuro, lo svolgimento di eventuali attivit\u00e0 didattiche presso la suddetta universit\u00e0. Nel 1986 ha ideato e condotto su Raitre il programma televisivo di divulgazione filosofica \"La clessidra\".\nHa insegnato come \"visiting professor\" negli Stati Uniti e ha tenuto seminari in diversi atenei del mondo. \u00c8 stato direttore della \"Rivista di estetica\", membro di comitati scientifici di varie riviste italiane e straniere, socio corrispondente dell'Accademia delle Scienze di Torino, nonch\u00e9 editorialista per i quotidiani \"La Stampa\" e \"La Repubblica\" e per il settimanale L'Espresso. Attualmente dirige la rivista \"Tropos. Rivista di ermeneutica e critica filosofica\" (edita da Aracne Editrice). Per le sue opere ha ricevuto lauree \"honoris causa\" dalle universit\u00e0 di La Plata, Palermo, Madrid e dalla Universidad Nacional Mayor de San Marcos di Lima. \u00c8 stato pi\u00f9 volte docente alle Vacances de l'Esprit (1995, 1997 e 2004).\nHa svolto attivit\u00e0 politica in diverse formazioni: prima nel Partito Radicale, poi in \"Alleanza per Torino\", successivamente nei Democratici di Sinistra (dal 25 aprile 1999 al 30 gennaio 2004), per i quali \u00e8 stato parlamentare europeo, e nel Partito dei Comunisti Italiani. Nel 2005 \u00e8 stato candidato da una lista civica a sindaco di una cittadina calabrese, San Giovanni in Fiore (Cs), per combattere la \"degenerazione intellettuale\" che affliggeva quel paese, ma non \u00e8 riuscito ad arrivare al secondo turno.\nIl 30 marzo 2009 ha annunciato la sua candidatura a parlamentare europeo nelle liste dell'Italia dei Valori di Antonio Di Pietro, rivendicando tuttavia le proprie origini comuniste, venendo eletto nella circoscrizione Nord-Ovest.\nIl 21 gennaio 2015, giorno dell'anniversario della fondazione del PCd'I, annuncia la sua adesione al Partito Comunista.\nIl suo ideale politico-religioso si riassume in una forma da lui definita \"comunismo cristiano\" e \"comunismo ermeneutico\", un ideale antidogmatico di \"comunismo debole\" nel pensiero e nell'essere, che si ispira alla vita comunitaria delle prime comunit\u00e0 cristiane. Esso rinnega e si oppone alla violenza della industrializzazione pesante forzata e dello stalinismo in genere, cos\u00ec come alle tesi di Lenin e del terrorismo, muovendo a favore di una sinistra improntata al dialogo, alla dialettica e alla tolleranza.\nControversie.\nAccuse di antisemitismo.\nVattimo \u00e8 stato accusato di antisemitismo, a causa delle sue dichiarazioni sul controllo ebraico di banche, dove affermava: \"Ricordiamoci che la Federal Reserve \u00e8 di propriet\u00e0 di Rothschild e Rockefeller\" (anche se la famiglia Rockefeller non \u00e8 ebrea). Renzo Gattegna, presidente dell'Unione delle Comunit\u00e0 Ebraiche Italiane, lo accus\u00f2 di antisemitismo, additando le sue dichiarazioni come \"parole di odio che non aggiungono nulla di nuovo e che sono accompagnate dalla riproposizione squallida di stereotipi antisemiti\". Anche Rabbi Barbara Aiello, primo rabbino donna in Italia, ha corroborato queste accuse, tacciando Vattimo di antisemitismo.\nIl 9 gennaio 2009 ha rilasciato un'intervista al Corriere in cui dichiara, riguardo a Israele\nLa dichiarazione, riferita ai missili Qassam con cui Hamas colpisce Israele, ha suscitato molte polemiche. Il filosofo ha tuttavia chiarito che le sue prese di posizione sono rivolte contro Israele e che non hanno nulla a che vedere con l\u2019antisemitismo.\nSull'aggressione a Berlusconi.\nIn occasione dell'aggressione di Massimo Tartaglia a Silvio Berlusconi nel dicembre 2009, ha espresso a Radio Radicale la convinzione che quell'aggressione fosse stata una montatura; ha affermato inoltre che se l'aggressore avesse voluto veramente fare del male a Berlusconi era preferibile usare una pistola invece di una statuetta.\nPensiero.\nNelle sue opere Gianni Vattimo si \u00e8 occupato dell'ontologia ermeneutica contemporanea, proponendone una propria interpretazione, che ha chiamato \"pensiero debole\", in contrapposizione con le diverse forme di pensiero forte dell'Otto-Novecento: l'hegelismo con la sua dialettica, il marxismo, la fenomenologia, la psicanalisi, lo strutturalismo. Ognuno di questi movimenti si \u00e8 proposto come superamento delle posizioni filosofiche precedenti e smascheramento dei loro errori. Ma ogni volta l'errore, secondo Vattimo, consisterebbe proprio in questo gesto teoretico. Non ci sono nuovi inizi, l'errore consiste proprio nella volont\u00e0 di porre delle \"fundamenta inconcussa\" che non possono esistere. Il pensiero debole \u00e8 invece un atteggiamento della postmodernit\u00e0 che accetta il peso dell'\"errore\", ossia del caduco, dell'effimero, di tutto ci\u00f2 che \u00e8 storico e umano. \u00c8 la nozione di verit\u00e0 a doversi modellare sulla dimensione umana, non viceversa.\nIl pensiero debole.\nSecondo Vattimo il pensiero debole \u00e8 la chiave per la democratizzazione della societ\u00e0, la diminuzione della violenza e la diffusione del pluralismo e della tolleranza. In questo senso deve essere almeno segnalata la grande e decisiva importanza che assume nel suo pensiero la nozione di nichilismo, che rimette all'eredit\u00e0 di Nietzsche e Heidegger e si lega a vari temi vattimiani (dall'etica, alla politica, dalla religione - l'indebolimento di Dio - alla teoria della comunicazione). Con le sue opere pi\u00f9 recenti (in particolare \"Credere di credere\") ha rivendicato al proprio pensiero anche la qualifica di autentica \"filosofia cristiana\" per la postmodernit\u00e0.\nAvvalendosi infatti della visione cristiana del maestro Pareyson e del teologo Sergio Quinzio, Vattimo rifiuta l'identificazione di Dio nell'essere razionale, cos\u00ec come concepito dalla tradizione filosofica occidentale. Di Pareyson e Quinzio, per\u00f2, non condivide la visione religiosa tragica. Suggestionato dalle opere dell'antropologo francese Ren\u00e9 Girard, Vattimo legge la vicenda di Cristo come rifiuto di ogni sacrificio, anzitutto umano ed esistenziale. La \"k\u00e9nosis\" (lett. \"svuotamento\") divina \u00e8 a vantaggio della libert\u00e0 e della pace umana.\nLe ultime posizioni del filosofo rappresentano una svolta, sia nella sua impostazione filosofica dell'interpretazione del presente, sia nel campo dell'attivit\u00e0 politica. Nel 2004 abbandona il partito dei Democratici di Sinistra e abbraccia il marxismo rivalutandone positivamente l'autenticit\u00e0 e validit\u00e0 dei principi progettuali, auspicando un \"ritorno\" al pensiero del filosofo di Treviri e a un comunismo epurato dagli sviluppi delle distorte politiche pubbliche sovietiche da superare dialetticamente. Per quanto la svolta possa apparire contraddittoria con le precedenti posizioni, Vattimo rivendica la continuit\u00e0 delle nuove scelte con il processo di ricerca sul pensiero debole, pur ammettendo il cambiamento di \"molte delle sue idee\". \u00c8 lo stesso filosofo a parlare di un \"Marx indebolito\", ovvero di una base ideologica capace di illustrare la vera natura del comunismo e adatta nella pratica politica a superare ogni tipo di pudore liberal. L'approdo al marxismo si configura quindi come una tappa dello sviluppo del pensiero debole, arricchito nella prassi da una prospettiva politica concreta.\nEtica e natura.\nVattimo ha anche espresso posizioni ambientaliste ed in particolare a favore dei diritti degli animali. Ad esempio ha dichiarato:\nDa parlamentare europeo si \u00e8 battuto, tra l'altro, contro la sperimentazione animale\ne contro il maltrattamento degli animali negli allevamenti.\nVita privata.\nVattimo ha pubblicamente dichiarato la sua omosessualit\u00e0, che concilia con la sua fede cristiana. Negli ultimi anni d'insegnamento universitario ha infatti sviluppato una concezione di Cristianesimo \"secolarizzato\", il quale, conseguentemente, non necessita di istituzioni ecclesiastiche, fondandosi sulla \"k\u00e9nosis\", ossia sull'abbassamento e sull'indebolimento fino allo svuotamento dell'idea di Dio. Per il filosofo il non riconoscere un \"assoluto\", inteso come una verit\u00e0 definitiva, porterebbe ad una maggiore accettazione della diversit\u00e0 sociale e culturale.\nIl 20 aprile 2003 il compagno da 11 anni di Vattimo, Sergio Mamino, storico dell'architettura, malato di tumore ai polmoni, muore nel bagno dell'aereo che lo stava portando nei Paesi Bassi per effettuare un'eutanasia. Ad accompagnarlo sull'aereo era presente lo stesso Vattimo.\nHa collaborato con vari quotidiani italiani e stranieri (\"La Stampa\", \"L'Unit\u00e0\", \"il manifesto\", \"Il Fatto Quotidiano\", \"Clar\u00edn\", \"El Pa\u00eds\"), con editoriali e riflessioni critiche su vari temi di attualit\u00e0, politica e cultura.\nOpere principali.\nHa pubblicato presso Laterza un annuario filosofico a carattere monografico (Filosofia '86-'95). La sezione \"Filosofia 86\" ha vinto il Premio Brancati nel 1987."}
{"id": "1471172", "revid": "247222", "url": "https://it.wikipedia.org/wiki?curid=1471172", "title": "Give Me Ed... Till I'm Dead", "text": ""}
{"id": "1471174", "revid": "14314", "url": "https://it.wikipedia.org/wiki?curid=1471174", "title": "Lingue niger-congolesi", "text": ""}
{"id": "1471178", "revid": "767487", "url": "https://it.wikipedia.org/wiki?curid=1471178", "title": "Fud Leclerc", "text": " \nHa rappresentato quattro volte il Belgio all'Eurovision Song Contest:"}
{"id": "1471184", "revid": "177966", "url": "https://it.wikipedia.org/wiki?curid=1471184", "title": "Bastione di Spagna", "text": "Il bastione di Spagna \u00e8 un baluardo situato lungo le mura magistrali di Verona, sulla destra d'Adige, progettato dall'architetto rinascimentale Michele Sanmicheli.\nStoria e descrizione.\nIn una prima fase era presente la cinta muraria scaligera, commissionata da Cangrande della Scala e realizzata tra 1321 e 1325 su progetto del maestro Calzaro. Il bastione venne poi edificato su progetto del noto architetto rinascimentale Michele Sanmicheli nel 1548, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo. Le mura preesistenti non furono tuttavia completamente demolite ma integrate nel progetto. Infine, nel 1839, vi fu il rafforzamento del bastione e l'adattamento alle nuove esigenze difensive, con la costruzione di una casamatta e della polveriera annessa per il tempo di guerra, presso il fronte di gola del bastione. Si tratta pertanto di uno dei due bastioni sanmicheliani situati lungo la cinta meridionale sopravvissuti alle demolizioni napoleoniche.\nSi tratta di un bastione di muratura e terra, a tracciato pentagonale, munito di piazze basse disposte nei due fianchi per le artiglierie a cielo aperto; le due piazze erano difese da merloni arrotondati agli spigoli. Il muro di rivestimento, rivestito da un paramento in laterizio, ha uno spessore di ben 8 metri; il suo profilo \u00e8 a scarpa, ossia in pendenza sino all'altezza della cordonatura di pietra, e termina con un coronamento superiore, sempre in laterizio, verticale, che sostiene il parapetto di terra con scarpata a pendenza naturale. Il muro di rivestimento \u00e8 attraversato da una galleria di contromina, provvista di spiragli per la luce e per l'aria. Come anticipato, si trovano inoltre una traversa casamattata disposta nel piazzale e una polveriera all'interno del bastione, appartenenti alla fase di trasformazione ottocentesca."}
{"id": "1471186", "revid": "767487", "url": "https://it.wikipedia.org/wiki?curid=1471186", "title": "Maurycy Mochnacki", "text": "Partecip\u00f2 alla Rivolta di Novembre come giornalista - \"Powstanie narodu polskiego w roku 1830 i 1831\". , emigr\u00f2 all'estero. In giovent\u00f9, sostenne l'ideologia dei giacobini polacchi."}
{"id": "1471190", "revid": "1272592", "url": "https://it.wikipedia.org/wiki?curid=1471190", "title": "Chiesa di San Cesello", "text": "San Cesello \u00e8 una chiesa di Cagliari situata in via San Giovanni, nel quartiere Villanova.\nLa piccola chiesa venne eretta nel 1702 per essere sede del gremio dei bottai, fino ad allora ospitato nella chiesa di Sant'Antonio. La chiesa sorse vicina alla porta \"Caba\u0148a\" o \"Cavagna\" (dal nome di un tipo di cesta usata dai contadini) che collegava Villanova alle vicine campagne, luogo identificato dalla tradizione popolare come il sito in cui vennero martirizzati nel IV secolo il soldato Lussorio insieme a due bambini di nome Cesello e Camerino, in seguito tutti e tre canonizzati. La chiesa dei bottai venne per\u00f2 dedicata al solo Cesello, per motivi che non si conoscono. Dal 1951 il tempio \u00e8 affidato alla congregazione delle suore sacramentine (adoratrici perpetue del Santissimo Sacramento), che vivono la clausura nel piccolo edificio adiacente alla chiesa.\nL'aspetto della chiesa di San Cesello \u00e8 quello di una chiesa campestre, con facciata a terminale piatto sormontata da un campanile a vela, portale con arco ogivale e un piccolo oculo.\nL'interno \u00e8 ugualmente semplice, a pianta rettangolare, navata unica e volta a botte. Il presbiterio, sopraelevato, \u00e8 dominato da un ricco altare ligneo settecentesco in stile barocco. La tela ospitata nella parte destra dell'altare \u00e8 particolarmente interessante perch\u00e9 vi \u00e8 rappresentata la porta \"Cavagna\", demolita nel XIX secolo, cos\u00ec come doveva presentarsi nel XVIII secolo."}
{"id": "1471191", "revid": "287204", "url": "https://it.wikipedia.org/wiki?curid=1471191", "title": "Grande emigrazione", "text": "La grande emigrazione (in polacco: \"Wielka Emigracja\") fu un'emigrazione dell'\u00e9lite polacca dalla madrepatria nel periodo 1831\u20131870. A partire dalla fine del XVIII secolo, il ruolo principale nella vita politica polacca fu giocato da persone che conducevano le proprie attivit\u00e0 al di fuori della Polonia come emigrati. La loro vita era conseguenza delle spartizioni della Polonia, che divisero completamente le terre della confederazione polacco-lituana tra impero russo, regno di Prussia e monarchia asburgica d'Austria. A causa dell'emigrazione delle \u00e9lite politiche, gran parte dell'attivit\u00e0 politica ed ideologica dell'intellighenzia polacca durante il XVIII e XIX secolo fu giocata al di fuori delle terre della Polonia spartita.\nLa maggior parte degli emigranti politici scelsero la Francia. L'ondata principale di emigrazione giunse dopo la rivolta di novembre del 1830\u20131831. Questi polacchi, poi, combatterono e fornirono sostegno nelle rivoluzioni del 1846 e 1848 in Polonia. La loro resistenza non era limitata all'attivit\u00e0 rivoluzionaria polacca, ma essi parteciparono anche alle rivoluzioni del 1848 in diverse nazioni, tra cui la Francia, i piccoli principati della Germania e Italia, l'Austria, l'Ungheria e i principati danubiani (Valacchia e Moldavia), Argentina e Uruguay (dove partecipando alla guerra civile uruguayana) e, in seguito, alla guerra di Crimea. Ulteriori ondate di emigrazione giunsero dopo il fallimento della rivoluzione del 1848 e dopo la rivolta di gennaio del 1863\u20131864.\nI principali polacchi della \"grande emigrazione\" che vissero in esilio furono:\nAlcuni polacchi emigrarono non per motivi dovuti alla politica, ma per perseguire scopi personali: questo fu il caso di Maria Curie-Sk\u0142odowska, che non fu accettata in alcuna universit\u00e0 della Polonia (a causa del suo sesso e per le ripercussioni della rivolta di gennaio), pertanto decise di tentare nelle universit\u00e0 francesi."}
{"id": "1471193", "revid": "260676", "url": "https://it.wikipedia.org/wiki?curid=1471193", "title": "Il campanello", "text": "Il campanello \u00e8 una farsa in un atto di Gaetano Donizetti, nota anche con i titoli Il campanello di notte e Il campanello dello speziale.\nIl libretto, scritto dallo stesso Donizetti, \u00e8 tratto dal vaudeville di L\u00e9on L\u00e9vy Brunswick, Mathieu-Barth\u00e9lemy Troin e Victor Lh\u00e9rie \"La sonnette de la nuit\" (appunto, 'Il campanello di notte').\nAlla sua prima rappresentazione, avvenuta al Teatro Nuovo (Napoli) il 1\u00ba giugno del 1836, l'opera conteneva alcuni dialoghi parlati in napoletano. L'anno successivo l'autore trasform\u00f2 i dialoghi in recitativi, adattando l'intero libretto alla lingua italiana per favorire la diffusione del lavoro. Nell'occasione oper\u00f2 altre modifiche, di natura musicale, e aggiunse un duetto tra Annibale ed Enrico.\nIl 25 novembre 1839 avviene la prima nel Teatro Carlo Felice di Genova di \"Il campanello di notte\".\nAl Teatro Regio di Parma la prima \u00e8 stata il 29 settembre 1847.\nNel 1851 avviene la prima con successo al Teatro della Canobbiana di Milano.\nNel 1860 avviene la prima nel Teatro Riccardi (oggi Teatro Donizetti) di \"Il campanello dello speziale\" con Alessandro Bottero.\nNel 1865 va in scena a Parigi nella traduzione di Jules Ruelle.\nNel 1881 va in scena al Teatro Reinach di Parma.\nNel 1882 va in scena a Catania.\nAl Teatro La Fenice di Venezia la prima \u00e8 stata nel 1946.\nNel 1948 avviene la prima nel Teatro della Pergola di Firenze di \"Il campanello dello speziale\" diretta da Gianandrea Gavazzeni.\nNel 1949 avviene la prima nel Teatro Nuovo di Torino diretta da Gianandrea Gavazzeni con Piero Guelfi e Fernando Corena.\nAlla Piccola Scala la prima \u00e8 stata nel 1957 diretta da Nino Sanzogno con Fernando Corena, Fiorenza Cossotto, Rolando Panerai ed Angelo Mercuriali.\nA Stoccarda ed a Dortmund nel 1966 va in scena diretta da Ettore Gracis con Alfredo Mariotti.\nNel 1979 va in scena a Bregenz con Mariella Devia, Leo Nucci e Giuseppe Taddei.\nAl Teatro Regio di Torino la prima \u00e8 stata nel 1995 con Enzo Dara e Leo Nucci.\nTrama.\nLa vicenda si svolge a Napoli.\nLa giovane e bella Serafina viene promessa in sposa allo speziale Don Annibale Pistacchio, con gran dispetto dell'innamorato di Serafina (ricambiato), il giovane Enrico. Nonostante i tentativi di impedire il matrimonio, la cerimonia viene fissata per il giorno precedente la partenza di Don Annibale per Roma, ove lo speziale deve assolutamente recarsi per presenziare all'apertura del testamento di una sua zia defunta e dove si fermer\u00e0 per pi\u00f9 di un mese. Appreso questo fatto Enrico, con la complicit\u00e0 di Serafina, cerca in tutti i modi di impedire che il matrimonio venga consumato quella notte, cos\u00ec da guadagnar tempo per un successivo tentativo di farlo annullare. Lo speziale \u00e8 obbligato in forza di legge a fornire i suoi prodotti medicinali a chi ne faccia richiesta anche di notte e quindi il campanello esterno alla bottega, sita sotto l'abitazione dello speziale, sar\u00e0 lo strumento di Enrico per disturbare la prima notte di nozze di Don Annibale. Presentandosi via via sotto spoglie diverse (un francese ammalato, un cantante rauco e un vecchietto ironico che canter\u00e0 la famosa e difficilissima aria \"Mio signore venerato\") Enrico continuer\u00e0 a farsi ricevere da Don Annibale, suonando appunto il campanello, con i pretesti pi\u00f9 strampalati finch\u00e9, giunta l'alba, lo speziale dovr\u00e0 partire in diligenza per Roma lasciando Serafina illibata a casa.\nIl basso continuo nei recitativi secchi \u00e8 eseguito da un clavicembalo o nelle rappresentazioni pi\u00f9 moderne da un pianoforte.\nEdizione critica.\nA cura di Ilaria Narici, Ricordi, Milano 1998 - ISBN 0634070789"}
{"id": "1471194", "revid": "767487", "url": "https://it.wikipedia.org/wiki?curid=1471194", "title": "Marie Myriam", "text": "Nasce nel Congo belga dove passer\u00e0 parte della sua infanzia da una famiglia di origine portoghese.\nDebutta nel mondo della musica nel 1976 con la canzone \"Ma colombe\" che ottiene un certo successo sia in Francia che nel Qu\u00e9bec.\nNel 1977 vince la selezione nazionale e rappresenta la Francia all'Eurofestival con la canzone \"L'oiseau et l'enfant\", ispirata all'omonimo romanzo di Selma Lagerl\u00f6f, sbaragliando tutte le altre canzoni in gara.\nNegli anni successivi incide vari dischi che incontrano un buon successo e anche sia dischi per l'infanzia come la sigla del cartone animato .\nNegli anni novanta si ritira per dedicarsi alla sua famiglia e aiutare i genitori nella gestione del ristorante di famiglia ma per diversi anni \u00e8 stata anche la portavoce francese nelle varie edizioni del concorso che l'ha vista vincitrice e spesso ha anche fatto parte della giuria."}
{"id": "1471195", "revid": "1543377", "url": "https://it.wikipedia.org/wiki?curid=1471195", "title": "Aegukga", "text": "Aegukga (, \"Canto d'amore per la patria\" o \"La canzone patriottica\") \u00e8 l'inno nazionale della Corea del Sud.\nOrigini.\nAlla fine dell'Ottocento, la dinastia Joseon inizi\u00f2 ad avere contatti con gli altri Paesi, tra i quali Stati Uniti, Regno Unito e Russia. Quest'incontro diede origine al patriottismo e port\u00f2 alla creazione di diversi Aegukga. Per esempio, tra le opere del 1896 ne sono inclusi alcuni di Na Pil-gun, Han Myung-one, Lee Yong-mu. Si ritiene che il testo sia stato scritto per la cerimonia di posa delle fondamenta dell'Arco dell'Indipendenza a Seoul avvenuta il 21 novembre 1896; questa canzone per\u00f2 si distingue da quella cantata dall'Accademia Militare nel 1898 e dalle canzoni cantate per il compleanno del precedente imperatore. Esistono molte teorie sul compositore: egli \u00e8 tradizionalmente identificato in Yun Chi-ho, un politico, oppure in An Chang-ho, leader ed educatore pro-indipendenza. Altre teorie citano Choi Byung-hun, Kim In-sik, Min Yeong-hwan. Il Comitato per la ricerca del compositore dell'Aegukga fu creato nel 1955 dal governo su richiesta degli Stati Uniti, ma concluse che non c'erano abbastanza prove per stabilirlo.\nUn libro risalente all'Impero Coreano del 1900 testimonia l'esistenza di un altro inno nazionale. Si chiamava \"Aegukga dell'Impero Coreano\" ed \u00e8 credenza comune che fosse stato scritto da Franz Eckert, sebbene taluni arguiscano che le testimonianze sulla vita di Eckert mostrano che \u00e8 impossibile che sia stato lui. La canzone attribuita ad Eckert fu istituita dai militari nel 1902 e una versione con testo differente inizi\u00f2 ad essere imposta nelle scuole nel 1904. Si crede che tale linea d'azione sia stato un sottoprodotto del Trattato Giappone-Corea del 1905 e del Trattato di annessione nippo-coreano del 1907.\nInizialmente, l'Aegukga veniva cantato sulla musica tradizionale scozzese \"Auld Lang Syne\", introdotta in Corea dai Missionari occidentali. Il Governo provvisorio della Repubblica di Corea lo adott\u00f2 come inno nazionale. Durante la colonizzazione giapponese (1910-1945) venne proibito, ma i coreani continuarono a cantarlo, esprimendo il loro spirito di libert\u00e0 e d'indipendenza. Durante una cerimonia che celebrava la fondazione della Corea del Sud nel 15 agosto 1948, la melodia scozzese fu sostituita dal finale di \"Korea Fantasia\" che Ahn Eak-tai aveva composto nel 1935. Il nuovo inno fu approvato con Decreto Presidenziale del 1948 da Syngman Rhee, l'allora presidente della Repubblica di Corea.\nLa Corea del Nord, frattanto separatasi da quella del Sud, decise di non adottare questo inno, creandone uno ad hoc, intitolato Aegukka ().\nNel marzo del 2005 la vedova del compositore dell'inno rinunci\u00f2 ai diritti d'autore, donandoli al governo sudcoreano. I testi, scritti nel XIX secolo, sono in dominio pubblico.\nTesto in coreano.\nHangeul\nTraslitterazione\nDonghae mulgwa Baekdusan-i mareugo dalhtorokHaneunim-i bo-uhasa urinara manse.\nNamsan wi-e jeo sonamu cheolgab-eul dureun deutbaramseori bulbyeonham-eun uri gisang-ilse.\nGa-eul haneul gonghwalhande nopgo gureum eobs-iBalg-eun dar-eun uri gaseum ilpyeondansim-ilse.\nI gisanggwa i mam-euro chungseong-eul daha-yeoGoero-una jeulgeo-una nara saranghase.\nTraduzione libera\nFinch\u00e9 il Mare Orientale non si prosciugher\u00e0 e il Monte Baekdu non si usurer\u00e0,&lt;br&gt;Che Dio protegga il nostro paese per diecimila anni.\nCome il pino sul monte Namsan si erge, come avvolto da un'armatura,immutato nel vento e nel freddo, cos\u00ec sia il nostro spirito flessibile.\nI cieli d'autunno sono vuoti e vasti, alti e senza nuvole,&lt;br&gt;la luna radiante \u00e8 come il nostro cuore, indivisibile e unico.\nCon questo spirito e questa mentalit\u00e0, diamo tutta la nostra lealt\u00e0,nella gioia e nella sofferenza, per amare la nostra nazione."}
{"id": "1471198", "revid": "767487", "url": "https://it.wikipedia.org/wiki?curid=1471198", "title": "L'unicorno nero", "text": "L'unicorno nero \u00e8 un romanzo fantasy scritto da Terry Brooks ed \u00e8 il secondo libro del ciclo di Landover.\nTrama.\nBen Holiday, il mago di corte Questor Thews e la silfide Willow hanno un sogno molto vivido e profetico. Ben sogna che Miles Bennett, il suo vecchio collega avvocato di Chicago ha dei problemi seri con il lavoro. Questor sogna il luogo dove sono nascosti degli antichi libri di magia. Willow sogna un unicorno nero, un essere che possiede una grande magia, e delle briglie dai fili d'oro che possono guidare l'unicorno. Solo lo scrivano di corte, Abernathy, ha dei dubbi e timori su questi strani sogni.\nRitornato sulla Terra, Ben scopre che Miles sta bene e non ha problemi. Sospettoso di un tranello, Ben ritorna a Landover e una volta giunto al castello scopre che il mago di corte \u00e8 tornato, ma Willow \u00e8 ancora assente. Questor, come profetizzato dal sogno, ha trovato i libri di magia perduti. Il primo libro \u00e8 senza scritte con segni di bruciature, come se bruciato dall'interno, mentre il secondo contiene delle illustrazioni di unicorni bianchi. Quella notte, Ben \u00e8 attaccato da Meeks, il quale \u00e8 ritornato a Landover trasformandosi e nascondendosi sotto i vestiti di Ben, e spiega che i sogni sono stati mandati dal mago per fare in modo di ritornare a Landover. Poi Meeks lancia una magia su Ben per farlo sembrare una persona qualunque e Meeks in Ben. Questor caccia dal castello Ben non riconoscendolo, pensando che sia un intruso.\nBen inizia la ricerca di Willow, partita per la regione dei laghi, sperando di convincerla della sua identit\u00e0 e di non farle consegnare le briglie d'oro a Meeks. Sulla via per la regione dei laghi, Ben incontra Edgewood Dirk, un gatto prismatico proveniente dal Mondo Fatato. Dirk riconosce subito Ben come Alto Signore di Landover e lo schernisce per la sua incapacit\u00e0 di risolvere la situazione. Il gatto decide di seguire Ben. Arrivato a Elderew, Ben riesce ad avere un incontro con il Signore del Fiume, il quale fallisce un tentativo di catturare l'unicorno nero. Cacciato dalla regione dei fiumi, Ben incontra la Madre Terra, la quale riferisce a Ben che Willow \u00e8 andata verso il Pozzo Infido perch\u00e9 la Strega del Crepuscolo potrebbe avere le briglie d'oro.\nIncerto sul ritorno della Strega del Crepuscolo dalla Nebbia Fatata, Ben chiede aiuto a Filip e Sot, due gnomi Va' Via. Arrivato al Pozzo Infido, Ben scopre che la strega \u00e8 ritornata e lo cattura. La strega spiega a Ben che le briglie d'oro le sono state rubate dal drago Strabo. La strega decide di portare Ben alla tana drago per poterlo scambiare con le briglie d'oro. Intanto, Questor Thews e Abernathy sono cacciati dal castello per la fallita caccia all'unicorno nero e decidono di andare dal drago per avere aiuto nel determinare la natura dell'unicorno nero. La Strega del Crepuscolo con Ben prigioniero giunge alla tana del drago, ma scopre che Strabo ha dato a Willow le briglie d'oro come premio per le sue bellissime canzoni. La strega, infuriata attacca il drago ed inizia una furiosa battaglia. Ben riesce a fuggire assieme agli gnomi, Questor e Abernathy (che erano giunti in precedenza dal drago).\nBen riesce a convincere i suoi amici della sua identit\u00e0 anche se ancora lo vedono come un estraneo ed insieme continuano la ricerca di Willow. Infine, trovano la silfide in una radura assieme all'unicorno imbrigliato. Nel frattempo arriva anche Meeks a cavallo di un demone alato ancora trasformato da Ben. Il mago cerca di persuadere Willow a farsi consegnare l'unicorno, ma all'improvviso compare nella radura Edgewood Dirk. Allora, Meeks attacca il gatto ed inizia una furiosa battaglia fra i due. Willow scappa a cavallo dell'unicorno nero e Ben ed i suoi amici sono scagliati lontano nella foresta.\nQuestor Thews ed Abernathy vengono catturati da Meeks, ripreso dallo scontro ma ha perduto la sua maschera ed ora ha il suo vero volto ed ha recuperato i libri di magia. Ben si risveglia solo nel bosco e si ritrova a faccia a faccia con Dirk. Ben ha una conversazione con il gatto, il quale poi scompare, e Ben riesce a capire molte cose: riconosce il suo amore per Willow e riese a rompere l'incantesimo di Meeks. Ben richiama il Paladino e attacca il mago per salvare Willow che \u00e8 stata cattaurata dal mago. Meeks evoca con la magia dei cavalieri scheletrici che si scontrano con il Paladino. Abernathy, liberatosi e vedendo il Paladino in difficolt\u00e0, morde una gamba del mago. I libri di magia cadono dalla mano di Meeks e l'unicorno nero distrugge i libri, liberando una moltitudine di unicorni bianchi che si disperdono. Meeks e l'unicorno nero hanno un ultimo breve ma intenso scontro magico ed il mago \u00e8 infine sconfitto.\nViene rivelato che il Mondo Fatato mand\u00f2 nei vari mondi molti unicorni bianchi, ma che sono stati catturati dai maghi di Landover e sono stati imprigionati in due libri: uno per il corpo ed uno per lo spirito. Ogni tanto succedeva che qualche spirito degli unicorni si liberava sotto forma di unicorno nero, ma i maghi crearono le briglie d'oro per catturarli di nuovo. Meeks aveva nascosto i libri di magia prima di essere esiliato sulla Terra, ed aveva mandato i sogni proprio per recuperare i libri e le briglie d'oro per poi poter catturare l'unicorno nero.\nNell'epilogo, un unicorno bianco passa velocemente per le vie di Chicago, lasciando alcuni passanti meravigliati."}
{"id": "1471202", "revid": "713168", "url": "https://it.wikipedia.org/wiki?curid=1471202", "title": "Palazzo delle Arti di Napoli", "text": "Il palazzo delle Arti di Napoli (anche conosciuto come PAN) \u00e8 un museo della citt\u00e0 di Napoli, ubicato nello storico palazzo Carafa di Roccella in via dei Mille; ospita esposizioni di arte contemporanea nelle sue molteplici forme (pittura, scultura, fotografia, grafica, fumetto, design, videoarte, cinema).\nIl Comune di Napoli acquist\u00f2 l'edificio e ne avvi\u00f2 il restauro nel 1984; nel 1998 ne stabil\u00ec la destinazione d'uso come Centro di documentazione per le arti contemporanee, successivamente estesa anche all'attivit\u00e0 espositiva. Venne inaugurato il 26 marzo 2005.\nLa struttura ha una superficie di 6.000 m2 su tre piani con aree espositive, mediateca, spazi per attivit\u00e0 didattiche, libreria dedicata, caffetterie, terrazze."}
{"id": "1471211", "revid": "767487", "url": "https://it.wikipedia.org/wiki?curid=1471211", "title": "Izhar Cohen", "text": "Ha vinto l'Eurovision Song Contest 1978 assieme al gruppo Alphabeta con \"A-Ba-Ni-Bi\".\nTorna di nuovo all'Eurovision Song Contest 1985 dove si classifica quinto con \"Ol\u00e9, ol\u00e9\"."}
{"id": "1471216", "revid": "767487", "url": "https://it.wikipedia.org/wiki?curid=1471216", "title": "Haydn Quartet", "text": "The Haydn Quartet era uno dei quartetti pi\u00f9 popolari tra quelli che hanno eseguito delle registrazioni nel primo ventennio del XX secolo.\nOriginalmente Samuel Holland Rous (conosciuto come S. H. Dudley) form\u00f2 un quartetto vocale nel 1896 per registrare negli studi della Edison. Dopo aver sostituito i due cantanti tenori il quartetto prese il nome di \"Edison Quartet\". Il nome Haydn Quartet venne usato per permettere loro di registrare in altri studi. Il nome Haydn era un omaggio al compositore classico; venne poi modificato in Hayden, che rifletteva il modo nel quale era pronunciato.\nRegistrando sia \"a cappella\" che con alcune delle maggiori star del periodo, inclusi Billy Murray e Corinne Morgan, sono stati uno dei pi\u00f9 importanti eventi della prima decade del XX secolo. Essi produssero diversi successi negli USA, compresi brani memorabili come \"Bring Back My Bonnie to Me\" (1901), \"Sunbonnet Sue\" (1908), e \"By the Light of the Silvery Moon\" (1910).\nFormazione.\nDal 1898 per tutto il periodo della loro popolarit\u00e0 la formazione era:"}
{"id": "1471220", "revid": "767487", "url": "https://it.wikipedia.org/wiki?curid=1471220", "title": "Gali Atari", "text": "Ha vinto l'Eurovision Song Contest 1979 assieme al gruppo Milk &amp; Honey con \"Hallelujah.\" Sorella di Yona Atari, una cantante e attrice, e di Shosh Atari conduttore radiofonico e personaggio televisivo.\nCarriera.\nLa sua prima apparizione sulla scena internazionale risale al 1971, quando ha rappresentato Israele al World Popular Festival della Canzone in Giappone con le canzoni \"All free\" e \"Give love away\". La Atari ha partecipato di nuovo al concorso nel 1976, questa volta con la canzone \"The same old game\".\nNel 1978, la Atari esegue la canzone \"Nesich hachlomot\" (Principe dei sogni), insieme con Zvi Bums e Udi Spielman, al Festival HaZemer Ha'ivri, manche israeliana di qualificazione per l'Eurovision Song Contest piazzatandosi al terzo posto. Di nuovo nel 1979, questa volta come vocalist femminile con il gruppo \"Milk and Honey\". Vincono Eurovision Song Contest del 31 marzo a Gerusalemme con la canzone Hallelujah. Il brano diventa un successo europeo.\nLa Atari non rimane per\u00f2 con il gruppo per molto tempo e torna presto alla carriera da solista.\nNel 1979 recita nel film israeliano Dizengoff 99."}
{"id": "1471227", "revid": "767487", "url": "https://it.wikipedia.org/wiki?curid=1471227", "title": "Alphabeta", "text": "Alphabeta era un gruppo musicale israeliano che vinse l'Eurofestival 1978 con Izhar Cohen.\nIl gruppo era formato da Reuven Erez, Lisa Gold-Rubin, Nehama Shutan, Ester Tzuberi, e Itzhak Okev.\nLa canzone vincitrice dell'Eurofestival si intitolava \"A-Ba-Ni-Bi\"."}
{"id": "1471228", "revid": "8596", "url": "https://it.wikipedia.org/wiki?curid=1471228", "title": "The Alpha Beta", "text": ""}
{"id": "1471232", "revid": "765341", "url": "https://it.wikipedia.org/wiki?curid=1471232", "title": "Partecipazioni di Costigliole al Palio di Asti", "text": "Il Comune di Costigliole d'Asti ha partecipato a tutte le edizioni del Palio in epoca fascista ad eccezione di quella del 1930 e, successivamente, ha corso ininterrottamente il Palio di Asti dal 1967 al 1984. Inoltre, la compagnia di Costigliole ha vinto il Palio nel 1785 con il fantino Giovanni Bodone detto Ballino (o \"Balin\" in piemontese), su cavallo inglese baio. \nDi seguito sono elencati i risultati ottenuti a partire dal 1967."}
{"id": "1471233", "revid": "729019", "url": "https://it.wikipedia.org/wiki?curid=1471233", "title": "Stazione di Salerno Irno", "text": "La stazione di Salerno Irno \u00e8 una fermata ferroviaria di Salerno, ubicata sulla linea Salerno\u2013Mercato San Severino, che prende il nome dal fiume Irno che scorre nelle vicinanze. La stazione \u00e8 stata inaugurata il 30 settembre 1990, in contemporanea con la riapertura della linea.\n\u00c8 stata ristrutturata nel 2014.\nStrutture e impianti.\nLa fermata \u00e8 dotata di un fabbricato viaggiatori su pi\u00f9 livelli: la sede ferroviaria infatti si trova pi\u00f9 in alto rispetto alla sede stradale. Per facilitare il raggiungimento dei binari sono presenti impianti di scale mobili e ascensori: questi ultimi riaperti dopo la ristrutturazione. Nella fermata \u00e8 presente solo la sala d'attesa e, fino al 2021, quando la sua sede \u00e8 stata spostata a Napoli, vi era anche l'ufficio del Dirigente Centrale Operativo dell'intera linea.\nLa stazione contava di 3 binari, collegati tra loro tramite un sottopassaggio per il servizio passeggeri, di cui uno solo \u00e8 passante mentre gli altri due sono tronchi e disposti in direzione Mercato San Severino: questi altri due binari, mai utilizzati, sono stati soppressi nel 2021 contestualmente alla trasformazione della stazione in fermata impresenziata. Vi sono anche due marciapiedi collegati tramite un sottopassaggio.\nLa stazione non ha scalo merci.\nDal 4 novembre 2013, vi transitano, in alcune ore della giornata, i treni della Metropolitana di Salerno.\nMovimento.\nIl traffico passeggeri \u00e8 modesto e legato soprattutto alle esigenze dei pendolari che si spostano verso il centro di Salerno. Nella fermata sostano tutti i treni che vi transitano: le principali destinazioni sono Salerno, Nocera Inferiore, Mercato San Severino, Avellino e Benevento.\nServizi.\nLa stazione dispone di:"}
{"id": "1471234", "revid": "767487", "url": "https://it.wikipedia.org/wiki?curid=1471234", "title": "Milk &amp; Honey", "text": "Milk &amp; Honey \u00e8 stato un gruppo musicale israeliano che vinse l'Eurovision Song Contest 1979 con Gali Atari.\nIl gruppo era formato da Reuven Gvirtz, Yehuda Tamir, e Shmulik Bilu.\nLa canzone vincitrice dell'Eurofestival si intitolava \"Hallelujah\"."}
{"id": "1471244", "revid": "767487", "url": "https://it.wikipedia.org/wiki?curid=1471244", "title": "Teach-In", "text": "Teach-In era un gruppo musicale olandese fondato nel 1967; passato attraverso vari cambi di formazione, vinse l'Eurovision Song Contest 1975 con la canzone \"Ding-a-dong\".\nIl gruppo all'epoca della vittoria era formato da Gettie Kaspers, Chris de Wolde, Ard Weenink, Koos Versteeg, John Gaasbeek e Ruud Nijhuis."}
{"id": "1471247", "revid": "339392", "url": "https://it.wikipedia.org/wiki?curid=1471247", "title": "Sailor Moon SuperS", "text": ""}
{"id": "1471248", "revid": "88740", "url": "https://it.wikipedia.org/wiki?curid=1471248", "title": "Lenny Kuhr", "text": "Biografia.\nInizia la sua carriera di cantante nel 1967 interpretando canzoni legate allo stile della \"chanson francese\".\nPartecipa e vince l'Eurovision Song Contest 1969, a pari merito con altri tre cantanti, con \"De Troubadour\", una canzone scritta da David Hartsema.\nAll'inizio degli anni 1970 fece un tour in Francia con Georges Brassens. In questo paese \u00e8 infatti molto pi\u00f9 conosciuta che in madrepatria tanto che rappresent\u00f2 proprio la Francia al Festival di Vi\u00f1a del Mar raggiungendo la seconda posizione.\nTra i suoi pi\u00f9 grandi successi nei Paesi Bassi ci sono \"Jesus Christo\" (1972), \"De Generaal\" (1974) e \"Visite\" (con les Poppys nel 1980).\nNel 1982 viene chiamata a presentare il Nationaal Songfestival, l'annuale manifestazione canora organizzata per selezionare il rappresentante olandese all'Eurovision Song Contest.\nConvertitasi all'ebraismo, ha vissuto parte della sua vita in Israele dove tuttora vivono le due figlie avute dal primo marito."}
{"id": "1471251", "revid": "17654", "url": "https://it.wikipedia.org/wiki?curid=1471251", "title": "Il campanello di notte", "text": ""}
{"id": "1471258", "revid": "16953", "url": "https://it.wikipedia.org/wiki?curid=1471258", "title": "Cloroficee", "text": ""}
{"id": "1471261", "revid": "15756", "url": "https://it.wikipedia.org/wiki?curid=1471261", "title": "Stazione di Fratte", "text": "La stazione di Fratte \u00e8 una stazione di Salerno che prende il nome dall'omonimo quartiere periferico di \"Fratte\". La stazione \u00e8 stata inaugurata insieme alla linea Salerno\u2013Mercato San Severino, sulla quale si trova, il 14 gennaio 1902. Spesso si tende ad indicare questa stazione con il nome di \"Salerno Fratte\" oppure, come compariva a volte sull'orario ufficiale, \"Fratte (Salerno)\": in realt\u00e0 il nome ufficiale \u00e8 semplicemente Fratte, dato che quando fu aperta la linea ferroviaria essa era ancora una frazione. Inoltre \u00e8 anche spiegato il perch\u00e9, a causa di un'omonimia, la stazione della frazione di Fratte, presso il comune di Santa Giustina in Colle, in provincia di Padova, sulla linea Bassano del Grappa-Padova, si chiami \"Fratte Centro\".\nDati ferroviari.\nLa stazione dispone di un fabbricato viaggiatori su 2 livelli, recentemente ristrutturato, che non ospita alcun servizio per i passeggeri, mentre il piano superiore \u00e8 utilizzato come abitazione privata.\nSi contano 2 binari passanti per il servizio passeggeri, muniti di banchina e collegati tramite una passerella sui binari. Vi sono anche altre 3 binari tronchi per lo scalo merci: \u00e8 presente un fabbricato, anch'esso ristrutturato ma inutilizzato. Su un binario tronco vi \u00e8 una bilancia.\nA breve distanza da questa stazione, il 21 marzo 2006 \u00e8 stata inaugurata la nuova fermata di Fratte Villa Comunale.\nDal 4 novembre 2013, vi fermano e vi partono alcune corse della Metropolitana di Salerno.\nMovimento passeggeri e ferroviario.\nIl traffico della stazione \u00e8 abbastanza buono, soprattutto pendolare in direzione Salerno. Nella stazione fermano tutti i treni: le principali destinazioni sono Salerno, Mercato San Severino, Nocera Inferiore, Avellino e Benevento.\nServizi.\nLa stazione dispone di:"}
{"id": "1471262", "revid": "17654", "url": "https://it.wikipedia.org/wiki?curid=1471262", "title": "Il campanello dello speziale", "text": ""}
{"id": "1471264", "revid": "121837", "url": "https://it.wikipedia.org/wiki?curid=1471264", "title": "Oggetti di HH", "text": ""}
{"id": "1471278", "revid": "1543377", "url": "https://it.wikipedia.org/wiki?curid=1471278", "title": "J\u00f3zef Bohdan Zaleski", "text": "Zaleski fu membro dell'organizzazione patriottica segreta Zwi\u0105zek Wolnych Polak\u00f3w (1821), che partecip\u00f2 alla Rivolta di Novembre (1830\u20141831), fu deputato al Sejm (durante la Rivolta), cofondatore (con Adam Mickiewicz) dell'associazione religiosa Towarzystwo Braci Zjednoczonych, coeditore del giornale \"Nowa Polska\".\nOpere.\nLe opere di Zaleski furono associate al romanticismo e al sentimentalismo. \u00c8 autore di opere storiche popolari, nelle quali fa riferimento al folklore ucraino; la poesia popolare ispir\u00f2 l'amore e la lirica riflessiva, la poesia religiosa e anche i poemi fantastici, cantati, aforistici, e le traduzioni."}
{"id": "1471279", "revid": "732240", "url": "https://it.wikipedia.org/wiki?curid=1471279", "title": "Proteina C-Reattiva", "text": ""}
{"id": "1471280", "revid": "287204", "url": "https://it.wikipedia.org/wiki?curid=1471280", "title": "Jozef Bohdan Zaleski", "text": ""}
{"id": "1471283", "revid": "48946674", "url": "https://it.wikipedia.org/wiki?curid=1471283", "title": "Proteina C reattiva", "text": ""}
{"id": "1471286", "revid": "123981488", "url": "https://it.wikipedia.org/wiki?curid=1471286", "title": "L'orda d'oro", "text": "L'orda d'oro (1968-1977. La grande ondata rivoluzionaria e creativa, politica ed esistenziale) \u00e8 un saggio di Nanni Balestrini e Primo Moroni, ristampato successivamente e ampliato a cura di Sergio Bianchi. \u00c8 stato per molti anni l'unico saggio sul movimento del '77 (e uno dei pochi sul movimento del '68) disponibile al pubblico non specialistico, e corredato di ampia documentazione e bibliografia.\nIl saggio, in realt\u00e0, non tratta solo dei movimenti giovanili del '68 e del '77, ma tenta un abbozzo di analisi della storia italiana, con particolare riguardo ai movimenti di protesta operai e giovanili a partire dagli anni '50, incluse le manifestazioni dell'estate 1960.\nStoria editoriale.\nLa prima edizione (SugarCo Edizioni, Milano 1988), secondo quanto afferma Sergio Bianchi, and\u00f2 velocemente esaurita, e il libro non venne immediatamente ristampato. Continu\u00f2 a circolare sotto forma di fotocopie, e, in parte, venne diffuso attraverso reti telematiche.\nLa seconda edizione (Feltrinelli, 1997), a cura di Sergio Bianchi \u00e8 stata ampliata con contributi di Paolo Virno, Sergio Bologna, Sandro Mancini, Lucio Castellano, Lanfranco Caminiti, Andrea Colombo, Bruno Cartosio, Cesare Bermani, e con un'appendice di Rossana Rossanda.\nIl saggio \u00e8 stato pi\u00f9 volte ristampato da Feltrinelli; nel 2003 ne \u00e8 uscita la terza edizione, con contributi di Franco Berardi Bifo, Franca Chiaromonte, Giairo Daghini e Letizia Paolozzi."}
{"id": "1471287", "revid": "139151", "url": "https://it.wikipedia.org/wiki?curid=1471287", "title": "Proteina C Reattiva", "text": ""}
{"id": "1471288", "revid": "729019", "url": "https://it.wikipedia.org/wiki?curid=1471288", "title": "Battaglia di Stoczek", "text": "La battaglia di Stoczek fu la prima battaglia importante della rivolta di novembre in Polonia. Ebbe luogo il 14 febbraio 1831 presso la citt\u00e0 di Stoczek \u0141ukowski, sulla strada da Br\u0117st a Varsavia.\nL'esercito russo comandato dal feldmaresciallo Ivan Ivanovi\u010d Dibi\u010d-Zabalkanskij entr\u00f2 in Polonia il 4 febbraio e inizi\u00f2 una rapida avanzata verso Varsavia. Dibi\u010d pens\u00f2 di attaccare i polacchi da nord e invi\u00f2 i Corpi di Teodor Geismar verso la strada per Brest, anche se sia Geismar che Dibi\u010d furono informati della presenza polacca nella regione, essi sottostimarono il nemico e decisero di ignorare le unit\u00e0 polacche operative nell'area. Il generale J\u00f3zef Dwernicki, comandante delle forze polacche nella regione, decise di riorganizzare le sue unit\u00e0 in una debole divisione di cavalleria. Riusc\u00ec a mettere insieme quattordici squadroni di cavalleria, tre battaglioni di fanteria e sei di truppe armate (circa 1000 uomini alle armi complessivamente) e il 10 febbraio attravers\u00f2 la Vistola.\nLe principali forze del feldmaresciallo Dibi\u010d stavano marciando verso Varsavia da Lublino, mentre i corpi del generale Geismar marciavano lungo la strada per Brest. Le due unit\u00e0 persero i contatti e lasciarono spazio libero tra di esse, e questa discontinuit\u00e0 fu utilizzata da Dwernicki per insinuare le sue forze nelle retroguardie dell'avanzata russa. Inoltre, le parti settentrionali dell'esercito russo marciavano in due colonne, senza copertura n\u00e9 contatti con l'altra colonna.\nLa mattina del 14 febbraio la prima delle due colonne sub\u00ec un'imboscata dalla cavalleria polacca, numericamente inferiore. Prima di potersi raggruppare, i russi furono bombardati con il fuoco dell'artiglieria polacca e le formazioni crollarono quasi subito. La colonna russa fu presa in mezzo dalle forze di Geismar che agivano nelle retroguardie e dalla cavalleria polacca alla carica. Quando le unit\u00e0 di Geismar entrarono nel combattimento, dovettero formare le linee sotto il fuoco polacco e con le loro forze gi\u00e0 in ritirata. Dopo un breve scontro, Geismar ordin\u00f2 a tutte le sue truppe di ritirarsi.\nLa battaglia di Stoczek fu la prima vittoria polacca nella guerra ed ebbe un tremendo effetto sul morale polacco. Inoltre, anche se Dwernicki non riusc\u00ec a distruggere completamente le unit\u00e0 nemiche, esse non si unirono al resto delle truppe russe e la parte delle truppe polacche che si preparavano per la battaglia di Olszynka Grochowska fu meno esposta a pericoli.\nA questa battaglia si riferisce lo scritto di Adam Mickiewicz \"Moja pierwsza bitwa\" (La mia prima battaglia). Il poeta infatti fu tra i volontari polacchi che si batterono a Stoczek."}
{"id": "1471289", "revid": "15756", "url": "https://it.wikipedia.org/wiki?curid=1471289", "title": "Agrotecnico", "text": "L'agrotecnico \u00e8 in Italia una figura professionale diplomata presso un Istituto professionale per l'agricoltura e l'ambiente (IPAA). L'agrotecnico laureato \u00e8 una figura equivalente, che conta circa il 72% di laureati iscritti nell'albo professionale, perch\u00e9 all\u2019interno dell\u2019albo degli agrotecnici non rientrano solo i titoli specifici del settore agrario e agroalimentare, ma anche di settori differenti. L'attivit\u00e0 professionale di agrotecnico e di agrotecnico laureato \u00e8 regolata dalla legge 6 giugno 1986 n. 251, cos\u00ec come modificata dalla legge 5 marzo 1991 n. 91. \nCos\u00ec come indicato nel rapporto CUP delle professioni su 16618 iscritti al collegio a livello nazionale solo 1716 esercitano la libera professione con un reddito medio pro-capite \u20ac 881,00.\nLe competenze degli iscritti nell\u2019Albo professionale degli Agrotecnici e degli Agrotecnici laureati sono consistenti ed estese, altres\u00ec recentemente aumentate; le valutazioni di incidenza ambientale, le stime e le perizie di terreni e fabbricati sia rurali che di civile abitazione sono limitate a quelle per i fondi immobiliari mentre per le aree fabbricabili e agricole limitate alla normativa per la rivalutazione delle plusvalenze; le perizie danni grandine; la consulenza fitoiatrica; la consulenza aziendale (tutti gli ambiti); la direzione, manutenzione e progettazione delle aree a verde e la valutazione di stabilit\u00e0 delle alberature; la certificazione energetica, la consulenza e la sicurezza sul lavoro.\nModalit\u00e0 di accesso alla professione.\nI titoli di \"agrotecnico\" e di \"agrotecnico laureato\" sono protetti dalla legge e riservati ai soli iscritti nell'Albo professionale. L'iscrizione \u00e8 condizione obbligatoria per svolgere la relativa professione, previo superamento dell'Esame di Stato di abilitazione professionale. Possono sostenere gli Esami abilitanti i soggetti in possesso di uno dei seguenti titoli di studio:\n1. Una laurea di primo livello in una delle Classi pre-riforma:\nInoltre la giurisprudenza di merito ritiene che anche i possessori di una laurea coerente del \"Vecchio Ordinamento\" od equivalente, bench\u00e9 non espressamente menzionati, possano iscriversi nell'Albo professionale.\n2. Uno dei seguenti Diplomi Universitari (cosiddette \"lauree brevi\") in:\n3. Un diploma di istruzione secondaria superiore (di istituto professionale o tecnico) ad indirizzo agrario. I diplomi validi sono i seguenti:\nI soggetti in possesso di uno dei titoli di studio sopra menzionati debbono poi:\nUna volta iscritti, tutti possono concorrere liberamente alle cariche elettive, essendo l'Albo degli agrotecnici e degli agrotecnici laureati unico; la differenza permane unicamente nella qualifica accademica di dottore e nel titolo di laureato, che competono solo ai soggetti in possesso del superiore titolo di studio. Il titolo professionale generalmente si abbrevia \"agr.\" per i soggetti diplomati, \"agr. dott.\" per i soggetti laureati.\nCompetenze professionali.\nLe principali competenze degli agrotecnici e degli agrotecnici laureati sono le seguenti:\nInoltre, le seguenti attivit\u00e0 peritali nel settore agricolo:\nAltre attribuzioni.\nGli agrotecnici e gli agrotecnici laureati possono:\nEsami di Stato.\nGli agrotecnici e gli agrotecnici laureati sono una categoria in forte crescita, il numero dei giovani che ogni anno affrontano gli esami \u00e8 sempre maggiore (+15% nel 2008; +28% nel 2009). La percentuale dei promossi agli esami abilitanti varia fra il 65% ed il 75% dei candidati.\nLa sessione di esame \u00e8 una sola all'anno e viene garantita dal Ministero dell'Istruzione e dell'Universit\u00e0 almeno una sede di esame per Regione.\nPrevidenza.\nGli agrotecnici e gli agrotecnici laureati iscritti nell'Albo professionale godono il privilegio di disporre di un'autonoma cassa di previdenza, interamente sostitutiva della previdenza generale pubblica.\nI vantaggi paiono indubbi, a partire dal rendimento a finire all'aliquota contributiva (solo \"il 10% del reddito netto, contro il 27-32% richiesto ad altre gestioni, eccetti quella dei periti agrari che risulta essere pi\u00f9 favorevole\") \nInoltre la rivalutazione dei contributi avviene sul 100% di quanto versato, con una rivalutazione media pari 1,1%."}
{"id": "1471294", "revid": "287204", "url": "https://it.wikipedia.org/wiki?curid=1471294", "title": "Broletto di Como", "text": "Il Broletto di Como \u00e8 la sede originaria, in epoca medievale, del Comune della citt\u00e0 di Como.\nStoria e descrizione.\nVenne situato a fianco dell'antica Cattedrale (che a partire dal Quattrocento avrebbe lasciato il posto al nascente Duomo attuale), a significare il forte legame fra il potere civile del Comune e quello della Chiesa. La sua edificazione risale al 1215 per volont\u00e0 del podest\u00e0 Bonardo da Codazzo.\nEsso fu realizzato in stile romanico-gotico mentre gli elementi rinascimentali della facciata risalgono al Quattrocento. La facciata si presenta a fasce di marmo lombardo in tre colorazioni differenti: bianco, grigio e rosso, mentre la torre civica \u00e8 stata costruita adottando la tecnica del bugnato.\nA partire dal Quindicesimo Secolo l'avanzamento della costruzione del Duomo richiese il taglio di due archi verso sud (1477) e la chiusura di un portico sullo stesso lato (1514). Questa rimozione comport\u00f2 la separazione del palazzo comunale in due unit\u00e0 distinte, e comunemente indicate dai cittadini con \"Broletto\" quella ad ovest e \"Pretorio\" ad est. Venne modificato anche il livello della piazza, che fu alzato, come \u00e8 possibile constatare ancora oggi osservando il basamento dei pilastri sotto il portico. Nei secoli successivi, i lavori del Duomo richiesero un progressivo abbattimento del Pretorio, demolito dapprima in modo parziale per far spazio alla costruzione della cappella settentrionale (1645) e poi in maniera completa per consentire la posa del rivestimento marmoreo del lato nord della Cattedrale (1882).Una volta persa la sua funzione civica il Broletto, a partire da 1764, divenne sede di un teatro e successivamente fu adibito ad archivio. \nI secoli Diciannovesimo e Ventesimo videro poi la realizzazione di alcune opere di rifacimento e restauro, intensificatesi particolarmente nell'ultimo decennio. Attualmente il Broletto viene utilizzato come aula congressi, e per mostre d'arte e solennit\u00e0 cittadine."}
{"id": "1471299", "revid": "287204", "url": "https://it.wikipedia.org/wiki?curid=1471299", "title": "Stoczek \u0141ukowski", "text": "Stoczek \u0141ukowski \u00e8 una citt\u00e0 polacca del distretto di \u0141uk\u00f3w nel voivodato di Lublino.Ricopre una superficie di 9,15 km\u00b2 e nel 2008 contava 2.714 abitanti. La citt\u00e0 si trova sul fiume \u015awider.\nStoczek divenne una citt\u00e0 nel 1546. Il 14 febbraio 1831 ebbe luogo la Battaglia di Stoczek, la prima battaglia della Rivolta di Novembre in Polonia. Il 18 gennaio 1849 in citt\u00e0 nacque Aleksander \u015awi\u0119tochowski, scrittore del periodo positivista."}
{"id": "1471300", "revid": "287204", "url": "https://it.wikipedia.org/wiki?curid=1471300", "title": "Stoczek Lukowski", "text": ""}
{"id": "1471301", "revid": "1543377", "url": "https://it.wikipedia.org/wiki?curid=1471301", "title": "Federazione calcistica della Liberia", "text": "La Federazione calcistica della Liberia (\"ing.\" Liberia Football Association, acronimo LFA) \u00e8 l'ente che governa il calcio in Liberia.\nFondata nel 1936, si affili\u00f2 alla FIFA e alla CAF nel 1962. Ha sede nella capitale Monrovia e controlla il campionato nazionale, la coppa nazionale e la Nazionale del paese."}
{"id": "1471302", "revid": "187829", "url": "https://it.wikipedia.org/wiki?curid=1471302", "title": "Acciarello", "text": ""}
{"id": "1471303", "revid": "2056951", "url": "https://it.wikipedia.org/wiki?curid=1471303", "title": "Furiere", "text": "Furiere, nelle forze armate, \u00e8 il militare addetto alla fureria, cio\u00e8 l'ufficio militare (di compagnia o gruppo) preposto alla gestione organizzativa e amministrativa del reparto stesso, come ad esempio la stesura degli incaricati dei servizi giornalieri e delle licenze della truppa. Il termine furiere viene dal francese fourrier, affine a fourrage \u00abforaggio\u00bb.\nItalia.\nNella storia delle forze armate italiane il furiere era nel Regio Esercito, fino all'istituzione del grado di maresciallo, il sottufficiale pi\u00f9 anziano della compagnia, o del reparto, incaricato dei servizi di contabilit\u00e0; il termine sarebbe poi passato a indicare il sottufficiale (detto anche sottufficiale contabile) addetto all'amministrazione e alla contabilit\u00e0 del reparto, anche in funzione appositiva, come maresciallo furiere o sergente furiere.\nIl grado di furiere era articolato su due livelli: \"Furiere\" e \"Furiere maggiore\"; dal 29 gennaio 1903, furono posti in essere i nuovi gradi per i sottufficiali: ai Furieri si sostituivano i tre livelli del grado di Maresciallo e ai Sergenti con la sparizione dei gradi di \"Furiere\" e \"Furiere maggiore\" venne associato nel Regio Esercito il nuovo grado di Sergente maggiore, mentre nella Regia Marina venne istituito il grado di Secondo nocchiere nella categoria marinai e secondo capo seguito con la denominazione della categoria nelle altre categorie.\nNella Regia Marina, ed attualmente nella Marina Militare, il furiere \u00e8 una categoria del Supporto e servizio amministrativo logistico (SSAL) ed \u00e8 la denominazione generica dei militari che, pur appartenenti a diverse specialit\u00e0, assolvono incarichi di segreteria (FR/S Furiere segretario), o in ambito tecnico, come il Furiere disegnatore (FR/D) che si occupa di cartografia, il Furiere fotografo navale (FR/FN), o di contabilit\u00e0 o di sussistenza o di elaborazione automatica dei dati. Alcune categorie possono anche sommarsi, ad esempio la specialit\u00e0 di fotografo navale, essendo richiesto il suo utilizzo solo saltuariamente, pu\u00f2 essere attribuita anche ad un furiere segretario (FR-S/FN).\nSvizzera.\nNell'esercito svizzero il \u00ab\"furiere in quanto furiere d'unit\u00e0 dirige, per incarico del comandante, il servizio del commissariato dell'unit\u00e0\"\u00bb (compagnia, batteria, colonna o squadriglia). I suoi principali ambiti di attivit\u00e0 sono la contabilit\u00e0, l'ordinario della truppa e gli alloggi.\nUnitamente al sergente maggiore d'unit\u00e0 nonch\u00e9, ove previsti, al capo della sezione logistica e al capo della sezione del picchetto incidenti, il furiere d'unit\u00e0 \u00e8 uno dei collaboratori diretti del comandante d'unit\u00e0.\nPortogallo.\nNell'Ex\u00e9rcito Portugu\u00eas \"furriel\" e \"segundo-furriel\" sono gradi dei sottufficiali omologabili nelle forze armate italiane ai gradi di sergente e sergente maggiore dell'Esercito e dell'Aeronautica, al sergente e al secondo capo della Marina Militare e al vicebrigadiere e al brigadiere dell'Arma dei Carabinieri."}
{"id": "1471305", "revid": "486946", "url": "https://it.wikipedia.org/wiki?curid=1471305", "title": "Marie Margaret &quot;Maggie&quot; O'Connell", "text": ""}
{"id": "1471306", "revid": "486946", "url": "https://it.wikipedia.org/wiki?curid=1471306", "title": "Mary Margaret O'Connell", "text": ""}
{"id": "1471307", "revid": "1543377", "url": "https://it.wikipedia.org/wiki?curid=1471307", "title": "Federazione calcistica della Libia", "text": "La Federazione calcistica della Libia (\"ing.\" Libyan Football Federation; \"arab.\" \u0627\u062a\u062d\u0627\u062f \u0644\u064a\u0628\u064a\u0627 \u0644\u0643\u0631\u0629 \u0627\u0644\u0642\u062f, acronimo LFF) \u00e8 l'ente che governa il calcio in Libia.\nFondata nel 1962, si affili\u00f2 alla FIFA nel 1963, e alla CAF nel 1965. Ha sede nella capitale Tripoli e controlla il campionato nazionale, la coppa nazionale e la Nazionale del paese."}
{"id": "1471309", "revid": "486946", "url": "https://it.wikipedia.org/wiki?curid=1471309", "title": "Maurice Minnifield", "text": ""}
{"id": "1471310", "revid": "287204", "url": "https://it.wikipedia.org/wiki?curid=1471310", "title": "Gliese 876 d", "text": "Gliese 876 d \u00e8 un pianeta extrasolare in orbita alla nana rossa Gliese 876, alla distanza approssimativa di 15 anni luce dalla Terra, nella costellazione dell'Aquario. Quando fu scoperto nel 2005 era il pianeta extrasolare con la massa pi\u00f9 piccola conosciuta, escludendo i pianeti attorno alla pulsar PSR B1257+12.\n\u00c8 il pianeta pi\u00f9 interno conosciuto del suo sistema, che comprende altri due pianeti, Gliese 876 b e c. Impiega meno di due giorni per completare un'orbita attorno alla propria stella ad una distanza di un quinto di quella che separa la Terra dal Sole.\nData la sua massa pu\u00f2 essere classificato come Super-Terra, un pianeta che ha una massa tra le 2 e le 10 masse terrestri.\nScoperta.\nCome la maggior parte dei pianeti extrasolari finora scoperti, \u00e8 stato individuato analizzando i cambiamenti nella velocit\u00e0 radiale della stella causati dalla gravit\u00e0 del pianeta. Le misurazioni della velocit\u00e0 radiale sono state fatte osservando lo spostamento Doppler delle linee spettrali della stella.\nAl tempo della scoperta erano gi\u00e0 noti gli altri due pianeti del sistema: Gliese 876 b e Gliese 876 c, che sono in risonanza orbitale 2:1.\nAnche tenendo conto dei due pianeti precedenti, le variazioni della velocit\u00e0 radiale della stella continuavano a mostrare un periodo di circa 2 giorni, che poteva essere spiegato con l'esistenza di un altro pianeta con massa di almeno 5,9 volte la Terra. La scoperta di Gliese 876 d \u00e8 stata annunciata nel 2005 da un team guidato dal ricercatore Eugenio Rivera.\nOrbita e massa.\nGliese 876 d \u00e8 posto in un'orbita con semiasse maggiore di sole 0,0208 UA (3,11 milioni di chilometri). A una tale distanza dalla stella le forze di marea dovrebbero aver circolarizzato l'orbita, tuttavia le stime orbitali suggerite dalla velocit\u00e0 radiale ipotizzano che l'eccentricit\u00e0 possa arrivare fino a 0,22.\nUtilizzando il metodo della velocit\u00e0 radiale \u00e8 possibile stimare solo il limite inferiore della massa del pianeta. Il limite inferiore per Gliese 876 d \u00e8 5,88 masse terrestri. La vera massa dipende dall'inclinazione orbitale, che solitamente non \u00e8 nota. In questo caso particolare la risonanza orbitale dei due pianeti pi\u00f9 esterni pu\u00f2 essere usata per stimare la loro inclinazione (50\u00b0 rispetto alla nostra linea visiva). Assumendo inoltre che Gliese 876 d si trovi sullo stesso piano orbitale dei due pianeti esterni, si arriverebbe a una massa stimata di 7,5 volte la Terra. Tuttavia, le misurazioni astrometriche ipotizzano invece un'inclinazione di 84\u00b0, questo porterebbe a una massa appena maggiore del limite inferiore stimato.\nCaratteristiche.\nDato che il pianeta \u00e8 stato individuato solo indirettamente, caratteristiche quali il raggio, la composizione non sono note. \u00c8 comunque probabile che il pianeta abbia una temperatura di 430-650 K, data la sua vicinanza alla stella.\nLa piccola massa indica che potrebbe essere un pianeta terrestre.\nAssumendo una densit\u00e0 di 8000\u00a0kg/m3 che tiene conto della maggior compressione in un pianeta pi\u00f9 massivo della Terra, un pianeta terrestre di 7,5 masse terrestri avrebbe un raggio del 73% pi\u00f9 grande della Terra. Questo tipo di pianeta massivo potrebbe essersi formato nelle regioni interne del sistema stellare da materiali spinti verso la stella dalla migrazione orbitale verso l'interno dei giganti gassosi.\nIn alternativa potrebbe essersi formato pi\u00f9 lontano dalla stella e in seguito migrato verso l'interno insieme ai giganti gassosi. In questa seconda ipotesi il pianeta avrebbe una maggior concentrazione di sostanze volatili come l'acqua. E potrebbe avere un oceano d'acqua sotto pressione (nello stato supercritico di un fluido), separato dal nucleo di silicati tramite uno strato di ghiaccio tenuto solido dall'alta pressione interna. In un tale scenario il pianeta avrebbe un'atmosfera contenente vapore acqueo e ossigeno libero prodotto dalla rottura dell'acqua dalla radiazione ultravioletta.\nPer poter stabilire quale di questi due modelli sia quello corretto sarebbero necessarie informazioni pi\u00f9 precise sul raggio e la composizione del pianeta. Sfortunatamente il pianeta non sembra transitare davanti alla propria stella, e quindi tali informazioni sono ben oltre le nostre attuali capacit\u00e0 osservative."}
{"id": "1471314", "revid": "11215", "url": "https://it.wikipedia.org/wiki?curid=1471314", "title": "Charlie Pasarell", "text": ""}
{"id": "1471315", "revid": "83531", "url": "https://it.wikipedia.org/wiki?curid=1471315", "title": "Brigata Gramsci (Albania)", "text": "La Brigata Gramsci (Albania) fu una formazione partigiana formata da militari italiani del Regio Esercito e popolazione albanese che oper\u00f2 dall'8 ottobre 1943 fino alla liberazione dell'Albania, collaborando con l'Esercito Albanese di Liberazione Nazionale.\nStoria.\nDopo l'8 settembre 1943 molti militari della 41\u00aa Divisione fanteria \"Firenze\" e 53\u00aa Divisione fanteria \"Arezzo\" presenti in Albania non vollero arrendersi all'esercito nazista.\nL'8 ottobre 1943, in prossimit\u00e0 del fiume Erzen, trascinati da un leggendario fornaio di Terranuova Bracciolini, il sergente del 127\u00ba Reggimento Fanteria \u201cFirenze\u201d Terzilio Cardinali, Medaglia d'Oro al Valor Militare, si costitu\u00ec con 170 soldati volontari il Battaglione Gramsci che si un\u00ec all'Esercito Albanese di Liberazione Nazionale.\nI primi duri scontri con i tedeschi decimarono il Battaglione Gramsci ma i 40 sopravvissuti si rifugiarono nelle montagne e continuarono l'azione arruolando i soldati di due batterie del 41 artiglieria ed altri militari italiani e albanesi sbandati fino ad arrivare al 6 febbraio 1945 ad avere un organico di circa 2000 uomini. La formazione partigiana divenne una Brigata ed oper\u00f2 fino alla completa liberazione dell'Albania."}
{"id": "1471316", "revid": "1543377", "url": "https://it.wikipedia.org/wiki?curid=1471316", "title": "Federazione calcistica del Malawi", "text": "La Federazione calcistica del Malawi (, acronimo FAM) \u00e8 l'ente che governa il calcio in Malawi.\nFondata nel 1966, si affili\u00f2 alla FIFA nel 1967, e alla CAF nel 1968. Ha sede a Blantyre e controlla il campionato nazionale e la Nazionale del paese."}
{"id": "1471318", "revid": "203266", "url": "https://it.wikipedia.org/wiki?curid=1471318", "title": "Lightning Strikes (Loudness)", "text": ""}
{"id": "1471319", "revid": "1788047", "url": "https://it.wikipedia.org/wiki?curid=1471319", "title": "Jaborandi (Bahia)", "text": "Jaborandi \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Santa Maria da Vit\u00f3ria."}
{"id": "1471320", "revid": "1543377", "url": "https://it.wikipedia.org/wiki?curid=1471320", "title": "Federazione calcistica di Mauritius", "text": "La Federazione calcistica di Mauritius (\"ing.\" Mauritius Football Association, acronimo MFA) \u00e8 l'ente che governa il calcio a Mauritius.\nFondata nel 1952, si affili\u00f2 alla FIFA nel 1962, e alla CAF nel 1963. Ha sede nella capitale Port Louis e controlla il campionato nazionale, la coppa nazionale e la squadra nazionale del paese."}
{"id": "1471321", "revid": "1788047", "url": "https://it.wikipedia.org/wiki?curid=1471321", "title": "Jacaraci", "text": "Jacaraci \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Guanambi."}
{"id": "1471322", "revid": "729019", "url": "https://it.wikipedia.org/wiki?curid=1471322", "title": "Stazione di Bosco Redole", "text": "La stazione di Bosco Redole \u00e8 una stazione ferroviaria posta nel punto di separazione fra le linee Termoli-Venafro e Campobasso-Benevento. Attiva solo per traffico turistico, si trova nella contrada di Bosco Redole, localit\u00e0 del comune di San Giuliano del Sannio.\nStoria.\nFin dall'apertura delle linee ferroviarie Benevento-Campobasso e Isernia-Campobasso, all'altezza del bivio che divideva queste due linee si costru\u00ec un casello per dirigere il traffico ferroviario denominato \"P.M. Bivio Bosco Redole\". Nel 1908 il P.M. diventa \"Bivio Bosco Redole\".\nIl 1\u00ba luglio 1950, in seguito alle richieste di alcuni contadini della zona, il Posto di Movimento venne trasformato in stazione, abilitata al servizio viaggiatori e bagagli, che tuttavia non riscosse un grande successo. Dal punto di vista ferroviario l'impianto continuava a essere un semplice bivio, quindi senza possibilit\u00e0 di incroci tra convogli.\nCon il passare degli anni sempre meno convogli fermavano a Bosco Redole (in ultimo solo due e poi una coppia della direttrice Benevento-Campobasso): nonostante questo si realizz\u00f2, agli inizi degli anni novanta, un nuovo piccolo fabbricato sia per il servizio passeggeri (mai utilizzato), sia per la dirigenza del movimento. Venne anche costruito, poco oltre il punto di bivio un secondo binario, che permetteva cos\u00ec gli incroci.\nDal 2004 la stazione viene chiusa al traffico passeggeri mentre continu\u00f2 ad essere presenziata da Dirigente Movimento fino al 2012 per gestire il traffico sul bivio.\nDal febbraio 2012 la stazione ha subito un evidente cambiamento nella disposizione dei binari. Le funzioni di bivio e di incrocio, prima distinte, ora vengono svolte in un unico impianto (\u00e8 divenuta cos\u00ec una \"stazione di bivio\"), cos\u00ec da permettere la percorrenza di tale impianto a velocit\u00e0 superiori a quanto possibile in precedenza: viene in particolare agevolata la direttrice Vairano-Campobasso per la quale l'impianto \u00e8 percorribile, trovandosi sul binario di corretto tracciato, alla stessa velocit\u00e0 massima di linea.\nDal 2019, la stazione \u00e8 nuovamente in esercizio, anche se solo a fini turistici.\nStrutture e impianti.\nBosco Redole \u00e8 dotata di un fabbricato viaggiatori chiuso e inutilizzato: alcuni locali erano sede della dirigenza del movimento. All'interno si contano due binari passanti per il servizio passeggeri, serviti da due banchine e collegati tramite una passerella. Non \u00e8 presente scalo merci. Nei pressi della stazione \u00e8 presente un casello ferroviario recante la chilometrica 0+112.\nDal mese di gennaio 2012 la stazione \u00e8 impresenziata e gestita in telecomando dal DCO avente sede in Bari."}
{"id": "1471323", "revid": "1543377", "url": "https://it.wikipedia.org/wiki?curid=1471323", "title": "Grandfather's Clock", "text": "Grandfather's Clock \u00e8 una canzone scritta nel 1876 da Henry Clay Work, l'autore di \"Marching Through Georgia\". \u00c8 diventato uno standard per le bande musicali del Regno Unito e per le colliery bands (le bande delle miniere di carbone), ed \u00e8 anche popolare nella musica bluegrass.\nLa maggior parte delle fonti attribuiscono l'origine di questa canzone ad una locanda di Piercebridge, al confine tra lo Yorkshire e la Contea di Durham, chiamata \"George Hotel\". L'albergo era posseduto e gestito da due fratelli di nome Jenkins, e nella lobby si trovava un orologio a pendolo. L'orologio segn\u00f2 il tempo perfettamente finch\u00e9 uno dei due fratelli mor\u00ec, dopodich\u00e9 cominci\u00f2 a restare indietro sempre di pi\u00f9, nonostante tutti i tentativi di ripararlo da parte del personale dell'albergo e di orologiai. Quando mor\u00ec l'altro fratello, l'orologio si ferm\u00f2, e non si rimise mai pi\u00f9 in moto. Si dice che nel 1875 Henry Clay Work visitasse l'albergo e scrisse \"Grandfather's Clock\" in base ai fatti che gli vennero raccontati. Si dice anche che \u00e8 a causa di questa canzone che in inglese si usa chiamare \"\"grandfather clock\" l'orologio a pendolo, che normalmente andrebbe chiamato \"longcase clock\"\".\nLa canzone \"Grandfather's Clock\" \u00e8 stata molto diffusa nei Paesi anglofoni sino agli anni cinquanta e sessanta. Tra le varie versioni ricordiamo quelle dei Radio Revellers, dello Haydn Quartet, del giapponese Ken Hirai nel 2002, dei Boyz II Men nel 2004.\nNelle versioni moderne ci si limita, di solito, a cantare la prima strofa del testo, seguita dal ritornello.\nTesto.\nMy grandfather's clock\nWas too large for the shelf,\nSo it stood ninety years on the floor;\nIt was taller by half\nThan the old man himself,\nThough it weighed not a pennyweight more.\nIt was bought on the morn\nOf the day that he was born,\nAnd was always his treasure and pride;\nBut it stopped short\nNever to go again,\nWhen the old man died.\nCHORUS:\nNinety years without slumbering,\nTick, tock, tick, tock,\nHis life seconds numbering,\nTick, tock, tick, tock,\nIt stopped short\nNever to go again,\nWhen the old man died.\nIn watching its pendulum\nSwing to and fro,\nMany hours had he spent while a boy;\nAnd in childhood and manhood\nThe clock seemed to know,\nAnd to share both his grief and his joy.\nFor it struck twenty-four\nWhen he entered at the door,\nWith a blooming and beautiful bride;\nBut it stopped short\nNever to go again,\nWhen the old man died.\nCHORUS\nMy grandfather said\nThat of those he could hire,\nNot a servant so faithful he found;\nFor it wasted no time,\nAnd had but one desire,\nAt the close of each week to be wound.\nAnd it kept in its place,\nNot a frown upon its face,\nAnd its hand never hung by its side.\nBut it stopped short\nNever to go again,\nWhen the old man died.\nCHORUS\nIt rang an alarm\nIn the dead of the night,\nAn alarm that for years had been dumb;\nAnd we knew that his spirit\nWas pluming for flight,\nThat his hour of departure had come.\nStill the clock kept the time,\nWith a soft and muffled chime,\nAs we silently stood by his side.\nBut it stopped short\nNever to go again,\nWhen the old man died.\nCHORUS"}
{"id": "1471324", "revid": "1543377", "url": "https://it.wikipedia.org/wiki?curid=1471324", "title": "Federazione calcistica della Namibia", "text": "La Federazione calcistica della Namibia (\"ing.\" Namibia Football Association, acronimo NFA) \u00e8 l'ente che governa il calcio in Namibia.\nFondata nel 1969, si affili\u00f2 alla FIFA e alla CAF nel 1992. Ha sede nella capitale Windhoek e controlla il campionato nazionale, la coppa nazionale e la Nazionale del paese."}
{"id": "1471325", "revid": "1788047", "url": "https://it.wikipedia.org/wiki?curid=1471325", "title": "Jacobina", "text": "Jacobina \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Jacobina."}
{"id": "1471326", "revid": "1543377", "url": "https://it.wikipedia.org/wiki?curid=1471326", "title": "Federazione calcistica della Nigeria", "text": "La Federazione calcistica della Nigeria (\"ing.\" Nigeria Football Association, acronimo NFA) \u00e8 l'ente che governa il calcio in Nigeria.\nFondata nel 1945, si affili\u00f2 alla FIFA e alla CAF nel 1959. Ha sede nella capitale Abuja e controlla il campionato nazionale, la coppa nazionale e la Nazionale del paese."}
{"id": "1471327", "revid": "287204", "url": "https://it.wikipedia.org/wiki?curid=1471327", "title": "Georg Hundt von Weckheim", "text": "Biografia.\nMembro di una famiglia proveniente dalla Franconia, von Weckheim ader\u00ec all'ordine nel 1544. Dopo essere divenuto legato a Heilbronn, nel 1553 divenne Komtur di Weissenburg. Nel 1558 ottenne la Komtur di Francoforte, divenendo in seguito amministratore della Franconia. Legatosi indissolubilmente col potere imperiale, fu al servizio di Massimiliano I e di Filippo II in Spagna, dove intensific\u00f2 l'operato dell'ordine con frequenti ambascerie. \nSi prodig\u00f2 per la diffusione delle tesi della controriforma emanate dal Concilio di Trento.\nGeorg Hundt von Weckheim mor\u00ec a Mergentheim."}
{"id": "1471328", "revid": "339392", "url": "https://it.wikipedia.org/wiki?curid=1471328", "title": "RAI1", "text": ""}
{"id": "1471330", "revid": "767487", "url": "https://it.wikipedia.org/wiki?curid=1471330", "title": "Jaguaquara", "text": "Jaguaquara \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1471331", "revid": "1543377", "url": "https://it.wikipedia.org/wiki?curid=1471331", "title": "Progetto Pelamis", "text": "Il progetto Pelamis, che prende il nome da un serpente marino, \u00e8 un progetto di una nuova tecnologia che sfruttando l'energia prodotta dalle onde di superficie degli oceani permette di produrre elettricit\u00e0.\nTecnologia.\nIl progetto Pelamis \u00e8 un progetto basato su una struttura che grazie al movimento dettato dalle onde agisce su dei pistoni idraulici accoppiati a dei generatori in grado di trasformare l'energia meccanica in energia elettrica.\nSviluppi.\nIl primo prototipo \u00e8 stato installato al centro europeo per l'energia marina delle Isole Orcadi, in Scozia. \u00c8 stato ufficialmente aperto il 28 settembre 2007.\n\u00c8 composto da una struttura articolata, formata da sezioni cilindriche galleggianti, unite tra loro da giunti oscillanti.\nIl primo impianto commerciale per la produzione di energia elettrica derivato da questo prototipo \u00e8 stato installato in Portogallo, al largo di Agu\u00e7adoura, nella municipalit\u00e0 di P\u00f3voa de Varzim; \u00e8 costituito da tre macchine Pelamis P-750 con una capacit\u00e0 di 2,25 MW di potenza."}
{"id": "1471333", "revid": "661208", "url": "https://it.wikipedia.org/wiki?curid=1471333", "title": "Jaguarari", "text": "Jaguarari \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Senhor do Bonfim."}
{"id": "1471334", "revid": "1543377", "url": "https://it.wikipedia.org/wiki?curid=1471334", "title": "Federazione calcistica delle Seychelles", "text": "La Federazione calcistica delle Seychelles (\"ing.\" Seychelles Football Federation, acronimo SFF) \u00e8 l'ente che governa il calcio nelle Seychelles.\nFondata nel 1979, si affili\u00f2 alla FIFA e alla CAF nel 1986. Ha sede nella capitale Port Victoria e controlla il campionato nazionale, la coppa nazionale e la Nazionale del paese.\nEddy Maillet, internazionale dal 2001, \u00e8 l'attuale coordinatore arbitrale della federazione."}
{"id": "1471336", "revid": "433605", "url": "https://it.wikipedia.org/wiki?curid=1471336", "title": "Jaguaripe", "text": "Jaguaripe \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1471337", "revid": "182193", "url": "https://it.wikipedia.org/wiki?curid=1471337", "title": "Federazione calcistica della Sierra Leone", "text": "La Federazione calcistica della Sierra Leone (\"ing.\" Sierra Leone Football Association, acronimo SLAFA o SLFA) \u00e8 l'ente che governa il calcio in Sierra Leone.\nFondata nel 1967, si affili\u00f2 alla FIFA e alla CAF nello stesso anno. Ha sede nella capitale Freetown e controlla il campionato nazionale, la coppa nazionale e la Nazionale del paese."}
{"id": "1471338", "revid": "1788047", "url": "https://it.wikipedia.org/wiki?curid=1471338", "title": "Janda\u00edra (Bahia)", "text": "Janda\u00edra \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Entre Rios."}
{"id": "1471339", "revid": "110157", "url": "https://it.wikipedia.org/wiki?curid=1471339", "title": "Governatorato del Sinai del Nord", "text": "Il governatorato del Sinai del Nord (arabo: \u0645\u062d\u0627\u0641\u0638\u0629 \u0634\u0645\u0627\u0644 \u0633\u064a\u0646\u0627\u0621, \"Mu\u1e25\u0101fa\u1e93at Shim\u0101l S\u012bn\u0101\u02be\") \u00e8 un governatorato dell'Egitto che si trova nel nord della penisola del Sinai. Il capoluogo \u00e8 al-Arish.\nAltre citt\u00e0 importanti sono:"}
{"id": "1471341", "revid": "1564499", "url": "https://it.wikipedia.org/wiki?curid=1471341", "title": "Jequi\u00e9", "text": "Jequi\u00e9 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9.\nIn questo municipio \u00e8 presente un'importante comunit\u00e0 di immigrati italiani provenienti dal sud della Basilicata e dal nord della Calabria."}
{"id": "1471342", "revid": "110157", "url": "https://it.wikipedia.org/wiki?curid=1471342", "title": "Federazione calcistica della Somalia", "text": "La Federazione calcistica della Somalia (\"ing.\" Somali Football Federation, acronimo SFF) \u00e8 l'ente che governa il calcio in Somalia.\nFondata nel 1950, si affili\u00f2 alla FIFA nel 1960, e alla CAF nel 1968. Ha sede nella capitale Mogadiscio e controlla il campionato nazionale, la coppa nazionale e la Nazionale del paese."}
{"id": "1471348", "revid": "118427235", "url": "https://it.wikipedia.org/wiki?curid=1471348", "title": "Amin Maalouf", "text": "Biografia.\nMaalouf nasce a Beirut, in Libano, il 25 febbraio del 1949 da una famiglia di religione cristiana (il padre, Rushdi Maalouf, giornalista ed insegnante, era un cattolico greco-melchita, mentre la madre, Odette, apparteneva ad una comunit\u00e0 maronita). \nHa studiato prima presso la scuola francese gesuitica e poi presso l'universit\u00e0 di Beirut. All'universit\u00e0 studia economia e sociologia, intraprendendo successivamente la professione di giornalista. Il campo di applicazione \u00e8 quello della politica internazionale, che lo porta a lavorare, come inviato, in diversi paesi del mondo.\nNel 1976 diviene collaboratore del quotidiano libanese \"Al-Nahar\", ma lascia l'incarico per il trasferimento in Francia, dovuto alla guerra civile che vede coinvolto il popolo del Libano. A Parigi, dove si stabilisce a vivere e lavorare, diviene redattore capo di \"Jeune Afrique\". Dagli anni ottanta inizia l'attivit\u00e0 di scrittore, dando alle stampe opere che ricevono numerosi riconoscimenti.\nNel 1993 ha vinto il premio Goncourt per il romanzo \"Col fucile del console d'Inghilterra\" (\"Le Rocher de Tanios\") e nel 2004 ha vinto il Premio Mediterraneo con \"Origines\". Nel 2010 ha vinto il premio Principe delle Asturie per la letteratura, nel 2019 il Premio Aujourd'hui con \"Le naufrage des civilisations\" e nel 2020 il Premio Malaparte."}
{"id": "1471350", "revid": "1788047", "url": "https://it.wikipedia.org/wiki?curid=1471350", "title": "Jeremoabo", "text": "Jeremoabo \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Jeremoabo."}
{"id": "1471354", "revid": "433605", "url": "https://it.wikipedia.org/wiki?curid=1471354", "title": "Jiquiri\u00e7\u00e1", "text": "Jiquiri\u00e7\u00e1 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1471355", "revid": "287204", "url": "https://it.wikipedia.org/wiki?curid=1471355", "title": "Federazione calcistica del Sudafrica", "text": "La Federazione calcistica del Sudafrica (\"ing.\" South African Football Association, acronimo SAFA) \u00e8 l'organo amministrativo nazionale che controlla lo sport del calcio nel Sudafrica (RSA) ed \u00e8 membro del CAF. La SAFA \u00e8 stata fondata nel 1991 ed \u00e8 la seconda associazione calcistica in Sudafrica ad essere stata nominata \"South African Football Association\" ed \u00e8 anche la seconda federazione calcistica in Sudafrica ad essersi affiliata alla FIFA. L'attuale Federazione calcistica sudafricana, a differenza del suo predecessore, consente una squadra nazionale di razza mista.\nLa SAFA \u00e8 stata ammessa alla FIFA nel 1992 e da allora la sua nazionale ha rappresentato il Sudafrica alla Coppa delle Nazioni Africane e al Campionato mondiale di calcio FIFA. Durante il periodo della SAFA come organizzazione calcistica affiliata alla FIFA, il Sudafrica ha anche ospitato diverse edizioni della COSAFA Cup, della Coppa delle Nazioni Africane 1996 e del Campionato mondiale di calcio FIFA 2010. \nLa South African Football Association \u00e8 responsabile dell'amministrazione delle squadre nazionali sudafricane di calcio (sia maschili che femminili), e della terza divisione e inferiori del Campionato sudafricano di calcio. La Premier Soccer League amministra le prime due divisioni e diverse coppe.\nStoria.\nSouth African Football Association (1892).\nLa prima South African Football Association fu fondata nel 1892 e divenne affiliata alla FIFA nel 1910. La SAFA del 1892 fu la prima associazione del continente africano ad affiliarsi alla FIFA, ma si ritir\u00f2 da essa nel 1924, solo nel 1952 ridivenne membro ufficiale.\nNel 1932 fu costituita la South African African Football Association (SAAFA) e un anno dopo seguirono l'esempio la South African Bantu Football Association (SABFA) e la South African Colored Football Association (SACFA). Nel settembre 1951, i tre si fusero per formare la anti-apartheid South African Soccer Federation.\nLa SAFA avrebbe dovuto partecipare alla neonata Coppa delle Nazioni Africane 1957, ma non lo fece. I verbali delle riunioni tra la SAFA e le controparti provenienti da Etiopia, Egitto e Sudan sono stati persi in un incendio e quindi la ragione ufficiale della loro assenza \u00e8 sconosciuta. Fred Fell, rappresentante della SAFA presso la FIFA, dichiar\u00f2 che la SAFA si ritir\u00f2 a causa del conflitto nel Canale di Suez. Si vociferava inoltre che fossero stati espulsi dalla competizione a causa della loro posizione favorevole all'apartheid.\nNel novembre 1954, la SASF tent\u00f2 di unirsi alla FIFA. Nel maggio 1955, la FIFA consider\u00f2 che la SAFA non rappresentava una vera associazione nazionale perch\u00e9 non controllava tutti i club, anzi, c'erano pi\u00f9 club e giocatori con la SASF che con la SAFA; tuttavia la richiesta della SASF fu respinta perch\u00e9 non c'erano giocatori bianchi. Nel 1956, la FIFA scelse quindi di accettare la posizione della SAFA secondo cui la segregazione era \"tradizione e costume\" in Sud Africa.\nLa South African Football Association fu rinominata \"Football Association of South Africa (FASA)\" nel 1957. L'associazione appena rinominata rimosse anche una clausola dalla sua costituzione escludendo i non-bianchi. Nel suo libro \"African Soccerscapes\", il professor Peter Alegi dice che fu fatto per \"creare la percezione di un cambiamento sostanziale pur mantenendo lo status quo\".\nNel 1959, la SASF riusc\u00ec a far annullare una partita gestita dalla FIFA tra il club brasiliano Portuguesa Santista e il Sudafrica bianco, poich\u00e9 il club brasiliano accett\u00f2 di non far partecipare i suoi giocatori neri alla partita. La SASF denunci\u00f2 il console brasiliano a Citt\u00e0 del Capo e il governo brasiliano imped\u00ec quindi al club di giocare. \nAl Congresso della FIFA del 1960 a Roma, ci furono richieste dal blocco sovietico e dall'Asia affinch\u00e9 la Federazione Calcistica Sudafricana (SASF) diventasse membro della FIFA al posto della FASA. I bandi furono respinti in quanto gli statuti della FIFA dichiaravano che \"un'Associazione nazionale deve essere aperta a tutti coloro che praticano il calcio in quel paese, che sia amatoriale, 'non dilettante' o professionale e senza alcuna discriminazione razziale, religiosa, politica\". Per questo nel settembre 1961, la FASA fu sospesa dalla FIFA a causa della loro posizione pro-apartheid e del rifiuto di schierare giocatori non bianchi. Tuttavia nel 1961 il bianco-sudafricano Stanley Rous fu eletto presidente della FIFA. Rous e il cittadino degli Stati Uniti Joseph Maguire sarebbero andati in visita dai funzionari bianchi sudafricani per due settimane, riferendo che non vi era alcuna discriminazione intenzionale all'interno della FASA e sulla base della loro relazione, per questo la FASA fu riammessa alla FIFA nel settembre 1963.\nAl Congresso di Tokyo, i membri della CAF fecero pressioni affinch\u00e9 la FASA fosse espulsa, a meno che non fosse eliminata la sua politica dell'apartheid. A sostegno ebbero le associazioni nazionali sovietiche e asiatiche ed ebbero riunioni con la SASF a Durban e il \"Comitato Olimpico Non-Razziale Sudafricano\" a Londra. La CAF aveva gi\u00e0 espulso il Sudafrica dalla propria confederazione e la richiesta di espulsione dalla FIFA fu trasformata in una sospensione approvata dalla maggioranza delle associazioni al Congresso FIFA del 1964.\nDopo la sospensione, anche il Sudafrica non fu autorizzato a partecipare alle Olimpiadi del 1964 e del 1968 e fu espulso dal movimento olimpico nel 1970. Durante questo periodo Rous fu sospeso per aver reintegrato il Sudafrica reintegrato alla FIFA e alle Olimpiadi. Nel 1973, il candidato presidente della FIFA, il brasiliano Jo\u00e3o Havelange, ritir\u00f2 il Brasile dai \"Giochi Sudafricani\" del 1973 per ottenere il favore delle associazioni nazionali anti-apartheid e batt\u00e9 Rous alle elezioni presidenziali FIFA. Al Congresso FIFA del 16 luglio 1976, a Montreal, la FASA fu formalmente sospesa dalla FIFA. I membri della FIFA votarono per escludere il Sudafrica 78 voti a favore e 9 contro\nSouth African Football Association (1991).\nLa nuova Federazione calcistica del Sudafrica \u00e8 stata fondata il 23 marzo 1991, il culmine di un lungo processo di unione, quello di liberare lo sport in Sud Africa da tutte le sue divisioni razziali. \nUna delegazione del SAFA ha ricevuto una standing ovation al congresso della Conf\u00e9d\u00e9ration Africaine de Football (CAF) a Dakar, in Senegal, un mese dopo, dove il Sudafrica ha ricevuto lo status di osservatore. L'adesione del Sudafrica all'organo di governo mondiale FIFA \u00e8 stata confermata al congresso di Zurigo nel giugno 1992. \nL'adesione alla CAF \u00e8 seguita automaticamente e il Sudafrica \u00e8 tornato sulla scena mondiale, ricevendo il diritto di ospitare il Campionato mondiale di calcio 2010.\nNel giro di un mese il paese ha ospitato la sua prima partita internazionale ed il Camerun \u00e8 venuto a giocare in tre partite per celebrare il processo di unit\u00e0. Nel settembre 1992, il Sudafrica ha giocato la sua prima partita con il Botswana a livello Under-16 a Lenasia e ad oggi il paese ha inserito una squadra in ciascuna delle competizioni della FIFA e del CAF, dall'Under-17 alla nazionale maggiore, anche la squadra femminile. \nNello spazio di sei anni, la SAFA ha ottenuto un notevole successo con la qualificazione alla fase finale della Coppa del Mondo in Francia nel 1998, il titolo di campioni africani alla Coppa delle Nazioni Africane 1996, che il paese ha ospitato, e il secondo posto in Burkina Faso due anni dopo.\nA livello Under-20, il Sudafrica si \u00e8 classificato secondo alla Coppa delle Nazioni Africane Under-20 1997 in Marocco e si \u00e8 qualificato per giocare al Campionato mondiale di calcio Under-20 nel 1997, nel 2009, nel 2017 e nel 2019. \nA livello di club, gli Orlando Pirates hanno vinto la prestigiosa CAF Champions League nel 1995, il primo club della regione dell'Africa meridionale a vincere il titolo in pi\u00f9 di 30 anni di competizioni. I Pirates stavano giocando l'evento per la prima volta e hanno vinto il titolo fuori casa in Costa d'Avorio per amplificare ulteriormente la magnificenza della vittoria.\nIl secondo successo in questa competizione da parte di una squadra sudafricana fu dei Mamelodi Sundowns nella CAF Champions League 2016.\nDietro le quinte, la SAFA ha lavorato a lungo e duramente per fornire le strutture atte a portare il calcio a tutti i livelli della comunit\u00e0 sudafricana. Oggi vi sono competizioni nazionali dagli under-12 in su, allenatori qualificati che lavorano in tutto il paese e nove affiliati provinciali, ulteriormente divisi in 52 regioni.\nRegioni e province.\nEcco elencate le 9 Province della SAFA divise in 52 Regioni"}
{"id": "1471356", "revid": "1788047", "url": "https://it.wikipedia.org/wiki?curid=1471356", "title": "Jita\u00fana", "text": "Jita\u00fana \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1471357", "revid": "29244", "url": "https://it.wikipedia.org/wiki?curid=1471357", "title": "Idaliella amoenula", "text": ""}
{"id": "1471358", "revid": "1788047", "url": "https://it.wikipedia.org/wiki?curid=1471358", "title": "Jo\u00e3o Dourado", "text": "Jo\u00e3o Dourado \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1471359", "revid": "4711", "url": "https://it.wikipedia.org/wiki?curid=1471359", "title": "Federazione calcistica sudafricana", "text": ""}
{"id": "1471360", "revid": "4711", "url": "https://it.wikipedia.org/wiki?curid=1471360", "title": "South African Football Association", "text": ""}
{"id": "1471362", "revid": "71433", "url": "https://it.wikipedia.org/wiki?curid=1471362", "title": "L'assassinio di Jesse James", "text": ""}
{"id": "1471364", "revid": "4711", "url": "https://it.wikipedia.org/wiki?curid=1471364", "title": "Somali Football Federation", "text": ""}
{"id": "1471365", "revid": "27723", "url": "https://it.wikipedia.org/wiki?curid=1471365", "title": "Fiorino Ameghino", "text": ""}
{"id": "1471369", "revid": "125381871", "url": "https://it.wikipedia.org/wiki?curid=1471369", "title": "VS-50", "text": "La VS-50 \u00e8 una mina antiuomo di fabbricazione italiana. La mina, di forma circolare, contenuta in involucro di plastica, era prodotta dalla Valsella Meccanotecnica.\nIl disegno ricorda quello delle TS-50 e VS-MK2. La mina \u00e8 resistente agli urti e pu\u00f2 essere usata nella configurazione a minimo contenuto di metallo. La mina non contiene esplosivo sufficiente ad uccidere, ma con ogni probabilit\u00e0 dilanier\u00e0 il piede della vittima.\nDescrizione.\nLa mina \u00e8 composta di tre sezioni; una, sul fondo, contenente la carica esplosiva, una seconda, contenente detonatore e sistema di sicurezza, ed una sezione superiore contenente un meccanismo di innesco a pressione in neoprene. Il meccanismo \u00e8 occasionalmente rinforzato con un piatto d'acciaio da 18 grammi, che rende la mina rilevabile al cercametalli. L'involucro \u00e8 a tenuta stagna fino ad 1 metro di profondit\u00e0. Molte VS-50 furono costruite in configurazione a minimo contenuto di metallo e sono pi\u00f9 difficili da localizzare. La mina pu\u00f2 essere sganciata da elicotteri o da veicoli, o essere piazzata manualmente. Una variante, la VS-50AR, dotata di detonatore al mercurio, sensibile a manomissioni e manipolazioni, presenta aspetto simile alla mina VS-50, rendendo ancor pi\u00f9 pericolose le operazioni di disinnesco. Di norma si preferisce far brillare la mina in sito.\nFunzionamento.\nUna forza di circa 100 N (cio\u00e8 una massa di circa 10\u00a0kg) che comprima il piatto di pressione per un tempo minimo di 0,10 s comprime la molla di innesco e aziona il percussore. Una pressione sostenuta permette all'aria di uscire dalla membrana anti-shock, facendo raggiungere il detonatore al percussore; la mina, a questo punto, esploder\u00e0. Il sistema di ritardo di pressione impedisce la detonazione se la pressione non \u00e8 prolungata, poich\u00e9 l'aria non viene eliminata dalla membrana anti-shock. Questo permette alla mina di essere lanciata dagli elicotteri e aumenta la resistenza della mina a metodi di bonifica basati su esplosivi.\nNazioni impieganti.\nLa mina \u00e8 usata in Afghanistan, Angola, Ecuador, Iraq, Kurdistan, Kuwait, Libano, Per\u00f9, Ruanda, Sri Lanka, Sahara Occidentale e Zimbabwe."}
{"id": "1471370", "revid": "248219", "url": "https://it.wikipedia.org/wiki?curid=1471370", "title": "Idaliella aspersa", "text": ""}
{"id": "1471371", "revid": "4711", "url": "https://it.wikipedia.org/wiki?curid=1471371", "title": "Sierra Leone Football Association", "text": ""}
{"id": "1471372", "revid": "4711", "url": "https://it.wikipedia.org/wiki?curid=1471372", "title": "Seychelles Football Federation", "text": ""}
{"id": "1471373", "revid": "4711", "url": "https://it.wikipedia.org/wiki?curid=1471373", "title": "Federazione calcistica nigeriana", "text": ""}
{"id": "1471374", "revid": "4711", "url": "https://it.wikipedia.org/wiki?curid=1471374", "title": "Nigeria Football Association", "text": ""}
{"id": "1471375", "revid": "4711", "url": "https://it.wikipedia.org/wiki?curid=1471375", "title": "Federazione calcistica namibiana", "text": ""}
{"id": "1471376", "revid": "196390", "url": "https://it.wikipedia.org/wiki?curid=1471376", "title": "Mauritius Football Association", "text": ""}
{"id": "1471379", "revid": "96578718", "url": "https://it.wikipedia.org/wiki?curid=1471379", "title": "Cosmic Troubadour", "text": "Cosmic Troubadour \u00e8 il secondo album in studio del bassista statunitense Billy Sheehan, pubblicato nel 2005."}
{"id": "1471380", "revid": "4711", "url": "https://it.wikipedia.org/wiki?curid=1471380", "title": "Football Association of Malawi", "text": ""}
{"id": "1471381", "revid": "4711", "url": "https://it.wikipedia.org/wiki?curid=1471381", "title": "Libyan Football Federation", "text": ""}
{"id": "1471382", "revid": "248219", "url": "https://it.wikipedia.org/wiki?curid=1471382", "title": "Idaliella pallida", "text": ""}
{"id": "1471384", "revid": "4711", "url": "https://it.wikipedia.org/wiki?curid=1471384", "title": "Liberia Football Association", "text": ""}
{"id": "1471389", "revid": "196390", "url": "https://it.wikipedia.org/wiki?curid=1471389", "title": "Idaliella pulchella", "text": ""}
{"id": "1471390", "revid": "104265", "url": "https://it.wikipedia.org/wiki?curid=1471390", "title": "Vasciano (Stroncone)", "text": "Vasciano \u00e8 una frazione del comune di Stroncone (TR).\nIl paese ha mantenuto la sua fisionomia medievale ed \u00e8 collocato nella valle del torrente Aja, ad un'altezza di 440 ; secondo i dati Istat del 2018, \u00e8 popolato da 44 residenti. Nel suo territorio si alternano dirupi e colline coltivate ad olivi e vigneti; i boschi vicini, ricchi di faggi, carpini, elci e querce, arrivano ad oltre mille metri d'altezza.\nIl paese raggiunge il massimo numero degli abitanti durante il periodo estivo a causa delle residenze secondarie.\nIn questo paesino \u00e8 molto comune il cognome Stentella, Petrarchini e Nevi.\nStoria.\nVasciano, nella sua storia, fu dominata dalla casata dei principi Savelli per poi essere assoggettata prima al dominio di Narni e, infine, a quello di Stroncone, di cui oggi \u00e8 frazione. \nVasciano viene nominato in una bolla di Onorio III del 1225, quando il paese fu preso sotto la protezione di S. Pietro in Roma, per alleviarne i dazi che vi gravavano in seguito al dominio di Narni.\nNel 1227, in una bolla di Gregorio IX, venne riconosciuto a Narni il diritto di riscuotere un cero di 2 libbre per la ricorrenza di S. Giovenale.\nVasciano fu anche un paese fertile per i cultori dell'arte. Infatti, nel 1523, furono commissionati a Rinaldo da Calvi (seguace di Giovanni di Pietro) dei lavori per la chiesa di San Biagio: tali lavori riguardavano soprattutto pitture e sculture in terracotta, ma non furono mai svolti per via di un altro ben pi\u00f9 importante impegno, commissionato all'artista nella nuova chiesa di Santa Maria delle Grazie a Calvi dell'Umbria.\nInoltre, Vasciano diede i natali, nel 1570, al musicista Asprilio Pacelli, che ebbe poi fortuna alla corte polacca; oggi una lapide posta nella piazza principale del paese ne ricorda la figura a tutti i cittadini.\nEconomia e manifestazioni.\nIl piccolo paese vive soprattutto sulla coltivazione, sulle piantagioni d'olivo e sull'allevamento. Inoltre, molto sviluppata \u00e8 la caccia al cinghiale, animale che ha caratterizzato la cucina tradizionale dell'agglomerato.\nLe principali manifestazioni sono legate ai festeggiamenti per il patrono san Biagio, attraverso le consuete celebrazioni liturgiche e le manifestazioni settembrine in onore della Madonna, le quali durano qualche giorno e coinvolgono l'intero paese e le popolazioni dai paesi limitrofi. Tali manifestazioni prevedono le celebrazioni liturgiche con processione e alcune manifestazioni ludiche, tra divertimento e tradizione, tra cui una particolarissima accensione dei ceri costruiti dalla stessa popolazione, in una sorta di gara che premier\u00e0 il pi\u00f9 resistente.\nDa citare un gruppo teatrale dialettale (\"Lu sipariettu\") che prepara periodicamente rappresentazioni teatrali, soprattutto durante la festa della Madonna: tale gruppo \u00e8 noto anche nei paesi circostanti ed esercita sempre un notevole richiamo. \nInfine, tra la fine di giugno e l'inizio di luglio, si tiene la sagra denominata \"Festa d'estate\"."}
{"id": "1471393", "revid": "124808", "url": "https://it.wikipedia.org/wiki?curid=1471393", "title": "Hellboy 2 - The Golden Army", "text": ""}
{"id": "1471394", "revid": "123922821", "url": "https://it.wikipedia.org/wiki?curid=1471394", "title": "Dokk\u014dd\u014d", "text": "Il , \u00e8 un breve saggio scritto da il 12 maggio del 1645, una settimana prima della sua morte, che raccoglie 19 o 21 precetti (i precetti 4 e 20 mancano nella prima versione) destinati al suo discepolo preferito, Terao Magonojo (a cui \u00e8 stato dedicato anche il precedente )\nFu composto mentre Musashi si accingeva a liberarsi dei suoi beni in preparazione alla morte ed esprime una rigorosa, onesta e ascetica visione della vita."}
{"id": "1471397", "revid": "767487", "url": "https://it.wikipedia.org/wiki?curid=1471397", "title": "Thumbsucker - Il succhiapollice", "text": "Thumbsucker - Il succhiapollice \u00e8 un film statunitense del 2005 di Mike Mills con Lou Taylor Pucci, Tilda Swinton e Vince Vaughn.\nTrama.\nThumbsucker, ovvero \"succhiapollice\", \u00e8 Justin, un ragazzo americano sulla soglia dell'et\u00e0 adulta che non rinuncia al vizio di ripetere, nei momenti di tensione, il gesto preferito dai bambini. Ipnotizzato da un dentista paranoide riesce a rinunciare a questo legame con l'infanzia. Ma a scuola \u00e8 distratto, cos\u00ec gli insegnanti e la psicologa lo portano ad una nuova, e ben pi\u00f9 pericolosa, dipendenza: quella dagli antidepressivi. Uscito di sua volont\u00e0 dal meccanismo, l'amata compagna di giochi erotici lo spinge verso un altro \"sfogo\": la marjiuana. Saranno, infine, la forza di volont\u00e0 e la comprensione dell'assenza di risposte \"giuste\" alle domande della vita a rivoluzionare la vita del giovane..."}
{"id": "1471398", "revid": "204012", "url": "https://it.wikipedia.org/wiki?curid=1471398", "title": "Infarto del miocardio", "text": ""}
{"id": "1471402", "revid": "196390", "url": "https://it.wikipedia.org/wiki?curid=1471402", "title": "Idaliella quadricornis", "text": ""}
{"id": "1471403", "revid": "1788047", "url": "https://it.wikipedia.org/wiki?curid=1471403", "title": "Jucuru\u00e7u", "text": "Jucuru\u00e7u \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1471405", "revid": "1782831", "url": "https://it.wikipedia.org/wiki?curid=1471405", "title": "L'abitudine della luce", "text": "L'abitudine della Luce \u00e8 un album di Antonella Ruggiero del settembre 2006.\nIl disco \u00e8 legato ad uno spettacolo teatrale ideato da Marco Goldin in tourn\u00e9e con Antonella Ruggiero, per promuovere le mostre di Brescia. Tra musica, immagini e poesia, lo show \u00e8 costruito attorno alla grande Mostra dedicata al paesaggio da Turner agli impressionisti. I testi delle canzoni interpretate dalla Ruggiero sono stati scritti dallo stesso Goldin su musiche di Roberto Colombo arrangiate da Ark\u00e9 String Project."}
{"id": "1471406", "revid": "433605", "url": "https://it.wikipedia.org/wiki?curid=1471406", "title": "Jussara (Bahia)", "text": "Jussara \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1471407", "revid": "287204", "url": "https://it.wikipedia.org/wiki?curid=1471407", "title": "Reattivo di Fenton", "text": "Il reattivo di Fenton \u00e8 una soluzione di perossido di idrogeno e ferro(II) (presente in quantit\u00e0 catalitiche), impiegata principalmente per l'ossidazione di contaminanti organici nelle acque di scarico come fenolo, formaldeide o composti aromatici.\nScoperta.\nIl reattivo \u00e8 stato scoperto nel 1876 da Henry John Horstman Fenton, da cui prende il nome, probabilmente per puro caso mescolando un sale di ferro(II), perossido di idrogeno e acido tartarico e notando un cambiamento di colore. Tale reattivo inizialmente fu impiegato per sintetizzare composti organici o in chimica analitica e solo negli anni '30 del Novecento si cominci\u00f2 a capirne l'importanza.\nPanoramica.\nIl reattivo di Fenton non deve contenere obbligatoriamente sali di ferro(II), in quanto basta un composto in cui il metallo in forma ossidata (Cu(I), Co(II)) possa catalizzare la formazione di radicali.\nLe reazioni che avvengono in soluzione sono le seguenti: lo ione ferroso (II) \u00e8 ossidato dal perossido di idrogeno a ione ferrico (III) con formazione di un radicale idrossilico e uno ione idrossido. Il ferro (III) \u00e8 poi ridotto da un'altra molecola di perossido di idrogeno a ferro(II) con formazione di un radicale perossidico e un protone.\nCome si pu\u00f2 osservare i prodotti netti sono acqua e i due radicali idrossilico e perossidico.\nQuesti due radicali sono attivi nei confronti dei composti organici e inorganici permettendo la formazione di composti meno pericolosi o comunque successivamente allontanabili dalle acque di scarico.\nIl reattivo di Fenton \u00e8 tuttavia impiegabile anche nella sintesi organica: un esempio \u00e8 la dimerizzazione del ter-butanolo a 2,5-dimetil-2,5-esandiolo.\nLa reazione di Fenton rappresenta anche una delle due fasi della reazione di Haber-Weiss.\nDato che nell'ambiente \u00e8 presente lo ione ferrico bisogna controllare il pH dell'ambiente per evitare che possa precipitare come idrossido ferrico: esso deve essere quindi acido (generalmente compreso tra 3 e 6)."}
{"id": "1471409", "revid": "433605", "url": "https://it.wikipedia.org/wiki?curid=1471409", "title": "Jussiape", "text": "Jussiape \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1471411", "revid": "1222", "url": "https://it.wikipedia.org/wiki?curid=1471411", "title": "Toporagno elefante", "text": ""}
{"id": "1471415", "revid": "1222", "url": "https://it.wikipedia.org/wiki?curid=1471415", "title": "Toporagni elefante", "text": ""}
{"id": "1471429", "revid": "1282260", "url": "https://it.wikipedia.org/wiki?curid=1471429", "title": "Ricordatevi dei fiori", "text": "Ricordatevi dei fiori \u00e8 l'album d'esordio della cantautrice italiana Valeria Rossi, pubblicato il 19 ottobre 2001 dall'etichetta discografica BMG.\nL'album \u00e8 stato pubblicato in seguito al grande successo del singolo \"Tre parole\", tormentone estivo dell'estate del 2001, che ha permesso alla cantante di divenire nota al pubblico vendendo oltre 80\u00a0000 copie. La pubblicazione, avvenuta diversi mesi dopo quella del tormentone, \u00e8 stata preceduta da un secondo singolo, \"Tutto fa l'amore\", che ha per\u00f2 ottenuto minori riscontri in classifica rispetto al singolo di debutto.\nIn seguito sono stati estratti anche i brani \"Tutte le mattine\" e \"Pensavo a te\".\nComposizione.\nIl disco, il cui titolo \u00e8 un omaggio alla canzone di Nilla Pizzi \"Grazie dei fiori\", \u00e8 stato scritto da pi\u00f9 autori. Valeria Rossi ha partecipato alla scrittura di tutte le tracce a parte la prima, \"Tutto fa l'amore\", e le altre tracce hanno visto la partecipazione di altri autori tra cui Gordon, Lene Dissing, Pasquale Panella, Fulvio Binetti, Francesco Cabras e in particolare Liliana Richter, che ha partecipato alla scrittura di numerosi brani. L'album \u00e8 stato prodotto dalla Richter insieme a Giulio Albamonte."}
{"id": "1471446", "revid": "729019", "url": "https://it.wikipedia.org/wiki?curid=1471446", "title": "Isola di Motu Nui", "text": "L'isola di Motu Nui \u00e8 la pi\u00f9 grande delle tre isole situate poco pi\u00f9 a sud dell'isola di Pasqua. Le altre due isole sono Motu Kao Kao e Motu Iti. Come tutte le altre isole della zona Motu Nui appartiene al Cile ed \u00e8 anche la localit\u00e0 posta pi\u00f9 ad ovest nel territorio cileno. A Motu Nui nidificano ogni anno le sterne grigie, e proprio ad esse \u00e8 legato il Culto dell'Uomo Uccello, che sostitu\u00ec il culto degli antenati moai.\nIl Culto dell'Uomo Uccello.\nOgni primavera ciascuna trib\u00f9 sceglieva un guerriero che doveva partecipare alla gara/rito, consistente in una rapida discesa lungo i ripidissimi percorsi in discesa dello strapiombo del vulcano Rano Kao (quasi 300\u00a0m) presso il sito di Orongo, con tuffo finale nell'oceano e il successivo raggiungimento a nuoto di Motu Nui con un fascio di canne come galleggiante; una volta sull'isolotto, il guerriero doveva raccogliere un uovo di sterna, e riportarlo a terra presso il Gran Sacerdote dopo aver ripercorso in salita la scalata dello strapiombo. Chi giungeva per primo indenne (i rischi di un attacco di squali, o che l'uovo si rompesse, erano molto forti) veniva nominato \"Uomo Uccello\" ed adorato come un dio in terra, e alla sua trib\u00f9 veniva concesso il potere giurisdizionale dell'isola per un anno. Alla successiva primavera il rito si ripeteva.\nSecondo alcuni, il rito dell'Uomo Uccello era tipico delle culture polinesiane, ed era esistente nell'isola sin dalla sua colonizzazione, mentre altri sostengono che fosse stato frutto di alcune caste di guerrieri per assicurarsi una posizione di rilievo. L'ipotesi pi\u00f9 recentemente accreditata \u00e8 che esso sia stato una sorta di \"ripiegamento\" della religione di Stato fin allora imperante, che si fondava sul culto degli antenati e sull'erezione dei moai, le statue in loro onore. La loro costruzione per\u00f2, tra scultura e soprattutto trasporto (per cui venivano usati tronchi d'albero in maniera sempre pi\u00f9 massiccia) fin\u00ec con l'impoverire l'isola e disboscarla completamente: ne consegu\u00ec una catastrofe ecologica in cui, per la mancanza di cibo, si giunse a praticare persino il cannibalismo. Da qui, dunque, la decisione di \"trovare\" una nuova religione, nel tentativo di salvare l'isola."}
{"id": "1471448", "revid": "640277", "url": "https://it.wikipedia.org/wiki?curid=1471448", "title": "14 Herculis", "text": "14 Herculis \u00e8 una stella nana arancione posta a circa 58 anni luce dalla Terra nella costellazione di Ercole. Conosciuta anche come Gliese 614, risulta invisibile ad occhio nudo poich\u00e9 la sua magnitudine apparente \u00e8 di +6,67. Sono noti due pianeti extrasolari in orbita attorno a essa, del tipo supergioviano e con orbite relativamente larghe e periodi che vanno da 5 per il pianeta pi\u00f9 interno ai 144 anni del pi\u00f9 esterno.\nCaratteristiche.\nLa stella \u00e8 una nana arancione di tipo spettrale K0 V, con una temperatura superficiale di circa 5300 K. La sua massa e il suo raggio sono di poco minori a quelli del Sole, tuttavia la sua peculiarit\u00e0 \u00e8 l'abbondanza di metalli, detta metallicit\u00e0, quasi tre volte superiore a quella della nostra stella. I metalli aumentano l'opacit\u00e0 degli strati esterni di una stella, assorbendo parte della radiazione sprigionata dal suo interno, ne consegue che 14 Herculis, nonostante sia massiccia quasi quanto il Sole, abbia una minore temperatura superficiale e il suo colore tende all'arancione, cos\u00ec come pi\u00f9 bassa \u00e8 la sua luminosit\u00e0, solo il 67% di quella solare.\nSistema planetario.\nNel 1998 fu scoperto in orbita alla stella un pianeta extrasolare, denominato 14 Herculis b. Il pianeta possiede un'orbita molto eccentrica ed impiega circa 4,8 anni per completarla.\nNel 2006 si \u00e8 ipotizzata la presenza di un secondo pianeta, che ricevette il nome di 14 Herculis c. Nei primi studi i parametri del pianeta suggerivano una risonanza di 4:1 dal pianeta vicino, con un periodo orbitale di almeno 19 anni ed una distanza di 6,9 UA dalla stella. Studi pi\u00f9 recenti che hanno definitivamente confermato la sua esistenza hanno vincolato entro un minimo margine d'errore la massa del pianeta c, che risulta essere circa 7 volte quella di Giove, mentre la sua distanza dalla stella risulta superiore a quella indicata in precedenza, seppur con un grande margine d'errore, mentre l'eccentricit\u00e0 orbitale risulta superiore a quella del pianeta pi\u00f9 interno (e=0,64).\nProspetto del sistema planetario.\nSegue un prospetto con le principali caratteristiche del sistema."}
{"id": "1471450", "revid": "1437331", "url": "https://it.wikipedia.org/wiki?curid=1471450", "title": "Capone (disambigua)", "text": ""}
{"id": "1471452", "revid": "1833487", "url": "https://it.wikipedia.org/wiki?curid=1471452", "title": "Helene Nardini", "text": "Biografia.\nFiglia dell'artista toscano Galeazzo Nardini, si forma professionalmente presso l'Accademia nazionale d'arte drammatica, dove nel 1998 consegue il diploma. Inoltre frequenta vari laboratori di recitazione. Inizia a lavorare nel 1996 in teatro; nello stesso anno debutta in televisione e l'anno successivo sul grande schermo con il film \"Fratelli coltelli\", regia di Maurizio Ponzi.\nDiventa nota grazie al ruolo di \"Eleonora Palladini\" interpretato, dal 2002 al 2005 nella soap opera di Rai 3, \"Un posto al sole\".\nTra le altre numerose fiction tv in cui ha lavorato, ricordiamo: la serie tv di Rai Uno, \"Incantesimo 3\" (2000), e le miniserie tv \"Noi\", regia di Peter Exacoustos, trasmessa da Canale 5 nel 2004, \"L'amore e la guerra\", regia di Giacomo Campiotti, e \"Donna detective\", regia di Cinzia TH Torrini, queste ultime in onda nel 2007, rispettivamente su Canale 5 e Rai Uno.\nNel 2008 torna sul piccolo schermo con la miniserie \"Fidati di me\", regia di Gianni Lepre, e il film tv \"Le ali\", regia di Andrea Porporati, entrambe fiction tv in onda su Rai Uno. Interpreta anche la parte di Marisa Mandelli nelle prime due stagioni della serie televisiva \"Il paradiso delle signore\"."}
{"id": "1471456", "revid": "465169", "url": "https://it.wikipedia.org/wiki?curid=1471456", "title": "Merry Christmas (Mariah Carey)", "text": "Merry Christmas \u00e8 il quarto album in studio, il primo interamente dedicato al Natale, della cantante statunitense Mariah Carey, pubblicato il 1\u00ba novembre 1994 dall'etichetta discografica Columbia contenente sia cover di brani popolari natalizi che nuovi brani. Per la preparazione dell'album, la Carey ha lavorato con Walter Afanasieff con il quale ha scritto tutti i singoli natalizi inediti contenuti nell'album. Con la pubblicazione di \"Merry Christmas\", Mariah ha dimostrato di essere un'artista, non solo una cantante, come molti critici musicali avevano iniziato a ipotizzare.\nNell'album vi \u00e8 la presenza di numerosi strumenti musicali, tra i quali: tastiere, chitarre, basso, batteria e percussioni. La ragione principale dell'utilizzo nel disco di questi strumenti era quello di ricreare \"una reale e autentica melodia tipica della Chiesa\", dando un maggiore suono natalizio ai brani. Dopo la sua uscita, l'album ha ricevuto recensioni generalmente positive ed \u00e8 diventato un successo mondiale. I critici hanno lodato la voce della Carey cos\u00ec come il suo talento nello scrivere canzoni insieme ad Afanasieff. Numerosi brani furono estratti dall'album ed inviati a stazioni radiofoniche per scopi promozionali. L'album si orienta molto sul genere Gospel, Soul ed R&amp;B.\n\"Merry Christmas\" \u00e8 stato pubblicato al culmine della carriera iniziale della Carey, tra \"Music Box\" (1993) e \"Daydream\" (1995). L'album \u00e8 stato trainato dal brano, ormai divenuto un classico natalizio, \"All I Want for Christmas Is You\", che \u00e8 la hit natalizia pi\u00f9 venduta nella storia. L'album ha venduto oltre 5 milioni di copie negli Stati Uniti fino al 6 dicembre 2010 venendo cos\u00ec certificato quintuplo disco di platino.\nIn Giappone, \"Merry Christmas\" ha venduto oltre 3 milioni di copie divenendo il 4\u00ba album pi\u00f9 venduto (di un artista non giapponese) nel medesimo stato (superato da altri due album di Mariah Carey: \"Number 1's\" al 1\u00ba posto e \"Daydream\" al 3\u00b0).\n\"Merry Christmas\" ha venduto oltre 15 milioni di copie nel mondo divenendo cos\u00ec il disco natalizio pi\u00f9 venduto di tutti i tempi.\nNel 2010, la cantante ha ripetuto il fortunato esperimento incidendo un secondo disco natalizio, intitolato \"Merry Christmas II You\".\nAntefatti.\nFin dalla sua ascesa alla fama nel 1990, Mariah ha sempre sostenuto di essere una persona religiosa e spirituale. Ha sempre espresso la sua fede a Dio e con la pubblicazione dell'album \u00e8 stata data la prova di ci\u00f2. Dopo il successo del precedente album, \"Music Box\", ci furono numerose speculazioni riguardanti un nuovo progetto in cantiere, magari una continuazione del precedente album, ma non \u00e8 stato cos\u00ec. Nell'ottobre 1994, solo un mese prima della pubblicazione dell'album, la rivista Billboard annunci\u00f2 che la Carey avrebbe fatto uscire un album natalizio. I critici rimasero scioccati mentre Mariah Carey non si lasci\u00f2 influenzare dalle voci riguardanti il fatto che l'album sarebbe stato un grande fiasco in quanto le vendite e la scelta si rivel\u00f2 pi\u00f9 che azzeccata poich\u00e9 l'album ottenne numerosi riconoscimenti e certificazioni.\nAccoglienza.\nL'album ha ottenuto recensioni generalmente positive dai critici musicali. Barry Schwartz, direttore di \"Stylus Magazine\", ha dato all'album una recensione molto positiva, lodando la voce della cantante, l'autenticit\u00e0 del disco e delle canzoni d'autore. A parte l'album, Schwartz ha esaltato \"All I Want for Christmas Is You\" e soprattutto le frasi I don't want a lot for Christmas / I won't even wish for snow poich\u00e9 esprimono il vero significato del Natale. JD Considine del \"The Baltimore Sun\" ha detto che l'album \"pu\u00f2 sembrare solo un altro tentativo di incassare durante il periodo di Natale, ma in realt\u00e0 \u00e8 il lavoro di qualcuno che ama davvero questa musica\" ed ha definito banale la reinterpretazione di \"Santa Claus Is Coming to Town\" mentre ha esaltato quella di \"Joy to the World\". L'album ha ricevuto una recensione ben poco entusiasta da Roch Parisien di \"AllMusic\" che ha elogiato esclusivamente il brano \"All I Want for Christmas Is You\" mentre ha definito orribili le reinterpretazioni di \"Joy to the World\" e di \"O Holy Night\". Steve Morse del The Boston Globe ha commentato: \"I suoi primi cd erano cos\u00ec raffinati ma questo pu\u00f2 essere considerato il suo migliore album poich\u00e9 \u00e8 riuscita a mescolare canzoni originali (come \"All I Want for Christmas Is You\") con canti tradizionali (\"Silent Night\" e \"Joy to the World\") e persino il classico natalizio di Phil Spector, \"Christmas (Baby Please Come Home)\" \".\nSuccesso commerciale.\n\"Merry Christmas\" ha debuttato al 30\u00ba posto della Billboard 200 con 45.000 copie vendute nella prima settimana. Nella sua terza settimana di presenza consecutiva, l'album ha raggiunto la top ten (7\u00ba posto), vendendo 208.000 copie mentre la settimana successiva \u00e8 salito nuovamente di tre posti, passando dal 7\u00ba al 4\u00ba, con 500.000 copie. Nelle successive quattro settimane il disco \u00e8 rimasto tra i dieci pi\u00f9 venduti occupando il terzo, il quarto. il quinto, ed il sesto posto. \"Merry Christmas\" \u00e8 stato il secondo album natalizio pi\u00f9 venduto nel 1994 con 1.859.000 copie.\nIn Europa, \u00e8 stato certificato disco d'oro in Austria, Germania, Italia, Regno Unito e Svizzera.\nIn Australia, l'album \u00e8 stato certificato quattro volte disco di platino per avere venduto oltre 280.000 copie. \u00c8 stato l'11\u00ba album pi\u00f9 venduto nel 1994. Nel 2013, \"Merry Christmas\" \u00e8 rientrato in classifica ed ha ottenuto il quinto disco di platino per avere venduto oltre 350.000 copie.\nClassifiche.\nL'album \u00e8 comparso per la prima volta nelle classifiche dei paesi in cui \u00e8 stato pubblicato nel novembre del 1994. Negli anni seguenti, in corrispondenza con le festivit\u00e0 natalizie, il disco ed il singolo \"All I Want for Christmas Is You\" tornano regolarmente in classifica."}
{"id": "1471461", "revid": "39884", "url": "https://it.wikipedia.org/wiki?curid=1471461", "title": "Per Holmertz", "text": "Specializzato nello stile libero, ha vinto la medaglia d'argento nei 100\u00a0m sl alle olimpiadi di Mosca 1980."}
{"id": "1471466", "revid": "174925", "url": "https://it.wikipedia.org/wiki?curid=1471466", "title": "Sciapodi", "text": ""}
{"id": "1471470", "revid": "1924342", "url": "https://it.wikipedia.org/wiki?curid=1471470", "title": "Wonderful Life (singolo Black)", "text": "Wonderful Life \u00e8 un singolo del cantante britannico Black, al secolo Colin Vearncombe, estratto dall'album omonimo. La sua prima uscita \u00e8 stata nel 1985 ad opera della casa discografica Ugly Man Records e raggiunse il 72\u00ba posto nelle classifiche britanniche. Black decise di rispolverare il brano per inciderlo nuovamente con un'altra casa discografica, la A&amp;M. Questa riedizione raggiunse l'8\u00ba posto nella Top 40 britannica nell'agosto del 1987 ed \u00e8 ancora oggi una canzone famosissima. Inoltre ne venne realizzata un'ulteriore versione destinata al mercato americano.\nLa canzone \u00e8 stata un successo particolarmente in Svizzera, Germania, Regno Unito, Francia, Austria e Italia.\nNel 1988 \u00e8 stata inserita nella compilation del Festivalbar.\nIl video musicale fu girato in bianco e nero nei pressi della localit\u00e0 marina di New Brighton, Wallasey e nei suoi luoghi caratteristici, sotto la direzione di Gerard De Thame, e fu premiato al New York Film Festival nel 1988.\nNel 1994, il brano fece da sottofondo a uno spot televisivo britannico che ne riaccese l'interesse. La decisione di reincidere il pezzo per sfruttare la rinnovata popolarit\u00e0 del pubblico non fu per\u00f2 tempestiva: \"Wonderful Life\" non riusc\u00ec a ripetere il precedente successo, rimanendo fuori dalla Top 40.\nCover.\nSono state realizzate molte cover del brano, tra cui quelle di: TJ Davis, Ace of Base, Tina Cousins, Lara Fabian (usata pure in uno spot), Tony Hadley, Avril Lavigne, Zucchero Fornaciari, Giuliano Palma &amp; the Bluebeaters, Kim Wilde, Perturbazione, Seeed, Serena Autieri, Katie Melua, Smith &amp; Burrows, Imany."}
{"id": "1471472", "revid": "2153076", "url": "https://it.wikipedia.org/wiki?curid=1471472", "title": "Won't Go Home Without You", "text": "Won't Go Home Without You (in italiano \"Non torner\u00f2 a casa senza di te\") \u00e8 un singolo del gruppo musicale statunitense Maroon 5, pubblicato il 19 novembre 2007 come terzo estratto dal secondo album in studio \"It Won't Be Soon Before Long\".\nBrano pop rock accattivante con venature britpop, infatti i giri di chitarre sono basati su \"Every Breath You Take\" dei The Police. Il video, intramezzato da flashback in bianco e nero, vede Adam Levine attraversare la citt\u00e0 per raggiungere la sua amata, interpretata dall'attrice Tania Raymonde."}
{"id": "1471473", "revid": "270833", "url": "https://it.wikipedia.org/wiki?curid=1471473", "title": "Tour de France 2008", "text": "Il Tour de France 2008, novantacinquesima edizione della corsa, \u00e8 partito il 5 luglio da Brest, in Bretagna, e si \u00e8 concluso il 27 luglio con la classica passerella sugli Champs-\u00c9lys\u00e9es a Parigi. Sono state percorse 21 tappe per un totale di 3 554\u00a0km con due giornate di riposo, il 15 luglio a Pau e il 21 luglio a Cuneo.\nLa corsa \u00e8 stata vinta, per la prima e unica volta in carriera, dallo scalatore spagnolo Carlos Sastre (al terzo ed ultimo podio della carriera nella Grande Boucle, dopo due terzi posti consecutivi ottenuti nelle due precedenti edizioni del 2006 e 2007).\nSi tratt\u00f2 della decima edizione della corsa a tappe francese che vide la vittoria di un corridore di nazionalit\u00e0 spagnola.\nAl secondo posto della classifica generale, a 58\" di distacco dal vincitore Sastre, si piazz\u00f2 il passista-cronoman australiano Cadel Evans (al secondo podio al Tour, ed ancora una volta come secondo classificato, esattamente come nell'edizione precedente).\nAl terzo posto della graduatoria generale, dopo la squalifica per doping dello scalatore austriaco Bernhard Kohl, si classific\u00f2 il passista-cronoman russo Denis Men'\u0161ov, per l'unica volta tra i primi tre della classifica generale finale del Tour (il secondo posto raggiunto dal russo nel 2010 sarebbe poi stato cancellato per doping).\nQuesta edizione del Tour de France viene ricordata anche per il non invito della organizzazione della corsa al team Astana (nuova squadra cui approdarono Leipheimer e Contador dall'esperienza alla ormai disciolta Discovery Channel) dopo le confessioni di pratiche dopanti fatte dal passista-cronoman statunitense Levi Leipheimer durante l'edizione precedente della Grande Boucle. Come principale conseguenza di tale decisione, lo scalatore spagnolo Alberto Contador, facente parte del team kazako ma allora risultato estraneo a quei fatti di doping, fu giocoforza costretto a non poter difendere nel 2008 sulle strade francesi il titolo di vincitore del Tour conquistato nel 2007.\nTuttavia il fuoriclasse madrileno seppe rifarsi partecipando e vincendo gli altri due Grandi Giri previsti nell'annata: il Giro d'Italia 2008 (peraltro a suo dire iniziato con una forma approssimativa) e la Vuelta a Espa\u00f1a 2008.\nDue trionfi che gli permisero di diventare il quinto ciclista della storia a cingere la tripla corona, ossia a vincere almeno una volta tutti i tre grandi giri di tre settimane. Prima di lui vi erano riusciti Jacques Anquetil, Felice Gimondi, Eddy Merckx e Bernard Hinault; dopo di lui vi riusciranno Vincenzo Nibali e Chris Froome.\nResoconto degli eventi.\nIl percorso della \"Grande Boucle\" \u00e8 stato presentato il 25 ottobre 2007 al Palazzo dei Congressi di Parigi. Erano contemplati 4 arrivi in salita (tappe n. 6, 10, 15, 17) e due cronometro individuali (tappe n. 4, 20). Non era prevista la cronometro a squadre, n\u00e9 il cronoprologo iniziale, sostituito da una normale tappa in linea. Altra importante novit\u00e0 nel Tour 2008 \u00e8 stata l'abolizione degli abbuoni al traguardo finale. Il primo arrivo in salita della corsa \u00e8 stato dopo sei giorni, a Super Besse.\nLe tappe svoltesi in quota sono invece state la 16a, con i 2351 metri del Colle della Lombarda e i 2802 della Bonette-Restefond (altitudine massima raggiunta), e la 17a, che ha raggiunto i 2645 metri del Galibier e superato i duemila anche con la Croix de Fer (2067 metri). Era previsto un totale di 19 Gran Premi della Montagna. La frazione pi\u00f9 lunga \u00e8 la quinta, da Cholet a Ch\u00e2teauroux (230 chilometri). La corsa ha sconfinato in Italia con l'arrivo a Prato Nevoso e con la partenza della sedicesima tappa da Cuneo. L'ultima volta che la \"Grande Boucle\" aveva sconfinato in Italia era l'arrivo di tappa al Sestriere nel 1999 (vinta da Lance Armstrong).\nIl vincitore della classifica generale Carlos Sastre ha indossato il simbolo del primato, la maglia gialla, al termine delle ultime cinque tappe sulle ventuno previste.\nSastre, in forza al Team CSC-Saxo Bank, si \u00e8 imposto grazie all'azione sull'Alpe d'Huez nella diciassettesima tappa, durante la quale ha guadagnato 2 minuti su tutti gli altri uomini di classifica.\nLa maglia verde \u00e8 andata alla spagnolo \u00d3scar Freire, che si \u00e8 imposto con 50 punti di vantaggio sul norvegese Thor Hushovd. Per Freire \u00e8 la prima maglia verde vinta al Tour, ed \u00e8 anche la prima per un corridore spagnolo. Freire ha vinto grazie ai suoi numerosi piazzamenti e alla sua vittoria nella tappa di Digne-les-Bains. La maglia a pois non \u00e8 stata attribuita in seguito alla squalifica per doping di Bernhard Kohl, mentre la maglia bianca \u00e8 andata ad Andy Schleck, gregario di Sastre alla CSC. La classifica a squadre \u00e8 andata alla CSC di Bjarne Riis, con Franck Schleck, Andy Schleck e naturalmente Carlos Sastre piazzati nei primi 12.\nFra gli altri primati, il corridore pi\u00f9 combattivo \u00e8 il francese Sylvain Chavanel, che ha percorso moltissimi km in fuga vincendo anche la tappa di Montlu\u00e7on. Il maggior numero di vittorie di tappa \u00e8 stato del britannico Mark Cavendish che si \u00e8 imposto in volata in 4 frazioni, quella di Ch\u00e2teauroux, quella di Tolosa, quella di Narbonne ed infine quella di N\u00eemes, prima di ritirarsi dalla corsa sulle prime Alpi. Un altro curioso primato va al belga Wim Vansevenant, arrivato ultimo in classifica generale per il terzo anno consecutivo dopo il penultimo posto nel 2005.\nSi sono verificati alcuni casi di positivit\u00e0 ai test antidoping. Gi\u00e0 al termine della prima tappa Manuel Beltr\u00e1n \u00e8 stato trovato positivo all'EPO. La notizia \u00e8 stata diffusa l'11 luglio, al termine della 7\u00aa tappa. Il corridore, escluso dalla corsa, \u00e8 stato quindi arrestato dalla polizia francese ad Aurillac, dopo una perquisizione nell'hotel della squadra, e rilasciato a tarda notte.\nAltri due casi eclatanti di doping hanno condizionato la corsa: al termine della quarta tappa, la cronometro di Cholet, sono stati trovati positivi alla il colombiano della Barloworld Mois\u00e9s Due\u00f1as per aver assunto l'EPO e l'italiano della Saunier Duval-Scott Riccardo Ricc\u00f2 (che ha poi vinto due tappe, quella di Super Besse e quella di Bagn\u00e8res-de-Bigorre) per aver assunto CERA. La prima positivit\u00e0 \u00e8 stata annunciata il 16 luglio (11\u00aa tappa), mentre quella di Riccardo Ricc\u00f2 \u00e8 stata annunciata dal sito dell'\u00c9quipe il 17 luglio (12\u00aa tappa). In seguito a ci\u00f2, i due corridori furono squalificati e la Saunier Duval-Scott decise di non partire in blocco per la tappa successiva..\nDue settimane pi\u00f9 tardi, Ricc\u00f2 ammise pubblicamente l'assunzione di sostanze dopanti prima di partecipare al Tour. Nell'ottobre 2008, dopo un test antidoping, anche Stefan Schumacher e Leonardo Piepoli risultarono positivi alla CERA; di conseguenza, i loro risultati conseguiti al Tour 2008 sono stati depennati.\nQuest'edizione del Tour ha anche segnato il debutto in Europa dei Google Street View: le prime strade mostrate sono state proprio quelle dove hanno corso i ciclisti.\nDettagli delle tappe.\n1\u00aa tappa.\nPer la prima volta dal 1967 la \"Grand Boucle\" partiva con una tappa in linea invece che con una prova a cronometro. Era una tappa dal percorso vallonato, con quattro Gran Premi della Montagna di quarta categoria per attraversare il massiccio del Monts Arr\u00e9e nel dipartimento di Finist\u00e8re, Bretagna.\nIl finale presentava una salitella di 1,7\u00a0km con pendenze medie del 6,2%, al termine della quale era posto il traguardo di Plumelec. Non essendoci abbuoni nei tre traguardi volanti validi per la classifica a punti (maglia verde), il vincitore della tappa poteva vestire la maglia gialla gi\u00e0 al termine della frazione.\nLa tappa ha visto protagonisti per buona parte del tracciato 8 corridori, andati in fuga gi\u00e0 dopo 3\u00a0km. A 30\u00a0km dal termine, dopo che gli 8 avevano raggiunto un vantaggio massimo di 8'15\", due dei ciclisti in fuga, Lilian J\u00e9gou (Fran\u00e7aise des Jeux) e David de la Fuente (Saunier Duval-Scott), sono riusciti a staccare i sei compagni rimanendo da soli in testa. Il gruppo ha per\u00f2 aumentato il ritmo, raggiungendo prima i sei reduci dalla fuga e poi, a soli 7\u00a0km dal traguardo, i due battistrada.\nCon lo strappetto finale, il gruppo si \u00e8 allungato. Nel finale ci sono stati scatti da parte diversi vari corridori: l'arrivo, una volata, ha visto per\u00f2 prevalere Alejandro Valverde (Caisse d'Epargne) su Philippe Gilbert (Fran\u00e7aise des Jeux) e J\u00e9r\u00f4me Pineau (Bouygues T\u00e9l\u00e9com). Uno dei favoriti, Mauricio Soler, \u00e8 caduto a 20\u00a0km dal termine perdendo 3'04\" da Valverde.\n2\u00aa tappa.\nTappa nuovamente di collina, con tre Gran Premi della Montagna di quarta categoria, il \"muro\" di terza categoria, la C\u00f4te de M\u00fbr-de-Bretagne e tre traguardi intermedi validi per la classifica a punti. Il percorso, esposto al vento atlantico, si prestava a fughe, mentre l'arrivo sul traguardo era, come il giorno prima, in leggera salita, ma per velocisti.\nLa tappa \u00e8 stata caratterizzata dalla fuga di due corridori, Sylvain Chavanel (Cofidis, gi\u00e0 all'attacco nella prima tappa) e Thomas Voeckler (Bouygues T\u00e9l\u00e9com), partiti dopo il primo GPM. Pur avendo raggiunto un vantaggio massimo di 6'28\" a 100\u00a0km dall'arrivo, i due sono stati raggiunti a 57\u00a0km dal termine da altri due francesi, Christophe Moreau e David Lelay, entrambi dell'Agritubel. Chavanel ha quindi staccato i tre e si \u00e8 involato da solo. I tre francesi sono stati poi ripresi dal \"peloton\" a soli 2\u00a0km dal traguardo, mentre Chavanel a 1,5\u00a0km.\nLa volata di gruppo, anticipata da alcuni scatti senza esito, ha visto prevalere il norvegese Thor Hushovd (Cr\u00e9dit Agricole) su due corridori del Team Columbia-High Road, Kim Kirchen e Gerald Ciolek. Valverde \u00e8 rimasto in maglia gialla.\n3\u00aa tappa.\nLa terza tappa del Tour de France 2008 presentava un percorso relativamente facile, privo di asperit\u00e0 e gran premi della montagna, quindi pi\u00f9 adatto ai velocisti. Il percorso, ventoso, poteva presentare il rischio di cadute. Erano presenti tre sprint intermedi con punti per la maglia verde.\nLa tappa, in origine per velocisti, ha visto presto la nascita di una fuga composta da 4 corridori: l'italiano Paolo Longo Borghini, i francesi Romain Feillu e Samuel Dumoulin, e lo statunitense Will Frischkorn.\nI quattro hanno accumulato un vantaggio massimo di un 15' a circa met\u00e0 percorso, distacco incolmabile per il gruppo. Nelle fasi finali \u00e8 scattato il francese Dumoulin, che \u00e8 andato a vincere nonostante i deboli tentativi dei compagni di fuga di stargli dietro. L'australiano Robbie McEwen ha regolato in volata il gruppo classificandosi al 5\u00ba posto a pi\u00f9 di 2' dal vincitore. Proprio in virt\u00f9 di questo distacco Feillu ha conquistato anche la maglia gialla scalzando Alejandro Valverde; Longo Borghini, uno dei fuggitivi, ha raggiunto il secondo posto nella classifica finale.\nUna caduta a 23\u00a0km dal traguardo ha frazionato il gruppo in due tronconi: rimasti attardato, Riccardo Ricc\u00f2 e Denis Menchov hanno perso 38\" dagli altri uomini di classifica.\n4\u00aa tappa.\nLa quarta tappa del Tour de France 2008, la prima a cronometro, presentava un percorso vallonato con diversi saliscendi. Era una crono anomala per il Tour, pi\u00f9 breve di quelle presenti nelle ultime edizioni (lunghe sui 50\u00a0km). La frazione era adatta agli specialisti di questo tipo di prova. Si percorreva la parte ovest della citt\u00e0 di Cholet, nel dipartimento del Maine e Loira.\nIl miglior tempo \u00e8 stato per lungo tempo quello di Denis Menchov (Rabobank), davanti a Jens Voigt (Team CSC-Saxo Bank) di solo 1\". Il campione del mondo a cronometro in carica Fabian Cancellara (Team CSC) ha poi abbassato il tempo di un altro secondo, assicurandosi momentaneamente il primo posto. La sorpresa \u00e8 arrivata quando Stefan Schumacher (Gerolsteiner) ha tagliato il traguardo con ben 33\" di vantaggio su Cancellara, pur avendo passato gli intermedi con un tempo molto simile all'iridato svizzero.\nI corridori scesi in strada dopo, Cadel Evans, David Millar e Kim Kirchen, non sono riusciti a scalzare Schumacher dal primo posto e si sono dovuti classificare rispettivamente 4\u00ba, 3\u00ba e 2\u00ba. Valverde non ha fornito una buona prestazione, piazzandosi 23\u00ba a 1'34\" dal vincitore, cos\u00ec come i primi tre in classifica generale, che, come da pronostico, hanno perso diversi minuti e sono scesi in classifica.\n5\u00aa tappa.\nLa quinta tappa, la pi\u00f9 lunga del Tour de France 2008 (232\u00a0km), presentava un percorso praticamente pianeggiante, senza Gran premi della Montagna, ma con tre sprint intermedi per la classifica a punti.\nLa tappa \u00e8 stata caratterizzata dalla fuga di tre francesi, Nicolas Vogondy (Agritubel), Lilian J\u00e9gou (Fran\u00e7aise des Jeux) e Florent Brard (Cofidis), che si sono suddivisi i punti in palio nei traguardi intermedi. I tre sono stati ripresi a soli 150 m dal traguardo, dopo aver raggiunto un massimo vantaggio di 8'15\" sul gruppo.\nL'ordine d'arrivo \u00e8 stato quindi deciso da una volata che ha visto prevalere il britannico Mark Cavendish (Team Columbia-High Road) su \u00d3scar Freire (Rabobank) ed Erik Zabel (Team Milram). Stefan Schumacher ha mantenuto la maglia gialla, mentre Thor Hushovd (quinto) ha tolto la maglia verde a Kim Kirchen.\n6\u00aa tappa.\nLa tappa, lunga 195\u00a0km, era la prima di montagna al Tour de France 2008. Erano presenti tre sprint intermedi per la classifica a punti e quattro Gran Premi della Montagna, due di quarta categoria e due di seconda categoria; il traguardo di Super Besse, situato dopo una salita di 7,4\u00a0km al 5,7% di pendenza media, 2,5\u00a0km di discesa e altri 1500 metri in salita al 10%, coincideva con il secondo dei GPM di seconda categoria.\nDopo 6\u00a0km i tre francesi Sylvain Chavanel (Cofidis), Beno\u00eet Vaugrenard (Fran\u00e7aise des Jeux) e Freddy Bichot (Agritubel) sono andati in fuga, raggiungendo un vantaggio massimo superiore ai 5 minuti a met\u00e0 tappa. Sono per\u00f2 stati ripresi dal gruppo, prima Vaugrenard, poi Chavanel (a poco pi\u00f9 di 20\u00a0km dal traguardo) e infine Bichot, al km 183; si sono quindi avuti diversi scatti senza esito sulle rampe finali, mentre il gruppo era sceso a soli 30 uomini.\nSull'arrivo \u00e8 stato decisivo Riccardo Ricc\u00f2 (Saunier Duval-Scott), partito a 300 m dal traguardo e vittorioso per distacco su Alejandro Valverde (Caisse d'Epargne) e Cadel Evans (Silence-Lotto). Kim Kirchen (Team Columbia-High Road), quinto, ha sfilato la maglia gialla a Schumacher, caduto e giunto con 32\" di ritardo.\n7\u00aa tappa.\nLa tappa, che attraversava il Massiccio Centrale, presentava 5 Gran Premi della Montagna, uno di quarta categoria, due di terza categoria e due di seconda categoria, e tre sprint intermedi.\nDopo alcuni tentativi di fuga nella prima parte della tappa, tutti vanificati dal Team Columbia-High Road, al km 61 il gruppo si \u00e8 spezzato in due tronconi a causa di una caduta che ha visto coinvolto fra gli altri Damiano Cunego. Al km 93 il secondo gruppetto \u00e8 riuscito a riagganciare il primo; poco dopo Josep Jufr\u00e9 (Saunier Duval-Scott) e Luis Le\u00f3n S\u00e1nchez (Euskaltel-Euskadi) hanno allungato, seguiti, sull'ascesa del Col d'Entremont, primo GPM di seconda categoria, da Vincenzo Nibali (Liquigas) e David de la Fuente (Saunier Duval). Hanno proseguito in quattro.\nDe la Fuente \u00e8 poi rimasto solo, prima di essere ripreso da altri 22 corridori, tra cui la maglia gialla e i tre compagni di fuga, a 5\u00a0km dal traguardo. A 4\u00a0km dall'arrivo Luis Le\u00f3n S\u00e1nchez ha attaccato nuovamente, riuscendo ad arrivare ad Aurillac con 6\" di vantaggio sul gruppo degli inseguitori (regolato da Stefan Schumacher) e a vincere la tappa. Kirchen ha mantenuto la maglia gialla."}
{"id": "1471488", "revid": "767487", "url": "https://it.wikipedia.org/wiki?curid=1471488", "title": "Capone (rapper)", "text": "\u00c8 conosciuto come componente, assieme a N.O.R.E., del duo Capone-N-Noreaga.\nCapone fu incarcerato poco dopo l'uscita del primo album del duo, \"The War Report\"; uscito di galera, assieme a N.O.R.E. registr\u00f2 il secondo album del gruppo, \"The Reunion\", ma fu nuovamente arrestato poco dopo.\nNel 2004 ha registrato il singolo \"I Need Speed\" in esclusiva come colonna sonora per il gioco della EA \"\".\nNel 2005, l'etichetta Def Jam scisse il contratto con Capone. Nello stesso anno, Capone debutt\u00f2 da solista con l'album \"Pain, Time, and Glory\", che per\u00f2 non ha avuto un gran successo di vendite.\n\u00c8 inoltre apparso in \"My World\", l'album di Ron Artest.\nCapone \u00e8 giocabile come personaggio nei giochi e Def Jam Vendetta."}
{"id": "1471490", "revid": "767487", "url": "https://it.wikipedia.org/wiki?curid=1471490", "title": "Osservi l'aria", "text": "Osservi l'aria \u00e8 il secondo album della cantautrice italiana Valeria Rossi.\nIl titolo dell'album \u00e8 stato scelto anagrammando il nome e il cognome dell'artista. Tale anagramma \u00e8 stato elaborato dall'enigmista Stefano Bartezzaghi, che ha curato inoltre la prefazione del libretto contenuto nel CD.\nTra i brani contenuti in \"Osservi l'aria\" sono stati tratti due singoli: \"Luna di lana\" e \"Ti dir\u00f2\".\nLa canzone \"Cecilia\" presenta due particolarit\u00e0: oltre ad essere il brano di durata minima dell'album, il suo testo \u00e8 stato composto dall'attrice Cecilia Dazzi (dal cui nome ha tratto il titolo)."}
{"id": "1471491", "revid": "1522738", "url": "https://it.wikipedia.org/wiki?curid=1471491", "title": "Cuoripoli", "text": ""}
{"id": "1471495", "revid": "767487", "url": "https://it.wikipedia.org/wiki?curid=1471495", "title": "Ciro Alegr\u00eda", "text": "Biografia.\nCiro Alegr\u00eda \u00e8 nato nel 1909, nel dipartimento La Libertad, Per\u00f9.\nNel 1930 Alegr\u00eda si un\u00ec al movimento Aprista, dedicato a riforme sociali e a migliorare le condizioni di vita delle popolazioni indigene peruviane. Per la militanza in questo movimento fu incarcerato e in seguito ha vissuto in esilio in Cile e negli Stati Uniti fino al 1948.\nIn seguito frequent\u00f2 l'Universit\u00e0 de Puerto Rico, e scrisse sulla Rivoluzione Cubana mentre era a Cuba. \nIn seguito abbandon\u00f2 l'aprismo e si un\u00ec al partito Azione Popolare, del presidente Fernando Bela\u00fande Terry, per il quale fu eletto deputato nel 1963. Nello stesso periodo entr\u00f2 nella \"Academia Peruana de La Lengua\" nel 1960 e assunse l'incarico di presidente della \"Asociaci\u00f3n Nacional de Escritores y Artistas\" peruviana.\nMor\u00ec a Lima nel 1967."}
{"id": "1471496", "revid": "697352", "url": "https://it.wikipedia.org/wiki?curid=1471496", "title": "Su la testa", "text": ""}
{"id": "1471498", "revid": "122315", "url": "https://it.wikipedia.org/wiki?curid=1471498", "title": "Theriiformes", "text": ""}
{"id": "1471499", "revid": "260676", "url": "https://it.wikipedia.org/wiki?curid=1471499", "title": "Delegazione Gustavo A. Madero", "text": "La Delegazione Gustavo A. Madero \u00e8 una delle 16 delegazioni del Distretto Federale Messicano situata nella parte pi\u00f9 a nord della citt\u00e0.\nRicevette il suo nome in onore di Gustavo A. Madero, politico che partecip\u00f2 alla Rivoluzione Messicana.\n\u00c8 attraversata e/o limitata da importanti arterie che congiungono la zona centrale con la zona nord dell'area metropolitana, quali avenida de los Insurgentes Norte, che si prolunga fino all'autostrada per Pachuca, l'Eje 3 Oriente (Avenida Eduardo Molina), l'Eje 5 Norte (Calzada san Juan de Arag\u00f3n), l'Eje Central L\u00e1zaro C\u00e1rdenas (Avenida de los Cien Metros) e l'Anillo Perif\u00e9rico.\nConfina con i comuni di Coacalco de Berrioz\u00e1bal, Tlalnepantla de Baz, Ecatepec de Morelos, Nezahualc\u00f3yotl e Tultitl\u00e1n e con le delegazioni Venustiano Carranza, Cuauht\u00e9moc e Azcapotzalco.\nStoria.\nFondata nel 1563 come \"Villa de Guadalupe\", nel 1828 diventa citt\u00e0 col nome di \"Villa de Guadalupe Hidalgo\", nel 1931 diventa delegazione del Distretto Federale Messicano col nome di \"Villa de Gustavo A. Madero\" e nel 1941 cambia il proprio nome nell'attuale.\nNel 1848 vi viene firmato il Trattato di Guadalupe Hidalgo, che pose fine alla guerra messicano-statunitense."}
{"id": "1471502", "revid": "339392", "url": "https://it.wikipedia.org/wiki?curid=1471502", "title": "Sergei Kopliakov", "text": ""}
{"id": "1471508", "revid": "345405", "url": "https://it.wikipedia.org/wiki?curid=1471508", "title": "Sergej Kopljakov", "text": "Specializzato nello stile libero, ha vinto tre medaglie alle olimpiadi di Mosca 1980: l'oro nei 200\u00a0m sl e nella staffetta 4x200\u00a0m sl e l'argento nella staffetta 4x100\u00a0m misti. Ha inoltre vinto l'argento nella staffetta 4x200\u00a0m sl a Montr\u00e9al 1976."}
{"id": "1471512", "revid": "1573940", "url": "https://it.wikipedia.org/wiki?curid=1471512", "title": "Okenia academica", "text": "Okenia academica \u00e8 un mollusco nudibranchio della famiglia Goniodorididae."}
{"id": "1471518", "revid": "1318658", "url": "https://it.wikipedia.org/wiki?curid=1471518", "title": "Bianca di Francia", "text": "Origine.\nEra figlia del re di Francia, Luigi IX il Santo e di Margherita di Provenza, figlia del conte di Provenza, Raimondo Berengario IV e di Beatrice di Savoia.\nBiografia.\nUn cronista anonimo francese riporta che Bianca (\"Blanche\") era la femmina secondogenita (in vita) di Luigi IX il Santo e di sua moglie Margherita (\"li rois Loois...[et] Marguerite la fille au conte de Provence\"), che poi avrebbe sposato l'erede al trono di Castiglia.Il cronista Matteo di Parigi riporta la nascita della figlia di Luigi IX, in Palestina senza precisarne il nome, ma dato il periodo della nascita, gli storici tendono ad identificarla con Bianca.\nIl 30 novembre 1268, a Burgos, secondo il \"Chronicon de Carde\u00f1a\" si sposarono (\"Infant D. Ferrando con Do\u00f1a Blanca fija del Rey de Francia\") Bianca e Ferdinando de la Cerda (1255-1275), figlio maschio primogenito del re di Castiglia e Le\u00f3n e anche Re dei Romani (imperatore, non ancora incoronato del Sacro Romano Impero Germanico), Alfonso X \"il Saggio\" e di Violante d'Aragona (1236-1301), figlia del re d'Aragona, Giacomo I e della principessa ungherese Violante, dopo che era stato formalizzato un contratto di matrimonio, il 28 settembre 1266, a Saint-Germain-en-Laye tra (\"Donum Fernandum primogenitum Domini\u2026Alfonsi\u2026Electi in Regem Romanorum necnon et Castell\u00e6, Toleti, Legionis, Galeci\u00e6, Sibil. Cordub. Murc. Giem. et Alguarb. Regis\" e \"Dominum Ludovicum \u2026Regem Franci\u00e6\u2026dominam Blancham filiam suam\").\nNel 1274, il re di Castiglia, Alfonso X nomin\u00f2 il marito di Bianca, Ferdinando reggente del trono di Castiglia; mentre il padre si trovava in Provenza a trattare con il papa Gregorio X, nel 1275, le truppe dei Merinidi, dopo aver conquistato il Maghreb, sbarcarono sulle coste andaluse, per tentare di invadere il regno di Castiglia; Ferdinando, in assenza del re, si mise alla testa dell'esercito per far fronte all'esercito invasore.Prima ancora di scontrarsi coi musulmani per\u00f2 Ferdinando, come riportato dagli Annali toledani e anche dalle \"Chronicon de Carde\u00f1a\", \"Chronicon Domini Joannis Emmanuelis\" e la \"Cronaca\" di Guglielmo di Nangis, trov\u00f2 la morte, a causa di una forte febbre, e suo fratello Sancho gli subentr\u00f2 alla testa delle truppe riportando la vittoria.\nLa morte di Ferdinando cre\u00f2 un problema di successione, perch\u00e9 Alfonso X, ignorando i diritti dei figli di Bianca e Ferdinando, Alfonso e del suo fratello Ferdinando, nato postumo, nomin\u00f2 nuovo erede al trono il suo figlio maschio secondogenito, Sancho.Secondo la Cronaca di Guglielmo di Nangis, il nonno, Alfonso X \"il Saggio\" (\"avi sui Alphonsi regis\"), priv\u00f2 Alfonso e il suo fratellino, Ferdinando (\"Alphonsum et Ferrandum\"), figli dell'erede al trono (\"Ferrandus regis Castell\u00e6 primogenitus\"), di tutti i loro diritti alla successione al trono di Castiglia.\nBianca, dopo la morte del marito, Ferdinando, fu addirittura imprigionata. e chiese aiuto al fratello, il re di Francia, Filippo III l'Ardito, che invi\u00f2 ambasciatori per protestare e, nello stesso tempo, per invadere la Castiglia, mise assieme un esercito che in Castiglia tuttavia non arriv\u00f2 mai, fermandosi a Pau, mentre i suoi figli, Alfonso e Ferdinando de la Cerda, furono protetti solo dalla nonna paterna, Violante.Bianca, nel 1277, riusc\u00ec a raggiungere la Francia, riparare alla corte del fratello, Filippo III, da dove continu\u00f2 a battersi per il diritto di suo figlio, Alfonso a salire sul trono di Castiglia.Nel frattempo, la suocera, Violante d'Aragona, aveva fatto mettere al sicuro i due nipoti (i figli di Bianca), Alfonso e Ferdinando, in Aragona dal fratello Pietro III, che li protesse e custod\u00ec nella fortezza di J\u00e1tiva, dove a tutti gli effetti furono prigionieri del prozio Pietro III.\nBianca venne ricordata nel testamento del fratello, Filippo III l'Ardito, del dicembre 1285.\nA causa del conflitto che oppose i suoi figli, gli \"infanti de la Cerda\" al re di Castiglia, Sancho IV, Bianca non rientr\u00f2 pi\u00f9 in Castiglia, ma visse alla corte di Parigi, per ritirarsi, in tarda et\u00e0, nel Monastero delle Clarisse dell'Ave Maria, a Faubourg Saint-Marcel, dove mor\u00ec nel giugno 1320 e dove fu inumata\". Poi trasferita alla Basilica di Saint-Denis.\nFigli.\nFerdinando e Bianca ebbero due figli:"}
{"id": "1471524", "revid": "51323", "url": "https://it.wikipedia.org/wiki?curid=1471524", "title": "Klas Arnoldson", "text": ""}
{"id": "1471528", "revid": "53251", "url": "https://it.wikipedia.org/wiki?curid=1471528", "title": "Teorema Minimax", "text": ""}
{"id": "1471530", "revid": "339392", "url": "https://it.wikipedia.org/wiki?curid=1471530", "title": "Femi-CZ Rovigo", "text": ""}
{"id": "1471538", "revid": "729019", "url": "https://it.wikipedia.org/wiki?curid=1471538", "title": "Stazione di Tor Sapienza", "text": "La stazione di Tor Sapienza \u00e8 una delle stazioni ferroviarie di Roma, situata nell'omonima zona capitolina.\nDintorni.\nLa stazione \u00e8 stata realizzata all'interno della galleria artificiale nella trincea della ferrovia Roma-Sulmona-Pescara, raddoppiata fino a Lunghezza e affiancata dalla linea TAV per Napoli.\nL'attuale stazione sostituisce quella originaria (situata in posizione pi\u00f9 scomoda), di cui oggi non rimane traccia poich\u00e9 il fabbricato \u00e8 stato demolito nel 2005.\nLa stazione dispone di entrate da Via di Tor Cervara, Via degli Armenti e Via Alberto Pasini.\nA 900 metri dalla stazione si trova il Parco della cervelletta con la sua chiesa\nOrari.\nDal 9 dicembre 2007, nei giorni lavorativi, c'\u00e8 un treno ogni 30 minuti tra Roma Tiburtina e Lunghezza, ed un treno ogni ora per Guidonia Montecelio e Tivoli; nelle ore di punta mattutine c'\u00e8 un treno ogni 10/15 minuti in direzione di Roma Tiburtina. Vi fermano inoltre anche treni regionali da/per Avezzano."}
{"id": "1471541", "revid": "6923", "url": "https://it.wikipedia.org/wiki?curid=1471541", "title": "Parsec", "text": "Il parsec (abbreviato in pc) \u00e8 un'unit\u00e0 di lunghezza usata in astronomia, e corrisponde a circa , cio\u00e8 .\nIl nome viene da: \"parallasse di un secondo d'arco\", ed \u00e8 definito come la distanza dalla Terra (o dal Sole) di una stella che ha una parallasse annua di 1 secondo d'arco. \nUn parsec corrisponde a:\nStoria.\nIl termine fu coniato nel 1913 su suggerimento dell'astronomo britannico Herbert Hall Turner.\nCaratteristiche.\n\u00c8 basato sul metodo della parallasse trigonometrica, che \u00e8 il modo pi\u00f9 antico e affidabile di misurare le distanze stellari, sebbene ancora oggi sia applicabile solo agli oggetti relativamente vicini (vedi pi\u00f9 avanti per i dettagli).\nUn parsec corrisponde a:\ndove, essendo l'angolo molto piccolo, si \u00e8 approssimato la tangente dell'angolo con l'angolo stesso e si \u00e8 convertito l'angolo in radianti.\nVedere 1 E16 m per una lista di distanze comparabili, e notazione scientifica per una spiegazione della notazione utilizzata.\nPer motivi storici, gli astronomi in genere usano il parsec per le distanze astronomiche, invece degli anni luce. La prima misurazione diretta di un oggetto a distanze interstellari (della Stella di Piazzi), eseguita da Bessel nel 1838, fu fatta basandosi sulla trigonometria, utilizzando l'ampiezza dell'orbita terrestre come linea di base. Il parsec, calcolato sempre in modo trigonometrico, geometricamente \u00e8 il cateto lungo del triangolo rettangolo che ha come base l'unit\u00e0 astronomica, e come angolo al vertice un secondo (1\") di grado sessagesimale.\nPi\u00f9 una stella \u00e8 vicina, pi\u00f9 la sua parallasse \u00e8 grande. Ma nessuna stella conosciuta ha una parallasse maggiore di 1 secondo d'arco, eccezion fatta per il Sole, perch\u00e9 nessuna stella \u00e8 abbastanza vicina: il primato appartiene alla stella Proxima Centauri, con una parallasse di 0,762 arcosecondi, a una distanza di circa 4,28 anni luce, pari a circa 1,3 parsec.\nPoich\u00e9 per archi molto piccoli l'arco e la corda tendono ad avere la stessa lunghezza, la distanza di un corpo celeste in parsec \u00e8 il reciproco della sua parallasse in secondi.\nLa misura delle distanze degli oggetti celesti in parsec \u00e8 un aspetto chiave dell'astrometria, la scienza del misurare le posizioni degli oggetti celesti.\nA causa della piccolezza degli spostamenti parallattici, le osservazioni da Terra forniscono misure affidabili per distanze stellari non pi\u00f9 grandi di circa , corrispondenti a parallassi di almeno 1 centesimo di secondo d'arco, o 10 mas (1 mas = 1 millesimo di secondo d'arco).\nTra il 1989 e il 1993 il satellite Hipparcos, lanciato dall'Agenzia Spaziale Europea (ESA) nel 1989, ha misurato le parallassi di circa stelle con una precisione di 0,97 mas, e ha quindi ottenuto misure di distanza accurate per stelle fino a 100 parsec di distanza.\nIl satellite FAME della NASA doveva essere lanciato nel 2004, per misurare le parallassi di 40 milioni di stelle con precisione sufficiente per distanze fino a 200 parsec. I finanziamenti necessari per la missione sono stati annullati dalla NASA nel gennaio 2002.\nIl satellite GAIA dell'ESA, lanciato per il 2013, ha una precisione sufficientemente alta per mantenere una precisione del 90% nel misurare alcune distanze stellari fino al centro galattico. Questa distanza \u00e8 circa di parsec: consente di osservare gli oggetti della costellazione del Sagittario."}
{"id": "1471548", "revid": "1538224", "url": "https://it.wikipedia.org/wiki?curid=1471548", "title": "Il Circo di Paolo Rossi", "text": "Il Circo di Paolo Rossi \u00e8 uno spettacolo comico teatrale di intrattenimento e satira che \u00e8 stato in tourn\u00e9e in Italia nel 1995-1996. Ideato da Paolo Rossi stesso, mette in scena uno spettacolo itinerante che si sposta con una carovana e una serie di tendoni per tutta Italia , col suo gruppo di 18 tra musicisti e attori/mimi, tra cui gli allora emergenti Aldo, Giovanni e Giacomo.\nComici.\n\u00c8 il trionfo di Paolo Rossi, qui in veste di capocomico/domatore/imbonitore accompagnato da uno staff di 18 attori/mimi che prevedeva la partecipazione di numerosi comici che avevano fatto la gavetta al locale Zelig di viale Monza a Milano: Aldo Giovanni e Giacomo, Antonio Albanese, Antonio Cornacchione, Maurizio Milani, Gianni Palladino, Giorgio Centamore, Bebo Storti, Lucia Vasini.\nMolti comici qui presenti avevano gi\u00e0 acquisito popolarit\u00e0 in programmi comici degli anni precedenti: oltre al gi\u00e0 citato \"Zelig\" vi era anche \"Su la testa!\" nel 1992, \"Cielito lindo\" sulla stessa Rai 3 nel 1993, ma soprattutto \"Mai dire Gol\" della Gialappa's Band nei primi anni '90.\nMusiche.\nLa colonna sonora dello spettacolo fu curata dal gruppo musicale dei C'\u00e8 quel che c'\u00e8 (ovvero Marco Bigi, Savino Cesario, Roberto Coppolecchia, Giancarlo Dossena, Emanuele dell'Aquila) che suonava musiche di vari autori, tra cui Enzo Jannacci\nTesti.\nI testi sono scritti a pi\u00f9 mani: si parte dalla coppia zelighiana Gino e Michele, Riccardo Piferi, Giampiero Solari (gi\u00e0 suo regista in precedenti spettacoli), Lucia Vasini per arrivare a Paolo Rossi stesso.\nLa fonte per redigere i testi \u00e8 l'attualit\u00e0 ed improvvisazioni estemporanee, ma non mancano i riferimenti al passato. Le recenti esperienze teatrali e televisive di Rossi sono un'ulteriore miniera preziosa di materiale: \"Su la testa!\", \"Milanon Milanin\", \"Il laureato\", \"Pop &amp; Rebelot\" e \"Jubil\u00e4um\", tutti spettacoli rappresentati in TV o in teatro tra il 1993 e il 1995."}
{"id": "1471550", "revid": "287204", "url": "https://it.wikipedia.org/wiki?curid=1471550", "title": "Fusa (Norvegia)", "text": "Fusa \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Bj\u00f8rnafjorden."}
{"id": "1471551", "revid": "1543377", "url": "https://it.wikipedia.org/wiki?curid=1471551", "title": "Delegazione Miguel Hidalgo", "text": "Miguel Hidalgo \u00e8 una delle 16 delegazioni del Distretto Federale Messicano. Il nome \u00e8 un riconoscimento al Padre delle Patria Miguel Hidalgo y Costilla.\nNella delegazione Migule Hidalgo si trovano alcune delle migliori colonie e frazione della citt\u00e0, come Las Lomas de Chapultepec, Las Lomas de Sotelo, Polanco, Chapultepec.\nIn questa stessa delegazione si trovano luoghi importantissimi per la citt\u00e0 e per tutto il paese, infatti qui si trova la residenza ufficiale del Presidente della Repubblica, conosciuta come Los Pinos, il Castello di Chapultepec l'Auditorio Nacional, il Museo nazionale di antropologia, il Museo di Arte Moderna e parte del Centro storico, il Bosco di Chapultepec."}
{"id": "1471552", "revid": "767487", "url": "https://it.wikipedia.org/wiki?curid=1471552", "title": "Fuga da Alcatraz", "text": "Fuga da Alcatraz (\"Escape from Alcatraz\") \u00e8 un film del 1979 diretto da Don Siegel.\nIl film, girato proprio nella prigione di Alcatraz 15 anni dopo la sua chiusura permanente, si basa sul libro \"Escape from Alcatraz\" di J. Campbell Bruce, e descrive la vera storia dell'evasione di tre detenuti, Frank Morris e i fratelli John e Clarence Anglin, avvenuta nella notte dell'11 giugno 1962. La pellicola segna anche la quinta e ultima collaborazione tra il regista e Clint Eastwood.\nLa pellicola segna, inoltre, il debutto cinematografico dell'attore Danny Glover, che fa un cameo nel ruolo di uno dei vari detenuti.\nTrama.\nIl 18 gennaio 1960, il rapinatore Frank Morris, dopo varie evasioni da altri penitenziari federali, viene condotto nella prigione di Alcatraz. Evadere dal penitenziario, circondato dal mare da tutti i lati, sembra un'impresa impossibile: in ventisei anni infatti nessuno c'\u00e8 mai riuscito.\nFrank, inizialmente, viene provocato continuamente da uno strano uomo molto robusto, Wolf Grace, che gli si mostra interessato sessualmente. Nella doccia egli tenta di molestarlo, ma non riesce nell'intento poich\u00e9 Frank lo mette al tappeto. Il giorno dopo, durante l'ora d'aria, Wolf aggredisce Morris, e cerca di accoltellarlo. Frank si difende, evitando i colpi. La rissa viene sedata dalle guardie, ed entrambi i detenuti finiranno in isolamento; Frank per poco tempo, Wolf per sei mesi.\nCon il passare del tempo, Morris si integra bene nel complesso carcerario, stabilendo un rapporto amichevole con diversi prigionieri, tra cui English, Charley Puzo, Chester Dalton, Tornasole e i due fratelli Anglin. English \u00e8 un uomo di colore che ha ucciso due bianchi per legittima difesa, Charley Puzo \u00e8 un semplice ladro di auto, Chester Dalton \u00e8 un pittore, Tornasole \u00e8 un eccentrico individuo, goloso di dolci e che tiene con s\u00e9 un topolino, mentre i due fratelli John e Clarence Anglin sono due rapinatori di banche.\nQuando il severo direttore scopre che Dalton sta realizzando un suo ritratto, gli revoca il permesso di dipingere, e gli fa requisire gli attrezzi da disegno. Dalton non sopporta la cosa, perde la testa, e mentre lavora in falegneria si uccide con un'accetta, tagliandosi le dita di una mano.\nNella dura atmosfera e nella disperazione di un carcere di massima sicurezza, Morris, insieme a Puzo e ai due fratelli Anglin, architetta un'evasione con l'intenzione di passare attraverso il condotto di aerazione che da ogni cella porta al piano superiore dell'edificio. Sfruttando l'indebolimento dei muri provocato dalla salsedine marina, il piano prevede di demolire il muro attorno ai bocchettoni, chiusi da una piccola griglia, grattandolo con un semplice tagliaunghie e creare quindi un passaggio per accedere ai condotti superiori. Di qui arrivare al tetto e, scavalcata la recinzione, attraversare le gelide acque della Baia di San Francisco con una rudimentale zattera per arrivare a Angels Island. Per realizzare il piano, Tornasole e English procurano diversi materiali necessari alla fuga. Ognuno nella propria cella si mette al lavoro mentre il vicino di cella sorveglia e con il passare dei mesi, le parti di muro dietro la piccola griglia vengono distrutte e abilmente mascherate.\nDurante un pranzo in mensa, Frank appoggia sul tavolo un crisantemo, che era stato piantato da Dalton e Tornasole. Il direttore requisisce il fiore e lo sbriciola con le mani. Tornasole si alza, in preda all'ira, ma accusa un malore improvviso e muore sul colpo.\nI fratelli Anglin hanno finito di preparare la zattera col tessuto impermeabile e quindi \u00e8 possibile effettuare finalmente la fuga. Durante la loro ultima ora d'aria, Wolf, uscito dall'isolamento, intende vendicarsi di Morris con un pezzo di vetro, ma interviene English che blocca Wolf e lo allontana, senza dare nell'occhio. La sera Morris saluta per l'ultima volta English e poco dopo inizia la fuga. I quattro scappano attraverso il foro dietro la griglia, ciascuno lasciando nel letto al proprio posto, un mucchio di stracci con una testa finta di cartapesta. I tre arrivano sul tetto senza per\u00f2 Puzo che, molto insicuro, decide di fuggire soltanto molti minuti dopo ed infine rinuncia alla fuga non riuscendo ad accedere all'ultima botola che d\u00e0 sul tetto. Arrivati sulla scogliera, Frank e i due fratelli preparano la zattera e iniziano la traversata.\nIl film, cos\u00ec come la realt\u00e0, lascia insoluto l'interrogativo se i tre arrivarono mai a destinazione. Sarebbe stata l'unica evasione riuscita della storia di Alcatraz, che era considerata prigione invulnerabile, e che venne chiusa definitivamente circa un anno dopo.\nNel 2015 i nipoti dei fratelli Anglin sostennero che i loro zii erano riusciti a scappare in Brasile e fornirono agli inquirenti, a sostegno della loro tesi, una foto che a loro dire risaliva al 1975.\nProduzione.\nPer girare il film si dovette ricostruire una rete elettrica lunga quindici miglia al fine di riconnettere l'isola con l'elettricit\u00e0 proveniente da San Francisco; inoltre, fu necessario molto lavoro per ripristinare lo stato della prigione a come esso era nel 1963, ossia alla chiusura del complesso. Al termine del film molti dei miglioramenti, apportati per l'occasione, furono mantenuti intatti e permangono tuttora.\nLa scena della pericolosa fuga dalle cancellate della prigione fino alla spiaggia e infine in acqua, non fu girata con controfigure, ma proprio con i tre attori, che in precedenza avevano seguito un'adeguata preparazione.\nAccoglienza.\nUscito negli Stati Uniti il 24 giugno 1979, il film venne proiettato in 815 sale cinematografiche, incassando la prima settimana 5.306.354 dollari. In totale guadagn\u00f2 64,5 milioni di dollari: 43 milioni negli Stati Uniti e altri 21,5 milioni all'estero. Roger Ebert lo defin\u00ec \"un ritratto teso e duro della vita in prigione, ed \u00e8 anche un esempio magistrale di narrazione, in cui i personaggi dicono poco e la telecamera guida l'azione.\""}
{"id": "1471555", "revid": "136578", "url": "https://it.wikipedia.org/wiki?curid=1471555", "title": "Miguel Hidalgo (D.F.)", "text": ""}
{"id": "1471558", "revid": "695564", "url": "https://it.wikipedia.org/wiki?curid=1471558", "title": "Reato omissivo improprio", "text": "Il reato omissivo improprio, nel diritto penale, si ha quando un evento delittuoso si \u00e8 verificato per la condotta omissiva posta in essere da un soggetto che aveva l'obbligo di impedire l'evento stesso.\nNel diritto italiano.\nTale fattispecie \u00e8 disciplinata dall'art. 40 ultimo comma, del Codice penale italiano.\nTale norma precisa che \"\"non impedire un evento, che si ha l'obbligo giuridico di impedire, equivale a cagionarlo\".\nTale previsione equipara la posizione di colui che commette attivamente un reato a quella di colui che commette il medesimo reato, ma non attraverso un'azione, bens\u00ec un'omissione.\nL'omissione \u00e8 qui intesa come un \"non fare\"\", cio\u00e8 un rimanere inerti di fronte al verificarsi di un evento. L'agente, pertanto, \u00e8 al pari di un \"passivo osservatore\".\nDa rilevare come il legislatore punisca anche direttamente alcune tipologie di reato con condotta omissiva: si pensi ad esempio all'art. 593 c.p., che incrimina l'omissione di soccorso. In questi casi si parla di reati omissivi propri, in quanto espressamente previsti come tali dal diritto positivo.\nLa ratio della norma.\nLa \"ratio\" della norma di cui al 40 c.p., \u00e8 da rinvenire nelle esigenze solidaristiche sottese al Codice Penale (anche detto \"Codice Rocco\", dal nome del Ministro Guardasigilli in carica in quegli anni) e che, con l'avvento dello stato di democrazia pluralista, hanno trovato un ulteriore referente normativo nell'art. 2 della Costituzione, volto a disegnare un ordinamento in cui non \u00e8 sufficiente il mero adempimento di obblighi che richiedono un mero non fare (e scaturenti in fattispecie di reato di natura chiaramente commissiva in funzione della violazione di quell'obbligo), ma ove sono necessari pregnanti obblighi di fare in funzione della stessa convivenza sociale.\nIl presupposto dell'obbligo giuridico ad intervenire.\nL'art. 40 cpv. infatti pretende il comportamento attivo in determinati casi non da parte di qualsivoglia soggetto, bens\u00ec solo da parte di colui o coloro che sono titolari di un preciso \"obbligo giuridico di impedire l'evento\".\nIl nesso che lega l'ambito di applicazione del 40 cpv. alla condotta omissiva di un certo soggetto, rendendola penalmente rilevante, \u00e8 dunque dato dalla esistenza di questo presupposto. Art. 40 cp co. 2 riconduce un dato evento, causato da altri o da eventi naturali, a quei soggetti verso cui la legge disponeva di impedirlo.\nFonti dell'obbligo di impedire l'evento.\nAi fini dell'imputazione dell'evento, non \u00e8 necessaria la sussistenza di una obbligazione formale di impedire l'evento, bens\u00ec \u00e8 sufficiente una posizione di garanzia del suo non verificarsi.\nL'ordinamento riconosce a determinati soggetti una funzione di garanti nei confronti di determinati beni giuridici che non possono essere efficacemente tutelati dai loro rispettivi titolari.\nEsempi di reati omissivi impropri.\nAi fini della individuazione di fattispecie normative che rientrano nella classificazione di reato omissivo improprio \u00e8 possibile citare l'art. 57 CP (\"Reati commessi col mezzo della stampa periodica\") con il quale il legislatore con le seguenti parole intende sottolineare il comportamento omissivo del direttore (o vicedirettore) responsabile che omette di esercitare il controllo del periodico diretto. \"Art. 57 C.P.:\" \n\"Salva la responsabilit\u00e0 dell'autore della pubblicazione e fuori dei casi di concorso, il direttore o il vicedirettore responsabile, il quale omette di esercitare sul contenuto del periodico da lui diretto il controllo necessario ad impedire che col mezzo della pubblicazione siano commessi reati, \u00e8 punito, a titolo di colpa se un reato \u00e8 commesso, con la pena stabilita per tale reato, diminuita in misura non eccedente un terzo.\" Altri esempi di reati omissivi impropri possono essere quello di \"Omicidio\" della madre che lascia morire il figlio per non averlo allattato, oppure quello del guidatore che non vincola il bambino al seggiolone in auto, oppure un medico che (volontariamente o per negligenza) causa la morte di un paziente che avrebbe dovuto curare.\nQuadro comparatistico.\nDisciplina tedesca.\nAl paragrafo 13 del Strafgesetzbuch si stabilisce che chi omette di impedire un evento previsto dalla fattispecie di una norma penale \u00e8 punibile secondo questa norma se era giuridicamente obbligato a impedire il verificarsi di questo evento.\nAl 2\u00b0 comma si autorizza una diminuzione facoltativa della pena rispetto a quella prevista per il reato commissivo tipicamente previsto.\nDisciplina francese.\nLa legge penale francese non ha una disposizione specifica.\nLa soluzione francese, oltre ai casi previsti dalla legge, stabilisce che non esiste delitto commissivo mediante omissione.\nVi sono opzioni specifiche ed eccezionali, contenute nella parte speciale del codice, come all'art. 227-15 che sanzione chi essendo ascendente legittimo, naturale o adottivo di un minore di anni 15 lo priva degli alimenti o delle cure al punto di comprometterne la salute \u00e8 punito con:\nIn pi\u00f9 vi \u00e8 la sentenza del Tribunale di Poitiers del 1930 nella quale stabilisce che l'inerzia non poteva equivalere alla commissione, decidere diversamente era corrispondente a decidere per analogia, la quale era vietata.\nDisciplina inglese.\nLa responsabilit\u00e0 omissiva \u00e8 un'elaborazione giurisprudenziale, la giurisprudenza elabora l'attribuzione della responsabilit\u00e0 omissiva per fatti commissivi e ha assegnato al verbo kill un'estensione da poter coprire ipotesi di morte cagionata mediante omissione."}
{"id": "1471559", "revid": "729019", "url": "https://it.wikipedia.org/wiki?curid=1471559", "title": "Stazione di Lunghezza", "text": "La stazione di Lunghezza \u00e8 una fermata ferroviaria posta sulla linea Sulmona-Roma; serve la zona di Lunghezza della citt\u00e0 di Roma.\nStoria.\nAperta nel 1887 insieme alla tratta Roma-Tivoli, che in seguito divent\u00f2 parte integrante dell'attuale Roma-Sulmona-Pescara, \u00e8 stata utilizzata prevalentemente per le merci fino agli anni '60, vista la poca presenza di abitazioni nella zona. Solo dagli anni '60 in poi, con l'inizio delle opere di urbanizzazione della zona ha cominciato ad avere un maggior afflusso di passeggeri.\nFino al 9 luglio 2007 era gestita come stazione, in tale data venne poi trasformata in semplice fermata. Il fabbricato viaggiatori \u00e8 stato chiuso al servizio passeggeri.\nStrutture e impianti.\nLa fermata si trova nella localit\u00e0 di Lunghezza al limite orientale del territorio comunale di Roma, lungo la via Collatina. A poche centinaia di metri si trova il casello dell'Autostrada A24.\nLa zona servita \u00e8 compresa tra la Via Tiburtina e la Via Prenestina, strade sovente interessate da un intenso traffico automobilistico. Di fronte alla fermata fermano le autolinee urbane dell'ATAC.\nDal sottopasso della stazione \u00e8 possibile accedere al parco del Castello di Lunghezza.\nMovimento.\nDal 9 dicembre 2007, nei giorni lavorativi, c'\u00e8 un treno ogni 30 minuti tra Roma Tiburtina e Lunghezza, ed un treno ogni ora per Guidonia Montecelio e Tivoli; nelle ore di punta mattutine c'\u00e8 un treno ogni 10/15 minuti in direzione di Roma Tiburtina. Vi fermano inoltre anche treni regionali da/per Avezzano."}
{"id": "1471563", "revid": "1788047", "url": "https://it.wikipedia.org/wiki?curid=1471563", "title": "Manoel Vitorino", "text": "Manoel Vitorino \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1471566", "revid": "62748", "url": "https://it.wikipedia.org/wiki?curid=1471566", "title": "Il circo di Paolo Rossi", "text": ""}
