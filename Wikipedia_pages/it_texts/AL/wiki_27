{"id": "1460055", "revid": "287204", "url": "https://it.wikipedia.org/wiki?curid=1460055", "title": "Quattrovalli Pallavolo Alessandria", "text": "L'attivit\u00e0 pallavolistica alessandrina inizi\u00f2 negli anni sessanta con l'Alessandria VBC. Raccolse l'eredit\u00e0 delle celebri squadre pionieristiche di pallavolo della citt\u00e0 piemontese per venire inglobata poi, nel 1994, dal \"Gruppo Sportivo Quattrovalli\", altra realt\u00e0 pallavolistica alessandrina.\nStoria.\nBorsalino Pallavolo.\nNel secondo dopoguerra, con la costituzione della FIPAV, la squadra maschile dell'E.N.A.L.-Borsalino (maglia verde) prese parte ai primi campionati nazionali sotto la guida dell'allenatore Franco Benzi, successivamente primo commissario tecnico della Nazionale femminile. La Borsalino sfior\u00f2 due volte lo scudetto, nel 1946 e nel 1947 (torneo al quale prese parte un'altra squadra alessandrina, la Saves, in maglia grigia e blu, che ebbe pi\u00f9 fortuna con la squadra femminile negli anni cinquanta), quando concluse i campionati rispettivamente a due e tre punti di distacco dalla Robur Ravenna. La squadra raggiunse, nel 1950, il girone finale, vinto poi dalla Ferrovieri Parma; nel 1952, con la mancata iscrizione al campionato, si concluse la sua parabola. Negli stessi anni partecip\u00f2 al campionato di Serie B nazionale la formazione aziendale della Paglieri (maglia oro-nera). Questi movimenti posero le basi per la nascita, nel 1960, dell\"'Alessandria Volley Ball Club\", dai colori sociali grigio e blu; in quegli anni milit\u00f2 in Serie C anche la \"Luigi Scapolan\", societ\u00e0 dei Vigili del Fuoco, mentre l'ex giocatore Paolo Messina fond\u00f2 il \"Volley Club '66\", importante serbatoio di giovani pallavolisti per il VBC.\nL'Alessandria VBC.\nIl VBC, guidato ancora da Benzi e sponsorizzato dalla Paglieri, riapprod\u00f2 in Serie A nel 1967. L'esperienza in massima categoria dur\u00f2 un solo anno, dato che la squadra concluse all'ultimo posto il campionato 1967-68. Negli anni settanta prese parte a diversi campionati di Serie A2 con sponsor Jacorossi, mentre le citt\u00e0 massime rappresentanti del volley piemontese diventarono Torino e Asti, rispettivamente con il CUS e il Voluntas. Nel 1980 i grigiobl\u00f9 retrocessero dall'A2 e in pochi anni caddero in C.\nBelvedere Volley.\nMaschile.\nNegli anni novanta la squadra maschile venne rilevata in B2 dal costruttore Agostino\nPizzo, che la rinomin\u00f2 Belvedere Volley.\nDopo due campionati di met\u00e0 classifica e un terzo posto, nella stagione 1993-1994, primeggi\u00f2 nel girone e fu promossa in B1.\nLa prima stagione nella categoria, fu travagliata con l'alternarsi alla guida tecnica di Giampaolo Rossi e Jerzy Swierk, e un 11\u00ba posto. \nNella stagione seguente fu ingaggiato dalla Plastipol Ovada, Enrico Dogliero, attuale allenatore della Mangini Novi, che allest\u00ec una squadra che aveva il dichiarato obiettivo di arrivare alla promozione in A2.\nDopo un buon girone d'andata, concluso al 4\u00ba posto, la squadra perse progressivamente posizioni\nfino ad arrivare all'8\u00ba posto.\nPartiti i giocatori migliori, tra cui Zanferrari e Rolando, nella stagione successiva (1996-1997) la squadra di Pizzo conobbe l'onta della retrocessione in serie B2, con 0 vittorie nel girone di ritorno.\nIl tentativo di rinnovare la squadra, privandosi dei senatori Gombi, Mazzoni, Buziol e Angelino si rivel\u00f2 fallimentare, nonostante l'ingresso di alcuni giovani promettenti come Menardo e la conferma di Greggio e Della Torre, e nella stagione 1997-1998, la squadra allenata da Roberto Fiore, poi dimessosi, fin\u00ec all'ultimo posto senza mai vincere una partita e retrocedendo mestamente in serie C.\nQuattrovalli Pallavolo.\nMaschile.\nNel 1998 la Belvedere, militante in Serie C, fu rilevata, cos\u00ec come la sezione femminile, da Lino Balostro, gi\u00e0 presidente della Polisportiva Val Borbera di Vignole, e assunse il nome di \"Quattrovalli Alessandria Pallavolo\"; nel 2000 inizi\u00f2 a collaborare con il \"Volley Alessandria\" di Ernesto Pilotti, grande pallavolista alessandrino. Il sodalizio, sponsorizzato dalla Copra (che aveva gi\u00e0 legato il suo marchio alla Delta, squadra di pallacanestro femminile), dopo aver ottenuto una promozione in Serie B2 nel 2004, retrocesse nel 2007 in Serie C, categoria nella quale milita attualmente.\nLa rinascita dell'Alessandria VBC.\nNel 2009, per iniziativa ancora di Ernesto Pilotti, riprende vita il grigiobl\u00f9 dell'Alessandria VBC, sponsorizzato da Alegas S.r.l.\nLa societ\u00e0, partita dal zero, nel giro di pochi anni \u00e8 riuscita a rinascere e formare un ottimo gruppo giovanile militante oggi nei campionati provinciali e regionali piemontesi. \nLa squadra femminile ha partecipato nel 2011-12 al campionato di Serie D.\nNel 2011 rinasce anche la squadra maschile, assente ormai da troppi anni in una citt\u00e0 come Alessandria, la quale partecipa anch'essa al campionato di Serie D.\nNella stagione successiva la serie D femminile riesce ad accedere ai playoff promozione per la serie C e nonostante li perda contro Valenza viene cmomunque ripescata per il campionato di serie C regionale 2013/2014.\nIl settore maschile ottiene invece un 7\u00ba posto nel campionato 2012/2013 e per la stagione 2013/2014 sono stati inseriti numerosi elementi del settore giovanile, che ha ottenuto buoni risultati a livello provinciale e regionale nei campionati di categoria, nella prima squadra. Nella stagione 2014-2015 la formazione maschile ottiene la promozione in Serie C, mentre la femminile si \u00e8 fusa con la Junior Volley Casale dando vita alla Junior Volley AVBC Alessandria militante in serie B2. Nelle stagione 2015-2016 entrambe le formazioni ottengono la salvezza nei rispettivi campionati.\nLa fusione: Nascita dell'Alessandria Volley.\nIl 23 maggio 2016 viene annunciata la fusione delle tre realt\u00e0 pallavolistiche alessandrine, PGS Vela-Alessandria VBC e Quattrovalli, dando vita ad un nuovo sodalizio, l'Alessandria Volley. La formazione manterr\u00e0 tutto il settore giovanile e le squadre militanti nei campionati di serie D. Si sta cercando anche di confermare le categorie della serie B2 femminile e C maschile\nGiocatori celebri.\nRisalgono al periodo della Borsalino i primi giocatori alessandrini che vestirono la maglia della Nazionale: Cerruti e Colaluca furono convocati per le prime due gare degli azzurri (19 aprile 1947, a Parigi contro la Francia, e 16 luglio 1948, ad Alessandria contro gli Stati Uniti), mentre De Bernardi e Cattaneo (rispettivamente 48 e 13 presenze al termine della carriera) furono convocati per l'Europeo di Roma del 1948.\nTra i giocatori celebri che militarono nell'Alessandria in tempi pi\u00f9 recenti si possono citare Pier Paolo Martino ed Ernesto Pilotti, che vestirono la maglia della Jacorossi alla fine degli anni settanta: il primo, padre di Matteo, disput\u00f2 64 partite in Nazionale tra il 1975 e il 1981, il secondo vinse una Coppa Campioni e tre scudetti con la Robedikappa Torino, giocando anche 61 gare con la Nazionale Italiana e 38 con la Nazionale Juniores. Con la maglia del VBC gioc\u00f2 infine anche lo statunitense John Kessel, celebre giocatore della squadra di Denver, poi allenatore di successo e oggi dirigente dell'USAV, ente che organizza le spedizioni olimpiche della Nazionale americana e promuove la pallavolo in Nord America."}
{"id": "1460056", "revid": "697352", "url": "https://it.wikipedia.org/wiki?curid=1460056", "title": "Zvonimir Vukic", "text": ""}
{"id": "1460057", "revid": "2220313", "url": "https://it.wikipedia.org/wiki?curid=1460057", "title": "Storia dell'animazione italiana", "text": "La produzione in Italia di cartoni animati ha avuto per lo pi\u00f9 riscontro entro i confini nazionali o, in epoca pi\u00f9 recente, europei, grazie alle coproduzioni intereuropee operate dalla Rai con le altre reti nazionali.\nFra gli autori pi\u00f9 famosi si ricordano sicuramente Bruno Bozzetto e Guido Manuli; in epoca contemporanea il maggiore seguito e successo commerciale anche internazionale \u00e8 stato riscontrato da Iginio Straffi, con la serie TV \"Winx Club\". I lungometraggi animati italiani non sono riusciti ad avere molto seguito, sebbene premiati dalla critica. Alcuni casi importanti furono i film di Enzo D'Al\u00f2, \"La Freccia Azzurra\" e \"La gabbianella e il gatto\", quest'ultimo progetto riscosse molto successo in tutto il mondo sia per quello che riguarda la critica che gli incassi.\nStoricamente la maggior parte degli studi di animazione si concentrano nelle citt\u00e0 di Roma, Milano e Torino mentre solo negli ultimi anni si sta sviluppando questo settore a Napoli, principalmente, e nel resto del Mezzogiorno.\nI primordi.\nIl primo lavoro di animazione realizzato in Italia \u00e8 stata una sequenza di pupazzi animati realizzata in ripresa a passo uno, come effetto speciale nel film muto \"Cabiria\" di Giovanni Pastrone nel 1914. Risale al 1917 il lavoro successivo, il mediometraggio \"La guerra ed il sogno di Momi\", dell'operatore Segundo de Chom\u00f3n (regista insieme a Giovanni Pastrone, regia e sceneggiatura), ancora in muto; nel film si narra di un vecchio che legge una lettera dal fronte di suo figlio al suo nipote, che dopo essersi addormentato sogna il padre guidare un esercito di soldatini. Nel 1920 viene realizzato \"La cura contro il raffreddore\", metraggio muto realizzato da Giovanni Bottini, che ha avuto anche il merito di apportare dei miglioramenti alla tecnica della ripresa a passo uno. Attivo in questo periodo fu anche Guido Presepi, autore di vari cortometraggi animati di vario genere, anche pubblicitari; inizi\u00f2 la lavorazione di un lungometraggio \"Vita di Mussolini\", rimasto incompiuto. Molti altri nomi oltre a quello di Guido Presepi ricorrono nell'animazione pubblicitaria o pedagogica dell'epoca, nomi come quelli di: Gustavo Petronio, Ugo Amadoro, Luigi Pensuti, Carlo Cossio e Vittorio Cossio. Tuttavia non tutti i cortometraggi circolanti all'epoca erano di realizzazione italiana: alcuni erano d'importazione e tradotti, di origine francese.\nUn discorso a parte meritano invece i futuristi fratelli Corradini (noti anche come fratelli Ginanni-Corradini), alias di Arnaldo Ginna e Bruno Corra e la loro sperimentazione di \"musica cromatica\", il cui manifesto culturale risale al 1910; essi volevano una \"musica dei colori\" dove i colori avrebbero sostituito i suoni musicali; perci\u00f2 costruirono una sorta di pianoforte nel quale la pressione dei tasti proiettava delle luci su una superficie. Questo primo esperimento, fallimentare, spinse la coppia a pitturare direttamente i fotogrammi, divenendo cos\u00ec pionieri del cinema astratto.\nGli anni del regime e l'influenza Disney.\nNegli anni venti la cinematografia italiana sub\u00ec un periodo di crisi, e non ci furono esempi di animazione degni di nota. La tendenza cominci\u00f2 ad invertirsi nel procedere verso gli anni trenta, con una sempre maggiore attenzione da parte del regime fascista. Nel 1935 il celebre Walt Disney venne invitato ad una serata di gala presso il cinema Barberini, accolto dal ministro della stampa e della propaganda Galeazzo Ciano e dal direttore generale della cinematografia Luigi Freddi, in un'ottica di revisione e di miglioramento tecnico dell'animazione italiana, che port\u00f2 a trascurare la ripresa a passo uno di pupazzi e marionette in favore dei disegni animati.\nNel 1934 viene realizzato il documentario animato \"Come nasce un cartone animato\", una sperimentazione di Luigi Pensuti, che oltre alla sua valenza documentaristica ne ha anche una scherzosa, perch\u00e9 a fare da anfitrione per gli spettatori c'\u00e8 nientemeno che Adolf Hitler. Liberio Pensuti realizz\u00f2 anche \"Un idillio a Ginevra\" (noto anche come \"Ahi Hitler!\"), un metraggio politico, nella quale una certa Marianna nel palazzo della Societ\u00e0 delle Nazioni, da identificarsi con la Francia, viene circuita da un fraudolento F\u00fchrer; questo disegno animato racconta di quel breve periodo nel quale l'Italia fascista si avvicin\u00f2 alla Francia, in seguito all'uccisione di Engelbert Dollfuss, tanto breve al punto che il film non venne mai distribuito in patria.\nNel 1942 viene pubblicato \"Il dottor Churkill\", sempre di Liberio Pensuti; quest'altro cartone di regime mostra una maggiore cattiveria nella sua satira: Winston Churchill viene mostrato come un novello dr. Jekyll, che riesce a mantenere un'apparenza dabbene grazie all'ausilio delle pozioni magiche democrazia e libert\u00e0, e che deruba gli africani delle colonie, al contrario dei regimi fascista e nazista, che alla fine si uniscono nella lotta contro le nazioni plutocratiche. Questo diverso modo di narrare deriva dal differente datore di lavoro di Pensuti: prima era l'istituto Luce diretto da Paulucci di Calboli, adesso la Incom di Sandro Pallavicini (fondata nel 1938).\nIl secondo dopoguerra e Carosello.\nNel secondo dopoguerra vi furono due lungometraggi rimarchevoli: \"I fratelli Dinamite\" di Nino Pagot del 1949 e \"La rosa di Bagdad\" di Anton Gino Domeneghini del 1949, ma non riscossero un grande successo. Cos\u00ec come ebbe scarsa diffusione anche il cortometraggio \"L'ultimo sciuscia\" (1946) di Gibba, riscoperto dalla critica solo molti anni dopo, ed entrato alla storia come unico esempio di cinema neorealista animato. Nel 1953 il fumettista Romano Scarpa diresse il cortometraggio \"La piccola fiammiferaia\"; all'infuori di questi esempi l'animazione italiana del dopoguerra rimase confinata al settore televisivo, specialmente nella pubblicit\u00e0, con quel grande committente che fu in proposito Carosello, operativo dal 1957. Carosello sostenne e lanci\u00f2 le carriere di artisti come Bonvi, Bruno Bozzetto, Guido Manuli, Paolo Piffarerio, Armando Testa, Guido De Maria, Osvaldo Cavandoli, Emanuele Luzzati, Carlo Peroni, Paul Campani, i fratelli Nino e Toni Pagot, i fratelli Gino e Roberto Gavioli. Dopo un lungo tempo di pausa, negli anni '10 del XXI secolo, l'uso del cartone per le pubblicit\u00e0 \u00e8 tornato ad essere molto presente.\nDal miracolo italiano all'epoca moderna.\nNel 1961, su soggetto di Cesare Zavattini e per la grafica di Roberto Gavioli e Paolo Piffarerio, la Gamma film realizza \"La lunga calza verde\", in omaggio al centenario dell'unit\u00e0 d'Italia. La situazione dell'animazione italiana non riesce per\u00f2 a diventare una realt\u00e0 di rilievo, nonostante l'ausilio della legge sul cinema del 1965. Le opere di animazione pi\u00f9 notevoli di questo periodo sono i corti del \"Signor Rossi\" di Bruno Bozzetto, macchietta dell'italiano medio, \"West and Soda\", realizzato dallo stesso Bozzetto, e il film \"Vip - Mio fratello superuomo\", sceneggiato con Guido Manuli; \"Pulcinella\", del 1973, e \"Il flauto magico\", del 1978, di Giulio Gianini ed Emanuele Luzzati, e \"Il cavaliere inesistente\" del 1970 di Pino Zac.\nNegli anni novanta, il motore principale dell'animazione italiana \u00e8 stata la TV pubblica RAI, che ha finanziato numerose serie televisive d'animazione, spesso in coproduzione con le reti nazionali di altri paesi (\"Barbarossa\", \"Sandokan - La tigre della Malesia\", \"La Pimpa\", \"Lupo Alberto\"). Viene creata una direzione specifica, RAI Cartoon, all'interno di RAI Fiction.\nI lungometraggi pi\u00f9 significativi sono stati \"La freccia azzurra\" del 1996 e \"La gabbianella e il gatto\" del 1998, entrambi animati da Lanterna Magica.\nNel 2003 esce il primo film d'animazione in computer grafica di produzione interamente italiana: \"L'apetta Giulia e la signora Vita\".\nNei giorni a cavallo fra il 2005 e il 2006 lo studio d'animazione Stranemani realizza la serie animata di \"Rat-Man\", ispirata al fumetto di Leonardo Ortolani, con 52 episodi di una durata di 13 minuti, alcuni dei quali furono presentati in anteprima presso diverse manifestazioni dedicate a fumetti e all'animazione: Lucca Comics &amp; Games (Lucca), Romics (Roma), Future Film Festival (Bologna), Comicon (Napoli) e Rimini Comix (Rimini). La Stranemani realizza successivamente il lungometraggio \"Rat-Man - Il segreto del supereroe\".\nNell'ambito delle serie televisive, sempre d'iniziativa privata, l'esempio pi\u00f9 significativo dal punto di vista commerciale \u00e8 stata la serie \"Winx Club\" della casa di produzione Rainbow fondata da Iginio Straffi, diventata un lungometraggio (\"Winx Club - Il segreto del regno perduto\") nel 2007, un secondo film (\"Winx Club 3D - Magica avventura)\" e un terzo film \"(Winx Club - Il mistero degli abissi\"). Successivamente Iginio Straffi ide\u00f2 e diresse le serie d'animazione \"Monster Allergy\", \"PopPixie\" e \"Huntik - Secrets &amp; Seekers\", dove la magia si unisce all'avventura, all'archeologia e alle leggende; questa serie fu premiata a Cannes al Mipcom Junior, l'importante rassegna internazionale dedicata ai programmi TV per bambini, come migliore cartone animato per l'intrattenimento e le opportunit\u00e0 di business.\nUn'altra realt\u00e0 molto interessante nel panorama italiano, soprattutto in relazione alla ricerca e la sperimentazione artistica \u00e8 il Maga Animation Studio. Creato nel 1996 da Massimo Carrier Ragazzi, \u00e8 lo studio italiano che ha ottenuto pi\u00f9 riconoscimenti e premi nei principali festival ed eventi legati al mondo dell'animazione, sia in Italia che all'estero. Da segnalare infine il lungometraggio \"La Storia di Leo\" del 2007 di Mario Cambi vincitore del Giffoni Film Festival del 2008 Best Film \u2013 Golden Gryphon Award \u2013 Sezione Kidz.\nDa segnalare la serie di lungometraggi animati prodotti da Ferrero in allegato ai suoi prodotti e merendine.\nLungometraggi.\n\"lista incompleta\""}
{"id": "1460058", "revid": "287204", "url": "https://it.wikipedia.org/wiki?curid=1460058", "title": "Borsalino Pallavolo", "text": ""}
{"id": "1460060", "revid": "48040", "url": "https://it.wikipedia.org/wiki?curid=1460060", "title": "Borsalino Pallavolo Alessandria", "text": ""}
{"id": "1460070", "revid": "392652", "url": "https://it.wikipedia.org/wiki?curid=1460070", "title": "Martin Truchse\u00df von Wetzhausen", "text": "Biografia.\nVon Wetzhausen proveniva da una famiglia di baroni di W\u00fcrzburg in Franconia. Molti membri della sua famiglia risiedevano in Prussia e ricoprivano posizioni di rilievo nell'Ordine Teutonico. Nei primi anni della sua carriera, egli fu monaco a Mewe, Strasburgo e Elbing.\nDal 1462 von Wetzhausen divenne avvocato del Gran Maestro Ludwig von Erlichshausen e dal 1476 Komtur di Osterode. Il 4 agosto 1477 il capitolo dell'ordine lo elesse Gran Maestro, malgrado egli avesse giurato \"ehe er welde dem K\u00f6nige von Polen schweren, er welde ehe in seinem Blutte vortrincken\", ovvero che non avrebbe mai prestato fedelt\u00e0 al Re di Polonia e che avrebbe preferito cadere sul suo stesso sangue: i gran maestri erano obbligati a rendere omaggio al Re di Polonia secondo gli accordi della Pace di Toru\u0144.\nVon Wetzhausen sostenne l'elezione di Nicolaus von T\u00fcngen come candidato per il Vescovato di Varmia, durante la Guerra dei preti, che aveva iniziato la disputa nel 1467 quando il Re Casimiro IV di Polonia non aveva accettato la sua candidatura. Nel 1478, dopo aver ottenuto altri supporti internazionali dal Re Mattia Corvino d'Ungheria, ma nessuno o quasi dalla Prussia, von Wetzhausen invase la Polonia e cattur\u00f2 Culm, Strasburgo e Preu\u00dfisch Stargard. Le armate polacche, sotto il comando di Jan Bia\u0142y e di Jan Zielezi\u0144ski, supportate dalla Prussia dell'Ovest e da Danzica, sconfissero rapidamente l'ordine e chiesero al Gran Maestro di rendere omaggio al Re polacco, fatto che avvenne il 9 ottobre 1479 a Nowe Miasto Korczyn.\nDopo questi fatti, von Wetzhausen si focalizz\u00f2 nella politica interna dell'ordine e sulla sua problematica situazione finanziaria. Nell'estate del 1488, il Gran Maestro si ammal\u00f2 gravemente e mor\u00ec alla fine del 1489 a K\u00f6nigsberg. Egli venne sepolto nella Cattedrale di K\u00f6nigsberg."}
{"id": "1460073", "revid": "767487", "url": "https://it.wikipedia.org/wiki?curid=1460073", "title": "Ocna de Fier", "text": "Ocna de Fier \u00e8 un comune della Romania di 748 abitanti, ubicato nel distretto di Cara\u0219-Severin, nella regione storica del Banato.\nLocalit\u00e0 prettamente mineraria, le origini di Ocna de Fier sono legate a quelle della miniera, scoperta nel 1736: il comune nacque infatti come insediamento di minatori nel 1760, inserendosi sotto la giurisdizione del comune di Dognecea.\nLa miniera, gi\u00e0 facente capo ad un ente statale dell'Impero austroungarico, viene ceduta nel 1855 alla \"St. E. G.\", che nel 1920 diventer\u00e0 la UDR (\"Uzinele \u0219i Domeniile Re\u0219i\u021ba\"). La miniera \u00e8 attualmente inattiva.\nOcna de Fier ha ottenuto lo \"status\" di comune nel 1956."}
{"id": "1460075", "revid": "23117", "url": "https://it.wikipedia.org/wiki?curid=1460075", "title": "Eneas de Camargo", "text": ""}
{"id": "1460076", "revid": "23117", "url": "https://it.wikipedia.org/wiki?curid=1460076", "title": "En\u00e9as de Camargo", "text": ""}
{"id": "1460077", "revid": "287204", "url": "https://it.wikipedia.org/wiki?curid=1460077", "title": "Eneas", "text": ""}
{"id": "1460079", "revid": "1543377", "url": "https://it.wikipedia.org/wiki?curid=1460079", "title": "Campionato mondiale di baseball 1984", "text": "Il XXVIII Campionato mondiale di baseball si tenne dal 14 al 28 ottobre 1984 a Cuba negli stadi di L'Avana, Santiago di Cuba e Holgu\u00edn.\nRisultati.\nPrimo turno.\nGruppo A.\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nGroupe B.\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nSecondo turno.\nGruppo D (9\u00ba - 13\u00ba posto).\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nGruppo C (1\u00ba - 8\u00ba posto).\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1460080", "revid": "119351233", "url": "https://it.wikipedia.org/wiki?curid=1460080", "title": "Algoflon", "text": "Algoflon era il marchio commerciale del politetrafluoroetilene (PTFE) prodotto dalla Montecatini. Nell'accezione pi\u00f9 comune si intende il polimero del tetrafluoroetilene (al quale vengono aggiunti altri componenti stabilizzanti e fluidificanti per migliorarne le possibilit\u00e0 applicative), ovvero una materia plastica liscia al tatto e resistente alle alte temperature (fino a 200 \u00b0C e oltre), usata per ricoprire superfici sottoposte ad alte temperature alle quali si richiede una \"antiaderenza\" e una buona inerzia chimica. Le padelle da cucina definite \"antiaderenti\", sono infatti ricoperte all'interno di uno strato di PTFE.\nScoperto e inventato dalla statunitense E.I. Du Pont de Nemours and Company (che detiene attualmente il marchio registrato Teflon), fu diffuso e prodotto in Italia dalla Montecatini che, dal 1954, inizi\u00f2 appunto a produrlo con il nome commerciale di Algoflon.\nCon la nascita del gruppo Montedison (1966), il marchio pass\u00f2 poi a quest'ultimo; nel corso degli anni ottanta la Montedison lo ceder\u00e0 alla controllata Ausimont. Nel 2001 quest'ultima verr\u00e0 assorbita dalla Solvay, prendendo il nome di Solvay Solexis e poi, nel 2011, di Solvay Specialty Polymers, che attualmente ne detiene il marchio commerciale."}
{"id": "1460082", "revid": "339392", "url": "https://it.wikipedia.org/wiki?curid=1460082", "title": "FC Viktoria Frankfurt", "text": ""}
{"id": "1460084", "revid": "339392", "url": "https://it.wikipedia.org/wiki?curid=1460084", "title": "Vorw\u00e4rts Berlin", "text": ""}
{"id": "1460085", "revid": "71433", "url": "https://it.wikipedia.org/wiki?curid=1460085", "title": "Goal 2 Living the dream", "text": ""}
{"id": "1460086", "revid": "339392", "url": "https://it.wikipedia.org/wiki?curid=1460086", "title": "ASK Vorw\u00e4rts Berlin", "text": ""}
{"id": "1460088", "revid": "339392", "url": "https://it.wikipedia.org/wiki?curid=1460088", "title": "ASK Vorw\u00e4rts Berlino", "text": ""}
{"id": "1460091", "revid": "339392", "url": "https://it.wikipedia.org/wiki?curid=1460091", "title": "FC Vorw\u00e4rts Berlin", "text": ""}
{"id": "1460094", "revid": "339392", "url": "https://it.wikipedia.org/wiki?curid=1460094", "title": "FC Vorw\u00e4rts Berlino", "text": ""}
{"id": "1460095", "revid": "339392", "url": "https://it.wikipedia.org/wiki?curid=1460095", "title": "FC Vorw\u00e4rts Frankfurt", "text": ""}
{"id": "1460096", "revid": "121715639", "url": "https://it.wikipedia.org/wiki?curid=1460096", "title": "Umberto Lenzini", "text": "Fu il presidente della Lazio che vinse lo scudetto nella stagione 1973-1974. Rimarr\u00e0 in carica fino al 1980.\nBiografia.\nUmberto Lenzini nacque a Walsenburg, in Colorado, da una famiglia originaria di Fiumalbo (MO), un piccolo paese dell'alto Appennino Modenese posto alle pendici del Monte Cimone, che emigr\u00f2 negli Stati Uniti e divenne proprietaria di un emporio a Huerfano, nei pressi di Colorado Springs.\nTornata in Italia, la famiglia invest\u00ec il denaro guadagnato oltreoceano nell'acquisto di alcuni terreni nei dintorni di Roma.\nIl giovane Lenzini divenne calciatore professionista con le maglie di Pistoiese, , Fortitudo e Juventus Roma.\nVinse anche i campionati giovanili di atletica leggera, vantando un record di 11 secondi netti nella sua specialit\u00e0, i 100 m.\nDivenne imprenditore di successo nel ramo delle costruzioni civili con l'impresa che portava il suo nome, edificando nell'area nord-occidentale della Capitale (Valle Aurelia, Pineta Sacchetti), all'epoca ancora disabitata; nel 1964 entr\u00f2 nei quadri dirigenziali della Lazio come consigliere; nel 1965, a seguito di una crisi che vide la propriet\u00e0 opporsi ad alcuni giocatori per questioni di compensi, divenne vicecommissario della societ\u00e0 e, il giorno 18 novembre, presidente e maggior azionista del club biancoceleste.\nIl suo primo campionato da presidente, quello del 1965-66, si risolse in una salvezza nelle ultime giornate, ma non pot\u00e9 evitare la retrocessione in serie B la stagione successiva, durante la quale la Lazio fu trasformata in societ\u00e0 per azioni; nel 1969, con la formazione militante in serie cadetta, il \"Sor Umberto\" fece gli acquisti che si rivelarono essere tra i pi\u00f9 importanti della sua gestione e della storia recente della squadra, quelli di Giorgio Chinaglia e di Giuseppe Wilson, rilevati per duecento milioni di lire dell'epoca dall'Internapoli; i due giocatori furono l'ossatura della squadra che, grazie alla guida tecnica di Tommaso Maestrelli, tornarono in serie A e, nel 1973-74 riuscirono a dare alla Lazio il primo scudetto della sua storia.\nSuccessivamente, sotto la sua gestione, la squadra dovette affrontare rovesci di tipo extrasportivo come la lunga malattia e la successiva scomparsa del tecnico Maestrelli, la morte del calciatore Luciano Re Cecconi, ucciso da un gioielliere romano nel gennaio del 1977 per un fatale equivoco, in quanto Re Cecconi si sarebbe finto un rapinatore provocando la risposta armata dell'esercente, e lo scandalo delle scommesse clandestine del 1980, che vide diversi giocatori, tra cui alcuni proprio della Lazio, arrestati dalla Guardia di Finanza con le accuse di frode sportiva (poi decadute) e che si risolse con la retrocessione in serie B della squadra e a seguito del quale, il 10 settembre successivo, Lenzini pass\u00f2 la presidenza a suo fratello Aldo, che la cedette poco tempo dopo ad altri.\nPer i suoi modi bonari era stato ribattezzato dai tifosi laziali \u00abpap\u00e0 Lenzini\u00bb.\nIl 22 febbraio 1987, a 74 anni, Lenzini fu ucciso da un infarto cardiaco nella sua abitazione romana.\nI suoi funerali si tennero il giorno seguente a San Lorenzo fuori le mura alla presenza dei giocatori e della dirigenza della Lazio del periodo."}
{"id": "1460102", "revid": "484362", "url": "https://it.wikipedia.org/wiki?curid=1460102", "title": "Australidelphia", "text": "Gli Australidelphia sono uno dei due superordini in cui sono divisi i Marsupiali. Esso include tutti i marsupiali dell'Australasia ed una sola specie vivente, \"Dromiciops gliroides\", dell'America meridionale. Il taxon \u00e8 stato istituito soprattutto su basi genetiche. \nCome \u00e8 dimostrato anche da ritrovamenti fossili in Antartide, gli Australidelphia apparvero nel Mesozoico, quando la massa continentale formata dal Gondwana ancora era unita, e ci\u00f2 spiega la presenza nel superordine di una specie sudamericana. Il pi\u00f9 antico rappresentante degli australidelfi in Australia \u00e8 rappresentato da un fossili databile all'inizio dell'Eocene (circa 55 milioni di anni fa), denominato \"Djarthia murgonensis\"."}
{"id": "1460103", "revid": "266224", "url": "https://it.wikipedia.org/wiki?curid=1460103", "title": "Cakewalk SONAR", "text": ""}
{"id": "1460104", "revid": "123486115", "url": "https://it.wikipedia.org/wiki?curid=1460104", "title": "I Want You Back (Melanie B)", "text": "I Want You Back \u00e8 il primo singolo pubblicato dalla cantautrice britannica Melanie B, incluso nell'album di debutto della cantante \"Hot\" pubblicato due anni dopo. \u00c8 stato pubblicato il 14 settembre 1998 dall'etichetta discografica Virgin ed \u00e8 frutto di una collaborazione con Missy Elliott.\nIl singolo \u00e8 stato registrato e pubblicato quando la cantante faceva ancora parte del gruppo musicale Spice Girls che l'ha lanciata nel mondo della musica. Si \u00e8 trattato del primo lavoro da solista tra tutti quelli delle componenti del gruppo e anche il primo numero a raggiungere la prima posizione delle classifiche. Il brano \u00e8 stato scritto da Missy Elliott che ha pensato di affidare la canzone a Melanie B quando quest'ultima era ancora in tour con le compagne della girl band.Disco D'argento in Uk (223,000)"}
{"id": "1460107", "revid": "1305772", "url": "https://it.wikipedia.org/wiki?curid=1460107", "title": "Sentiero dei Franchi", "text": "Il sentiero dei Franchi \u00e8 un percorso escursionistico che si sviluppa nella val di Susa in Piemonte.\nAspetti storici.\nL'itinerario ricalca l'ipotetico sentiero che Carlo Magno e le sue truppe avrebbero seguito nel 773 per aggirare dall'alto l'esercito dei Longobardi accampato a Chiusa di San Michele nel fondovalle. La leggenda, successivamente ripresa da Alessandro Manzoni nella tragedia Adelchi (atto II, scena III), narra che a fare da guida a Carlo Magno su questo sentiero fu un certo diacono Martino, inviato dall'arcivescovo di Ravenna su disposizione del papa.\nLa successiva battaglia delle Chiuse longobarde determin\u00f2 la penetrazione dei Franchi in Piemonte e di l\u00ec a poco la fine del regno dei Longobardi nel nord Italia dopo due secoli di dominio incontrastato.\nTracciato.\nIl tracciato parte dalla Sacra di San Michele e, mantenendosi sempre sulla destra orografica della valle, raggiunge dopo circa 60\u00a0km il comune di Oulx.\nSegnaletica.\nIl percorso escursionistico \u00e8 indicato con segni di vernice gialla oppure con segnavia bianchi e rossi recanti la sigla \"SF\", oltre che con numerosi cartelli."}
{"id": "1460110", "revid": "149587", "url": "https://it.wikipedia.org/wiki?curid=1460110", "title": "Maes (birra)", "text": ""}
{"id": "1460111", "revid": "74173", "url": "https://it.wikipedia.org/wiki?curid=1460111", "title": "Caduta del comunismo", "text": ""}
{"id": "1460117", "revid": "339392", "url": "https://it.wikipedia.org/wiki?curid=1460117", "title": "Sejm del Contratto", "text": ""}
{"id": "1460125", "revid": "188116", "url": "https://it.wikipedia.org/wiki?curid=1460125", "title": "Consiglio di Stato (Polonia)", "text": "Il Consiglio di Stato della Polonia (Polacco: \"Rada Pa\u0144stwa\") fu introdotto dalla Piccola Costituzione del 1947 e deteneva la funzione di capo di stato collettivo.\nStoria e funzioni.\nConsisteva del Presidente della Polonia, del Maresciallo del Sejm e dei suoi vice, del Presidente della Camera Suprema di Controllo e di eventuali altri membri. Il Consiglio di Stato aveva il potere di approvare i decreti-legge basati sui poteri assegnati al Consiglio dei ministri dal Sejm, esercitare il controllo supremo sui consigli nazionali locali, approvare la promulgazione delle leggi che riguardavano il bilancio e gli affari militari, dichiarare lo stato di emergenza e la legge marziale, emettere tasse e altro.\nCon la Costituzione della Repubblica Popolare di Polonia del 1952, il numero di componenti del Consiglio di Stato fu fissato a 15 persone: il Presidente, quattro Vice Presidenti, il Segretario e nove membri. Tutti erano eletti dal Sejm tra i deputati durante la prima riunione dopo le elezioni. \nCome collegio posto a Capo dello Stato, ratificava e rinunciava agli accordi internazionali, nominava e sospendeva i rappresentanti della Polonia negli altri stati e nelle organizzazioni internazionali; conferiva ordini ed onorificenze ed aveva il potere di grazia. Alcune delle sue funzioni costituzionali erano:\nIl Consiglio di Stato fu sciolto il 19 luglio 1989 con un emendamento costituzionale. Alcune delle sue funzioni furono trasferite alla carica ricreata del Presidente della Repubblica Popolare di Polonia."}
{"id": "1460127", "revid": "767487", "url": "https://it.wikipedia.org/wiki?curid=1460127", "title": "Staio", "text": "Lo staio o stajo (al plurale \"staia\" o \"staja\") era un'antica unit\u00e0 di misura tradizionale italiana. \nMisura di capacit\u00e0 per cereali ed aridi.\nEra innanzitutto una misura di capacit\u00e0 per cereali ed aridi (grani ecc.), e derivava dal \"sextarius\" romano. Come questo, era generalmente diviso in due emine o mine. Mentre il sextarius era la 16\u00aa parte del moggio romano, lo staio tradizionale in Italia risultava generalmente l'ottava parte del moggio. \nCon il medesimo termine viene indicato anche il contenitore a forma cilindrica con il quale venivano effettuate tali misurazioni.\nLa misura dello staio, cos\u00ec come del moggio, era assai aumentata dall'epoca romana: se il sextarius era poco pi\u00f9 di mezzo litro, lo staio andava dai circa 20 litri dell'Italia nordoccidentale (17,77 ad Alessandria, 18,27 a Milano), passando per i 35 litri di Cremona, i 47,04 di Parma, i 63 di Modena ed i 72,16 litri di Forl\u00ec (mezzo sacco), fino agli 83,317 litri di Venezia (dove peraltro era 1/4 del moggio).\nMisura di superficie.\nCos\u00ec come il moggio, anche lo staio era usato anche come misura di superficie, intendendo almeno in linea teorica la superficie che poteva essere seminata con uno staio di grano. \nCorrispondeva generalmente a 12 tavole, ed era usato in quelle zone dell'Italia settentrionale in cui non era usata la pertica superficiale per la misura dei campi (a Torino con il nome di \"staro\", ad Alessandria, Parma ecc.). Generalmente 8 staia formavano un moggio, mentre 6 staia formavano una biolca.\nNei territori della Provincia di Brescia e di Castiglione delle Stiviere, lo stajo definiva l'unit\u00e0 di misura del peso usata per il commercio della calce."}
{"id": "1460129", "revid": "104968427", "url": "https://it.wikipedia.org/wiki?curid=1460129", "title": "Tell Me (Melanie B)", "text": "Tell Me \u00e8 il secondo singolo estratto dal primo album della cantante britannica Melanie B, \"Hot\".\n\u00c8 stato pubblicato il 25 settembre 2000 dall'etichetta discografica Virgin e ha debuttato alla posizione numero quattro della classifica britannica, la sua miglior posizione in classifica.\nLa canzone \u00e8 stata scritta a sei mani da Fred Jerkins III, LaShawn Daniels e Melanie Brown. La canzone contiene anche un riferimento all'ex marito della cantante, Jimmy Gulzar."}
{"id": "1460130", "revid": "484362", "url": "https://it.wikipedia.org/wiki?curid=1460130", "title": "Paucituberculata", "text": "I Paucitubercolati (Paucituberculata) sono un ordine di mammiferi marsupiali caratteristici del Sudamerica.\nAttualmente, il gruppo \u00e8 rappresentato unicamente da poche specie riunite nella famiglia dei Cenolestidi e conosciute volgarmente col nome di \"opossum toporagno\", ma l'ordine, apparso nel Paleocene con la superfamiglia Polydolopoidea, raggiunse il massimo della espansione e diversificazione nel corso dell'Oligocene e del Miocene.\nSistematica.\nOrdine Paucituberculata - Ameghino, 1894 "}
{"id": "1460132", "revid": "114793790", "url": "https://it.wikipedia.org/wiki?curid=1460132", "title": "Valmara 69", "text": "La Valmara 69 o V-69 \u00e8 una mina antiuomo saltante ideata dalla Valsella Meccanotecnica.\nSviluppata a partire dalla mina V-59, la mina non \u00e8 pi\u00f9 prodotta in Italia, ma numerose copie sono prodotte ancor oggi in altri paesi, tra cui Singapore.\nDescrizione.\nLa mina presenta un corpo in plastica di colore verde oliva o sabbia contenente il nucleo saltante della medesima. All'apice della mina si trova un coperchio di forma circolare con cinque aste di metallo. La mina \u00e8 attivata quando il coperchio viene toccato a causa di una sollecitazione o di una trazione su una delle cinque aste da parte di un filo di inciampo. Il meccanismo di lancio della mina non \u00e8 influenzato da sovrapressione. Un percussore sotto il coperchio attiva una carica di lancio al centro della mina, tramite detonatore apposito, e proietta il cuore in acciaio dell'ordigno verso l'alto.\nRaggiunta l'altezza di 45 cm un filo connettente l'involucro di plastica alla carica attiva un percussore a molla situato nel cuore della mina facendola detonare.\nAll'interno del corpo esplodente si trova circa un migliaio di schegge pretagliate. La mina ha un raggio letale dichiarato di 25 m, ma le schegge rappresentano un pericolo ben oltre questo raggio.\nIl tempo di detonazione, dopo l'attivazione, \u00e8 di circa un secondo e non c'\u00e8 tempo di mettersi al riparo.\nLa mina ha un significativo contenuto in metallo, che la rende facilmente individuabile dal cercametalli. Tuttavia, come la maggior parte delle mine saltanti, le Valmara 69 sono nascoste alla vista e difficili da localizzare, soprattutto nel sottobosco.\nInoltre, le Valmara 69 possono essere piazzate insieme a mine a contenuto minimo di metallo come le VS-50, complicando le operazioni di sminamento.\nQueste mine sono diffuse soprattutto in Angola, Egitto, Iran, Iraq, Kurdistan, Kuwait, Mozambico, Sudan e nel Sahara Occidentale."}
{"id": "1460141", "revid": "122949615", "url": "https://it.wikipedia.org/wiki?curid=1460141", "title": "Ameridelphia", "text": "Gli Ameridelphia sono uno dei due superordini in cui sono divisi i Marsupiali. Esso include tutti i marsupiali americani ad eccezione di una sola specie vivente, \"Dromiciops gliroides\". Il taxon \u00e8 stato istituito soprattutto su basi genetiche.\nContiene due ordini, ciascuno rappresentato da una sola famiglia vivente."}
{"id": "1460146", "revid": "599013", "url": "https://it.wikipedia.org/wiki?curid=1460146", "title": "Dmitrij Gorin", "text": "Carriera.\nCon la nazionale russa ha disputato il FIFA Futsal World Championship 1996 in terra iberica dove i russi hanno colto un prestigioso terzo posto. Tre anni dopo ha partecipato con la squadra russa allo UEFA Futsal Championship 1999 in Spagna, battendo in finale i padroni di casa ai calci di rigore."}
{"id": "1460149", "revid": "28904398", "url": "https://it.wikipedia.org/wiki?curid=1460149", "title": "Tsotsi", "text": ""}
{"id": "1460150", "revid": "599013", "url": "https://it.wikipedia.org/wiki?curid=1460150", "title": "Michail Markin (giocatore di calcio a 5)", "text": "Carriera.\nGiocatore della MFK Dina Moskva alla fine degli anni 1990, con la nazionale russa ha partecipato allo UEFA Futsal Championship 1999 in Spagna, battendo in finale i padroni di casa ai calci di rigore. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1460152", "revid": "599013", "url": "https://it.wikipedia.org/wiki?curid=1460152", "title": "Il'ja Samochin", "text": "Carriera.\nCon la nazionale russa ha disputato il FIFA Futsal World Championship 1996 in terra iberica dove i russi hanno colto un prestigioso terzo posto. Tre anni dopo ha partecipato con la squadra russa allo UEFA Futsal Championship 1999 in Spagna, battendo in finale i padroni di casa. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1460154", "revid": "287204", "url": "https://it.wikipedia.org/wiki?curid=1460154", "title": "Valmara 59", "text": "La Valmara 59 \u00e8 una mina antiuomo saltante di fabbricazione italiana. Fu la prima di una serie di mine prodotte dalla Valsella Meccanotecnica e ad essa seguirono la Valmara 69 e la VS-JAP.\nIl corpo della mina \u00e8 in plastica, con 5 caratteristiche aste metalliche sul coperchio. L'asta centrale ha un foro per ospitare il cavo metallico di inciampo che, tirato, far\u00e0 saltare verso l'alto la mina.\nLa parte interna ha una carica principale circondata da circa un migliaio di cubi d'acciaio, sotto i quali si trova un filo metallico, che connette la carica al fondo della mina. Quando la mina \u00e8 attivata, viene proiettata verso l'alto di 45\u00a0cm circa, prima che il cavo entri in trazione, attivando il detonatore e facendo esplodere la mina. Un secondo detonatore fa esplodere la mina tre secondi dopo un eventuale fallimento del primo meccanismo.\nLa rosa letale ha un diametro di circa 25 m, con capacit\u00e0 di penetrazione di protezioni leggere."}
{"id": "1460156", "revid": "12489071", "url": "https://it.wikipedia.org/wiki?curid=1460156", "title": "Sharm el Sheik", "text": ""}
{"id": "1460159", "revid": "121452727", "url": "https://it.wikipedia.org/wiki?curid=1460159", "title": "Arco di Augusto (Susa)", "text": "L'arco di Augusto \u00e8 un importante monumento romano risalente al I secolo a.C. che si trova nella citt\u00e0 di Susa, nella citt\u00e0 metropolitana di Torino, lungo quella che anticamente era la \"Via Cozia\", oggi nota come \"Via delle Gallie\".\nL'opera, eretta in onore di Ottaviano Augusto, si trova su un'altura nella parte occidentale della citt\u00e0, nei pressi dell'antica cinta muraria (quest'ultima costruita solo successivamente nel III secolo d.C.).\nQuest'arco onorario, insieme agli altri resti del periodo romano, quali l'anfiteatro e l'acquedotto, sottolinea l'importanza che la citt\u00e0 di Susa ebbe nel corso dell'epoca romana, a partire dall'et\u00e0 augustea.\nLa storia.\nL'arco fu fatto costruire per volere del re Cozio tra il 9 e l'8 a.C. in onore dell'imperatore romano Ottaviano Augusto al fine di celebrare il \"foedus\" (ossia il patto di alleanza) stipulato dallo stesso re con l'imperatore nel 13 a.C.. Ottaviano Augusto in persona, di ritorno dalle Gallie, si ferm\u00f2 nell'allora \"Segusium\" (nome romano dell'attuale citt\u00e0 di Susa) per inaugurare il monumento.\nL'opera \u00e8 ancora ben conservata; infatti, sebbene le componenti metalliche (come le lettere in bronzo dell'iscrizione e i grappi della medesima lega che si trovavano tra i blocchi di pietra) siano state rimosse, l'arco \u00e8 in gran parte intatto. Solo il fregio sul lato est del monumento \u00e8 stato corroso dal tempo ed \u00e8 oggi incomprensibile.\nL'ottimo stato di conservazione va anche attribuito all'accurato restauro a cui \u00e8 stato sottoposto l'arco in occasione del suo bimillenario tra il 1990 e il 1992 con la supervisione della Soprintendenza Archeologica del Piemonte.\nL'architettura.\nLa maggior parte degli esperti concorda che l'opera fu realizzata sia da artisti romani e di provenienza centro-italica, sia da maestranze locali. Anche i principali materiali utilizzati furono reperiti nelle vicinanze. In particolare i blocchi di calcare e marmo provengono dalla vicina zona di Foresto.\nSi tratta di un arco che presenta un unico fornice alto 8,85 metri e largo 5,85 con volta a botte decorata a cassettoni e delimitato ai 4 angoli da lesene sormontate da capitelli corinzieggianti che sorreggono gli archivolti. L'intera costruzione misura invece 13,07 metri di altezza, 11,93 di larghezza e 7,30 di profondit\u00e0.\nLa struttura comprende due robusti basamenti in pietra grigia e quattro colonne angolari (una ad ogni angolo dell'arco) a fusti scanalati sormontate da capitelli corinzi e parzialmente inserite all'interno della struttura. Queste colonne sorreggono idealmente la trabeazione, che, tra l'architrave e la cornice, ospita il notevole fregio. Al di sopra della trabeazione si trova l'attico, contenente l'iscrizione dedicatoria sulle due facciate principali (lati sud e nord della struttura). Si ritiene che in origine, come coronamento dell'arco, si dovessero posizionare alcune statue al di sopra dell'attico, ma queste non sono mai state trovate.\nL'iscrizione.\nSi tratta di un'importante iscrizione dedicatoria, con la quale l'arco veniva formalmente intitolato all'imperatore Ottaviano Augusto.\nL'epigrafe si sviluppa su quattro righe poste all'interno dell'attico sulle facciate a nord e a sud. In origine era scritta in lettere celate, ovvero in lettere di bronzo dorato, ma nel corso dei secoli l'arco \u00e8 stato spogliato di tutte le componenti metalliche e ora l'iscrizione pu\u00f2 essere letta solamente servendosi degli incavi che ospitavano gli originali caratteri bronzei.\nNell'iscrizione, Cozio, gi\u00e0 insignito della carica di \"Praefectus Ceivitatium\", insieme con le 14 popolazioni che a lui rispondevano, dedica l'arco all'imperatore Ottaviano Augusto. Qui di seguito si riporta l'iscrizione in latino cos\u00ec come la si pu\u00f2 leggere sul monumento, mantenendo la disposizione su quattro righe:\nUna traduzione dell'epigrafe \u00e8 la seguente: \u201c[In onore dell']Imperatore Cesare Augusto, figlio del divino [Cesare], Pontefice Massimo, investito della Potest\u00e0 Tribunizia da 15 [anni] e Imperatore da 13, [da parte di] Marco Giulio Cozio, figlio del re Donno, \"Praefectus\" delle popolazioni che sono qui elencate: Segovii, Segusini, Belaci, Caturigi, Medulli, Tebavi, Adanati, Savincati, Ecdini, Veamini, Venisami, Imerii, Vesubiani, Quadiati e [da parte] delle popolazioni che furono sotto la sua prefettura\u201d.\nGi\u00e0 nel periodo rinascimentale questa iscrizione dedicatoria era stata oggetto di studio da parte di chi si occupava di storia antica, sebbene ancora oggi l'interpretazione di talune parti della dedica sia oggetto di dibattito. Nonostante le difficolt\u00e0 incontrate nell'interpretazione, \u00e8 innegabile che si tratti di una fonte scritta giunta completa ai giorni nostri dopo pi\u00f9 di 2000 anni.\nLe colonne.\nLe quattro colonne angolari con capitelli corinzi che sorreggono la trabeazione dell'arco sono un esempio di innegabile maestria da parte di chi le ha progettate e poi realizzate. Esse si trovano proprio sugli angoli esterni dell'arco, sono parzialmente inserite all'interno della struttura e creano una sottile illusione ottica. Infatti guardando l'arco da ciascun lato \u00e8 possibile vedere due colonne negli angoli, dando cos\u00ec l'impressione che si sia dinanzi, non a quattro strutture colonnari, ma bens\u00ec a otto.\nL'illusione ottica \u00e8 per\u00f2 cos\u00ec sottile, che difficilmente l'osservatore \u00e8 in grado di accorgersene. Questo fatto non \u00e8 per\u00f2 sfuggito all'attenzione di storici, studiosi e uomini di cultura. Tra gli altri si pu\u00f2 ricordare il poeta valsusino Norberto Rosa che, intitolando un suo componimento proprio all'arco di Augusto, ricord\u00f2 com'era facile essere ingannati dalla posizione delle colonne.\nIl fregio.\nIl fregio \u00e8 un elemento di notevole rilevanza storica e artistica. Da un punto di vista storico narra i principali atti politico-religiosi che hanno portato al patto di alleanza tra Cozio e Ottaviano Augusto, in tal senso diventa opera propagandistica; a livello artistico, rappresenta una prima rottura stilistica con i canoni dell'epoca, risultando cos\u00ec un elemento innovativo in un monumento altrimenti coerente con altre opere celebrative del I secolo a.C.. Infatti, in quel periodo i fregi non avevano carattere narrativo, ma rappresentavano elementi puramente decorativi come metope e triglifi (si vedano per esempio l'Arco di Augusto ad Aosta e il Trofeo delle Alpi a La Turbie).\nSi tratta di quattro bassorilievi, uno per ogni lato della trabeazione, ove sono raffigurate delle scene tratte dalle cerimonie ufficiali che erano culminate con il \"foedus \"tra Cozio e Ottaviano Augusto. Sulle facciate ha una lunghezza di 10,75 metri e sui lati brevi di 5,85; \u00e8 alto 52 centimetri, con una lunghezza complessiva sui quattro lati che raggiunge i 33,20 metri.\nSul lato nord \u00e8 raffigurato un \"Suovetaurilia\" (un sacrificio in cui le vittime erano un maiale, un ariete e un toro); gli animali destinati al sacrificio sono di dimensioni abnormi e decisamente molto pi\u00f9 grandi dei conduttori. Tale rappresentazione sta ad indicare che l'evento importante \u00e8 il sacrificio stesso e non gli altri elementi che sono di contorno della scena. Il personaggio principale \u00e8 forse da identificare in Cozio, accanto a cui sono i \"victimarii \"(gli addetti al sacrificio incaricati dell'uccisione della vittima).\nNel fregio meridionale si vede un personaggio, solitamente identificato con Cozio (gi\u00e0 insignito del titolo di \"praefectus\"), compiere degli altri sacrifici ai Dioscuri, mentre nella parte occidentale sono raffigurati i rappresentanti delle 14 popolazioni citate nell'iscrizione. Sul lato orientale la scena \u00e8 stata completamente rovinata dal tempo e non pu\u00f2 pi\u00f9 essere interpretata.\nPosizione e realizzazione.\nAl contrario di altre opere architettoniche dell'epoca augustea, come l'Arco di Augusto ad Aosta e il Trofeo delle Alpi a La Turbie, che avevano come massimo scopo la celebrazione della vittoria di Roma sulle popolazioni locali (per esempio ad Aosta la schiacciante vittoria sui Salassi e a La Turbie su numerose trib\u00f9 della Gallia) l'arco di Susa \u00e8 nato col fine di celebrare un'alleanza, un \"foedus\" tra le trib\u00f9 che rispondevano a Cozio e Roma. Quindi vi si ritrovano differenze rispetto ad altri monumenti augustei sia a livello figurativo (il fregio) che a livello di iscrizione, ma la scelta della posizione in cui erigerlo e le modalit\u00e0 di realizzazione sono forse le questioni pi\u00f9 rilevanti. L'arco di Augusto doveva infatti onorare e ricordare un'alleanza vista come integrazione tra due culture molto diverse, quella delle popolazioni alpine e quella romana; integrazione che va letta nell'ottica della romanizzazione delle trib\u00f9 locali. Per sottolineare questa duplice finalit\u00e0 sono perci\u00f2 molto importanti la scelta della posizione in cui l'arco \u00e8 stato eretto e le modalit\u00e0 con cui l'opera \u00e8 stata poi realizzata.\nSi \u00e8 scelto di costruire l'arco in un luogo \"eminente\" ed intriso di un profondo significato sacro per gli abitanti del luogo, in modo da far permeare questa sacralit\u00e0 in tutta l'opera. Primo elemento fondamentale \u00e8 il fatto che questo monumento celebrativo sorge su un'altura lungo un'importantissima via di comunicazione, la \"Via Cozia\", nelle vicinanze di quella che all'epoca era la dimora del re dei Cozio. In secondo luogo, proprio nella zona circostante \u00e8 ancora presente oggi un altare in pietra con delle coppelle collegate tra loro da canaletti, indice che gli abitanti del luogo consideravano sacro il posto. In terza istanza, l'opera \u00e8 stata progettata in modo che il fornice fosse orientato e allineato con la cima del Rocciamelone, la montagna pi\u00f9 elevata della Val di Susa e sacra alle popolazioni pre-romane della zona. In ultimo, il fregio che adorna la trabeazione narra quattro momenti del patto stretto tra Cozio e Augusto e ben due di questi sono scene sacrificali.\nLa realizzazione dell'opera ha acceso un lungo dibattito tra gli studiosi. L'arco \u00e8 infatti un'opera di superba maestria dal punto di vista architettonico, ma alcuni elementi sono chiaramente meno riusciti e realizzati da mani diverse: i capitelli corinzi delle 4 colonne angolari e quelli delle lesene agli angoli del fornice, ma soprattutto il fregio. Nei casi dei capitelli alcuni sono molto plastici con foglie d'acanto molto grandi e artisticamente realizzate (sebbene ci\u00f2 sia chiaro solo ad un esperto), mentre molti altri sono piatti, con foglie pi\u00f9 piccole e a tratti solo abbozzate. Il caso del fregio \u00e8 per\u00f2 il pi\u00f9 rilevante perch\u00e9, seppur di composizione rigorosa, \u00e8 nel suo complesso stilisticamente meno ben riuscito del resto dell'arco. Negli anni pi\u00f9 recenti la maggioranza degli esperti ha deciso di concordare che questa dicotomia stilistica \u00e8 da imputare alla scelta di far progettare l'opera ad artisti romani e suddividere poi la realizzazione vera e propria dell'arco tra maestranze locali e i ben pi\u00f9 esperti artisti itineranti provenienti dal centro della penisola italica e da Roma stessa. In particolare la struttura in pietra \u00e8 stata realizzata mirabilmente, tant'\u00e8 che i blocchi sono tutti perfettamente allineati pur essendo stati messi in posa senza l'uso della malta cementizia, mentre il fregio evidenzia non solo la presenza di scultori con abilit\u00e0 nettamente diverse (come nel caso dei capitelli corinzi), ma \u00e8 di per s\u00e9 un'opera realizzata con maggiore imperizia nel suo complesso. Oggi si ritiene che le maestranze locali avessero realizzato il fregio al fine di spiegare l'alleanza alle popolazioni coziane e di creare un'opera che fosse essa stessa rappresentazione dell'integrazione con la civilt\u00e0 romana.\nProprio la decisione di combinare elementi e persone provenienti da Roma con i materiali e lavoratori locali fa comprendere come l'integrazione e la romanizzazione delle trib\u00f9 coziane fosse un elemento di primaria importanza per Roma e parte integrante della propaganda imperiale; infatti questa progressiva opera di romanizzazione \u00e8 poi proseguita con il figlio di Cozio nel I secolo d.C..\nUna targa apposta in occasione del bimillenario dell'arco di Augusto nel luglio del 1992 auspica che l'unit\u00e0 e l'integrazione proseguano anche in futuro."}
{"id": "1460160", "revid": "729019", "url": "https://it.wikipedia.org/wiki?curid=1460160", "title": "Ferrovia Cuneo-Mondov\u00ec", "text": "La ferrovia Cuneo-Mondov\u00ec \u00e8 una linea regionale che collegava le citt\u00e0 di Cuneo e Mondov\u00ec.\nLunga 33 km, la linea \u00e8 priva di traffico dal 2012 e da allora risulta sospesa all'esercizio.\nStoria.\nI primi studi per la costruzione di due collegamenti ferroviari fra Cuneo, Saluzzo e Mondov\u00ec furono realizzati precedentemente al 1855, ed il secondo fu altres\u00ec inserito nell'ambito dello stanziamento previsto con legge del maggio 1865, successivamente alla quale la stessa deputazione provinciale si era detta disposta a farsi carico dell'intero importo necessario.\nCon legge del 29 luglio 1879 venne infine approvata la costruzione della Cuneo-Mondov\u00ec quale ferrovia complementare per la quale parte dei costi sarebbero stati coperti dallo Stato e, in seguito fu approvato fra i diversi tracciati proposti quello progettato dagli ingegneri Allasia e Soldati passante per Beinette.\nLa prima tratta e pi\u00f9 impegnativa da Roccadebaldi a Cuneo, comprendente anche il ponte sul Gesso e lunga 19,846\u00a0km, fu attivata formalmente il 2 ottobre 1887; ad essa fece seguito il completamento fra Mondov\u00ec e Roccadebaldi, lungo 6,210\u00a0km, inaugurato il 18 febbraio 1888. La spesa complessiva per la costruzione della linea ammont\u00f2 a quasi sei milioni di lire.\nAffidata in base alla legge \"Baccarini\" del 27 aprile 1885 alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, la linea pass\u00f2 nel 1905 alle neocostituite Ferrovie dello Stato.\nSopravvissuta pressoch\u00e9 indenne alle due guerre mondiali, la linea fu oggetto di significativi ammodernamenti dapprima nel 1989, con la sostituzione delle rotaie con altre di maggiore massa e poi nel 1994 quando, nonostante la gi\u00e0 ventilata ipotesi di soppressione, fu istituito il Dirigente Centrale Operativo.\nA causa del crollo del ponte sul Gesso avvenuto in conseguenza all'alluvione del 1996 la circolazione fu sospesa fino al 2003 nell'intera tratta compresa fra l'uscita della stazione di Cuneo Gesso fino a Mondov\u00ec. In tale periodo rimase il solo servizio merci sotto forma di tradotte.\nAlle FS subentr\u00f2, nel 2001, la neocostituita Rete Ferroviaria Italiana.\nDopo un accurato lavoro di ripristino, la linea venne riaperta al traffico nel 2006.\nConsiderati i soli dati di frequentazione, nel 2012 la ferrovia fu inserita dalla Regione Piemonte, in grave crisi finanziaria, fra le linee da escludere dal contratto di servizio con Trenitalia: l'intero servizio ferroviario fu soppresso a partire dal 17 giugno 2012.\nNell'anno 2016 \u00e8 stato presentato, a Torino, il progetto di mobilit\u00e0 MetroGranda, una linea di metropolitana leggera ideata per collegare i principali centri della provincia di Cuneo sfruttando le vecchie linee Savigliano-Saluzzo-Cuneo, Cuneo-Mondov\u00ec, Mondov\u00ec-Bastia Mondov\u00ec, Bastia-Bra, Bra-Cavallermaggiore, Cavallermaggiore-Savigliano. Il progetto prevederebbe quindi la ricostruzione della linea Mondov\u00ec-Bastia e un ripristino delle linee Bastia-Bra, Mondov\u00ec-Cuneo e Cuneo-Saluzzo-Savigliano. Non sono per\u00f2 al momento previsti finanziamenti.\nCaratteristiche.\nLa linea \u00e8 a binario semplice non elettrificato, i cui impianti sono in ultimo telecomandati dal Dirigente Centrale Operativo di Torino Lingotto.\nFra le principali opere d'arte figurano una galleria della lunghezza di 1174 metri, due ponti a tre arcate, cinque cavalcavia e otto sottovia.\nPercorso.\nLasciata la monumentale stazione di Cuneo (gi\u00e0 Cuneo Altipiano) e impegnato uno dei due binari posti su viadotto che costituivano la linea di raccordo che aggira la citt\u00e0, la ferrovia volge verso est fino a Cuneo Gesso.\nSuperato l'omonimo torrente e lasciata sulla destra l'antica diramazione per Boves, i treni raggiungevano Beinette; poi la linea si avvicina alla statale e prosegue fino a toccare la fermata di Margarita e la stazione di Pianfei.\nDopo le ulteriori fermate di Pogliola e Rocca de' Baldi, il sedime si raccorda a quello della ferrovia Torino-Savona fino al capolinea di Mondov\u00ec.\nTraffico.\nFin dall'apertura la linea fu interessata da un movimento passeggeri prevalentemente locale con treni che fino al 1985 proseguivano sulla ferrovia Bastia Mondov\u00ec-Mondov\u00ec raggiungendo, grazie alla presenza della stazione di Mondov\u00ec Breo, il centro cittadino.\nAd esso si aggiungeva un traffico merci non trascurabile anche in virt\u00f9 della presenza a Cuneo del raccordo con il locale stabilimento Michelin; tale flusso, abbinato a quello di legname per un'altra azienda raccordata, cess\u00f2 definitivamente nel 2009."}
{"id": "1460162", "revid": "1014025", "url": "https://it.wikipedia.org/wiki?curid=1460162", "title": "Cesco Baseggio", "text": "Inizi\u00f2 molto giovane la carriera, affermandosi in particolare come interprete del teatro dialettale veneto, per il quale scrisse anche alcune commedie.\nBiografia.\nNato a Treviso da Arturo, violinista, e Irma Fidora, soprano lirico, trascorse la giovinezza a Venezia, luogo di origine della famiglia. Studi\u00f2 il violino secondo le volont\u00e0 del padre ed entr\u00f2 nel mondo del teatro quasi per caso: conobbe infatti Gianfranco Giachetti nel 1913, mentre stava preparando \"La locandiera\" del Goldoni e venne da questi invitato alla rappresentazione; pi\u00f9 per curiosit\u00e0, il Baseggio prov\u00f2 una parte della commedia, ma ne rest\u00f2 talmente affascinato che decise di lasciare il violino e gli studi per dedicarsi completamente alla recitazione.\nTre anni dopo imbracci\u00f2 le armi per la prima guerra mondiale e si mise in luce dirigendo in Albania il \"teatro del soldato\".. Tornato dalla guerra tradusse \"Il malato immaginario\" di Moli\u00e8re dal francese al dialetto veneziano.\nNel 1920 ricevette l'invito di Giachetti a entrare nella compagnia \"Ars Veneta\" come attore caratterista e brillante. Perfezion\u00f2 gli studi dell'arte fondando, sei anni dopo, nel 1926, una sua compagnia teatrale. In seguito assunse il ruolo di capocomico e da quel momento (tranne un triennio trascorso nella Compagnia del teatro di Venezia, diretta da Guglielmo Zorzi nel 1936-37 e poi da Alberto Colantuoni) guid\u00f2 prevalentemente compagnie di prosa specializzate in commedie del repertorio goldoniano, per il quale si rivel\u00f2 un attore molto adatto.\nSi misur\u00f2 anche in opere di William Shakespeare, Friedrich Schiller, Giacinto Gallina, Ruzante, Gino Rocca e Renato Simoni.\nNegli anni sessanta, grazie alle sue spiccate doti di immediata comunicativit\u00e0 e simpatia, si fece apprezzare nelle edizioni televisive di alcune delle pi\u00f9 celebri opere goldoniane di carattere e di ambiente. Mor\u00ec a Catania, dove era stato chiamato come regista di una commedia del teatro veneto, il 22 gennaio 1971.\nLe sue spoglie giacciono nel cimitero di Venezia nell'isola di San Michele, a fianco di altri attori del teatro dialettale veneto.\nProsa televisiva Rai.\nCarosello.\nCesco Baseggio partecip\u00f2 ad alcune serie di \"sketch\" della rubrica pubblicitaria televisiva \"Carosello\" pubblicizzando:"}
{"id": "1460163", "revid": "599013", "url": "https://it.wikipedia.org/wiki?curid=1460163", "title": "Andrej Tka\u010duk", "text": "Carriera.\nGiocatore della MFK Dina Moskva alla fine degli anni 1990, con la nazionale russa ha disputato lo UEFA Futsal Championship 1999 in Spagna, battendo in finale i padroni di casa. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1460164", "revid": "122315", "url": "https://it.wikipedia.org/wiki?curid=1460164", "title": "Prototeri", "text": ""}
{"id": "1460170", "revid": "115514154", "url": "https://it.wikipedia.org/wiki?curid=1460170", "title": "Guido Alfani", "text": "Biografia.\nFiglio del pedagogista e filologo Augusto Alfani, fu sacerdote dell'ordine degli Scolopi, scienziato e sismologo, diresse dal 1905 al 1940, anno della sua morte, l'Osservatorio Ximeniano di Firenze, perfezion\u00f2 e invent\u00f2 numerosi apparecchi sismici.\nSpecializzato nella costruzione di apparecchi sismografici, apport\u00f2 delle innovazioni in questo campo con strumenti come il fotosismografo che porta il suo nome. All'inizio del Novecento install\u00f2 una stazione geodinamica nei locali dell'Ordine, unica in Italia, che gli permise di localizzare rapidamente gli epicentri di terremoti come quello di Messina (1908), di Avezzano (1915) e quelli in Toscana del 1919-1920. Si dedic\u00f2 anche alla meteorologia e all'astronomia. Pubblic\u00f2 \"Un secolo di osservazioni meteorologiche (1813-1918)\", a Firenze (1920). Impiant\u00f2 nell'Osservatorio una stazione radiotelegrafica per la ricezione del segnale radio e dei bollettini meteorologici da Parigi. Morl a Firenze il 20 novembre 1940.\nFu grande amico e ammiratore di don Giulio Facibeni, al punto da lasciargli in eredit\u00e0 la propria pianeta, ricamata dalla madre, e il proprio calice.\nArchivio.\nIl fondo delle carte di Guido Alfani comprende il suo carteggio e gli appunti scientifici personali. Tale documentazione \u00e8 conservata nell'archivio storico della Provincia toscana dell'Ordine degli Scolopi, che ha sede presso l'Osservatorio Ximeniano ed \u00e8 tenuta distinta dal carteggio ufficiale dell'Osservatorio formatosi sotto la direzione di Alfani."}
{"id": "1460171", "revid": "122315", "url": "https://it.wikipedia.org/wiki?curid=1460171", "title": "Tachyglossa", "text": ""}
{"id": "1460172", "revid": "1543377", "url": "https://it.wikipedia.org/wiki?curid=1460172", "title": "Neurochinina B", "text": "La Neurochinina B (o Neuromedina K) \u00e8 un neuropeptide, ossia un polipeptide a catena corta, appartenente alla famiglia delle tachichinine, che agisce da neurotrasmettitore nei mammiferi.\nStruttura.\nIl polipeptide \u00e8 composto da 10 aminoacidi con sequenza: \"C-terminale-Gly-Asn-Leu-Trp-Ala-Thr-Gly-His-Phe-Met-N-terminale\".\nSintesi.\nLa sintesi delle tachichinine si verifica soprattutto dai neuroni e i peptidi sono liberati dagli assoni. Di recente \u00e8 stata dimostrata produzione di neuropeptidi anche da cellule extraneuronali, come granulociti eosinofili, macrofagi, linfociti. La produzione delle tachichinine \u00e8 regolata da due distinti geni: \nLe preprotachichinine sono poi tagliate in polipeptidi pi\u00f9 piccoli. \nRecettore.\nIl recettore endogeno della Neurochinina B \u00e8 il recettore 3 della neurochinina (NK3R), appartenente alla famiglia dei recettori accoppiati a proteine G. Tali recettori inducono l'attivazione della Fosfolipasi C che, a sua volta, produce l'inositolo1,4,5-trifosfato e il Diacilglicerolo (DAG) per la scissione del fosfatidilinositolo4,5-bifosfato (PIP2).\nMeccanismo d'azione.\nLa Neurochinina B \u00e8 simile alla Sostanza P e alla Neurochinina A nel meccanismo d'azione, oltre che nella struttura. Come tutte le tachichinine, la Neurochinina B \u00e8 in grado di eccitare neuroni, dilatare i vasi sanguigni e far contrarre la muscolatura liscia per esempio quella della parete vescicale, uterina o delle vie aeree, ed \u00e8 uno dei principali mediatori della peristalsi intestinale. Non sono invece ancora ben noti gli effetti sul sistema immunitario."}
{"id": "1460174", "revid": "709565", "url": "https://it.wikipedia.org/wiki?curid=1460174", "title": "L\u00f6wenbr\u00e4u", "text": "La L\u00f6wenbr\u00e4u Aktiengesellschaft \u00e8 un birrificio di Monaco di Baviera che produce birra secondo la legge Reinheitsgebot, istituita nel 1516. \"L\u00f6wenbr\u00e4u\" in italiano significa \"birra del leone\". Dal 1997 ha cessato l'attivit\u00e0 autonoma per confluire con Spatenbr\u00e4u nello Spaten-L\u00f6wenbr\u00e4u-Gruppe, a sua volta del gruppo Anheuser-Busch InBev.\nStoria.\nControversie sulla data di fondazione.\nPer lungo tempo venne creduta la fondazione nel 1383. Questo dato \u00e8 risultato falso. Una possibile data realistica \u00e8 quella del 1524. In quell'anno \"J\u00f6rg Schnaitter, pierprew\" era presente in L\u00f6wengrube 17. Il nome \"L\u00f6wenbr\u00e4u\" risale al 1746 come dalla numerazione Biersudverzeichnis di Monaco di Baviera.\nLa birra \"L\u00f6wenbr\u00e4u\" \u00e8 stata servita ad ogni Oktoberfest di Monaco dal 1810 ed \u00e8 una delle sei industrie della birra autorizzate a servire la birra al festival. Durante l'Oktoberfest, \"L\u00f6wenbr\u00e4u\" tratta una birra speciale chiamata \"Oktoberfestbier\" o \"Wiesenbier\" (\"birra della \"Wies'n\"\", il parco in cui si tiene la festa a Monaco), una birra chiara ambrata e fresca.\nIl birrificio \"L\u00f6wenbr\u00e4u\" \u00e8 stato bombardato durante un'incursione aerea nel 1945. Fu in seguito ricostruito.\nFino al 2002, la birra \"L\u00f6wenbr\u00e4u\" \u00e8 stata venduta sui mercati americani sotto licenza da \"Miller Brewing Company\". Bench\u00e9 fosse usato lo stesso metodo di produzione, il gusto era diverso dalla versione monachese. Dopo il 2002, \"L\u00f6wenbr\u00e4u\" ha iniziato ad esportare direttamente la sua birra da Monaco, migliorando enormemente la qualit\u00e0 per i bevitori americani. Per distinguersi dalla versione \"Miller L\u00f6wenbr\u00e4u\", la versione tedesca \u00e8 lanciata sul mercato sotto il nome di \"L\u00f6wenbr\u00e4u Original\". Alcuni negli Stati Uniti usano sempre la pronuncia americana per \"L\u00f6wenbr\u00e4u Original\", mentre altri segnano questa distinzione ed utilizzano la pronuncia tedesca per distinguere il prodotto tedesco."}
{"id": "1460176", "revid": "136978", "url": "https://it.wikipedia.org/wiki?curid=1460176", "title": "H3BO3", "text": ""}
{"id": "1460179", "revid": "729019", "url": "https://it.wikipedia.org/wiki?curid=1460179", "title": "Super Bowl XXXIII", "text": "Il Super Bowl XXXIII \u00e8 stata la partita di finale della National Football League tra i vincitori della National Football Conference (NFC) e della American Football Conference (AFC) nella stagione del 1998 e venne giocata il 31 gennaio 1999 al Pro Player Stadium di Miami.\nLa partita vide affrontarsi i vincitori della NFC, gli Atlanta Falcons ed i vincitori della AFC, i Denver Broncos. I Broncos, dati favoriti per 7,5 a 1, hanno battuto agevolmente i Falcons.\nIl quarterback dei Broncos John Elway a 38 anni \u00e8 diventato il pi\u00f9 vecchio giocatore di tutti i tempi ad essere nominato Super Bowl MVP. Ha completato 18 su 29 passaggi per 336 yards e un touchdown, ed ha inoltre segnato un touchdown su corsa di 3 yard.\nFormazioni titolari.\nFonte:\n Membro della Pro Football Hall of Fame"}
{"id": "1460180", "revid": "6923", "url": "https://it.wikipedia.org/wiki?curid=1460180", "title": "Antiatomo", "text": "Si definisce antiatomo un atomo composto di antimateria anzich\u00e9 di normale materia. In altre parole l'antiatomo \u00e8 costituito da un nucleo di antiprotoni e antineutroni circondato da positroni.\nLe propriet\u00e0 fisico-chimiche di un antiatomo (considerato nella sua interezza ed allo stato elettricamente neutro) non differiscono minimamente da quelle di un atomo composto dalla materia ordinaria. Ci\u00f2 significa che gli antiatomi possono legarsi fra loro per formare composti e subire reazioni chimiche.\nNegli ultimi anni, nei grandi acceleratori di particelle (per esempio al CERN di Ginevra) sono stati prodotti antiatomi, attraverso la produzione di antiparticelle che si sono poi unite a formare un antiatomo ed intrappolarlo per quindici minuti. Questi hanno una vita di qualche frazione di secondo, in quanto si annichilano immediatamente con gli atomi dei materiali di cui \u00e8 costituito l'acceleratore stesso. Infatti, essendo gli antiatomi elettricamente neutri come gli atomi ordinari, non \u00e8 nemmeno possibile imbrigliarli con campi elettromagnetici.\nGli antiatomi, in quanto composti da antimateria, si comportano in modo opposto alla materia ordinaria per quanto riguarda la forza elettromagnetica, la forza nucleare debole e la forza nucleare forte, ma si comportano in modo analogo nelle interazioni gravitazionali."}
{"id": "1460187", "revid": "1305772", "url": "https://it.wikipedia.org/wiki?curid=1460187", "title": "Vittore di Calcedonia", "text": "Agiografia.\nLa sua figura \u00e8 legata a quella di sant'Eufemia di Calcedonia. Vittore, insieme a Sostene, sarebbe stato uno dei soldati incaricati di compierne il martirio ma, vista la testimonianza di fede della giovane Eufemia, si sarebbe convertito alla fede cristiana, subendo il martirio a sua volta.\nCulto.\nAlcune sue reliquie sono conservate, insieme alle reliquie di santa Eufemia e di San Sostene, nella basilica di Sant'Eufemia in Piacenza; tracce di reliquie dei Santi martiri calcedonesi Eufemia, Vittore e Sostene sono anche a Irsina."}
{"id": "1460189", "revid": "20973", "url": "https://it.wikipedia.org/wiki?curid=1460189", "title": "Cogli l'attimo", "text": ""}
{"id": "1460190", "revid": "1649409", "url": "https://it.wikipedia.org/wiki?curid=1460190", "title": "Peng Dehuai", "text": " \nFamoso leader militare nonch\u00e9 capo dell'Esercito, nel 1955 fu uno dei \"10 generali veterani\" ad essere elevato al grado di Maresciallo della Repubblica Popolare Cinese.\nBiografia.\nLa sua carriera militare inizi\u00f2 negli anni venti nelle file dell'esercito del Kuomintang unificato, nel quale divenne comandante di brigata; in quel periodo inizi\u00f2 a legarsi con politici radicali. Nel 1927, in seguito all'epurazione dei comunisti dal Kuomintang, fu allontanato ed entr\u00f2 nel Partito Comunista Cinese. Partecip\u00f2 alla Lunga marcia ed alla guerra contro il Giappone. In seguito, con la ripresa della guerra civile tra comunisti e nazionalisti, comand\u00f2 vittoriosamente la I armata. Durante la guerra di Corea fu nominato comandante supremo dell'esercito e ministro della difesa. In seguito si impegn\u00f2 per una riforma delle forze armate, volendo dotarle di un'organizzazione moderna. Le sue idee per\u00f2 lo misero in contrasto con Mao, che invece era favorevole ad un esercito fortemente ideologizzato e portatore degli ideali comunisti.\nLa rottura tra Mao e Peng avvenne nel 1959 alla Conferenza di Lushan, durante la quale Peng critic\u00f2 aspramente l'operato di Mao nel Grande balzo in avanti; la lettera che sped\u00ec a Mao per una critica complessiva, favorevole invece al modello sovietico, venne sottoposta dal leader al gruppo dirigente, e sotto insistenze di Liu Shaoqi venne assunta nel dibattito della conferenza, che venne di conseguenza prolungata di dieci giorni. Peng fu quindi destituito (ovviamente fu rimosso da Ministro della Difesa, per il suo punto di un esercito professionalizzato e accasermato di tipo sovietico, opposto all'esercito di popolo del gruppo dirigente uscito dalla rivoluzione armata) e sostituito da Lin Biao; mantenne per\u00f2 tutti i suoi incarichi nel CC del PCC. Il 1966 lo trova a capo di una impresa industriale militare in una provincia nel Sud della Cina. Dalla Conferenza di Lushan al 1966 non fu mai arrestato n\u00e9 vessato, come non lo furono mai i pochi dirigenti in dissenso con la \"linea proletaria\" del Centro.\nNel maggio del 1966 viene lanciata la lungamente annunciata Grande Rivoluzione Proletaria, con una intera pagina del \"Giornale del Popolo\". Il punto essenziale \u00e8 trasformare dalle fondamenta gli organi di potere amministrativo e politico nel senso della Comune di Parigi, e valutare dal basso tutti i dirigenti di partito (documento in 16 punti della Commissione incaricata della Rivoluzione culturale dentro il CC del PCC). Si formarono le Guardie rosse, che spesso presero una via violenta in risposta ai tentativi di repressione. Si divisero e disgregarono, mettendo a repentaglio la stessa unit\u00e0 nazionale. In questo periodo di caos e processi pubblici vennero ricordate le passate divergenze tra l'anziano generale e Mao, e ne vennero considerate le colpe. Non furono tenuti in conto i suoi grandi meriti nel corso della guerra rivoluzionaria e in Corea, e venne condannato al carcere a vita in un laogai, ove mor\u00ec nel 1974."}
{"id": "1460191", "revid": "348618", "url": "https://it.wikipedia.org/wiki?curid=1460191", "title": "Augusto Alfani", "text": "Biografia.\nDopo essersi formato all'Istituto di Studi Superiori di Firenze, intraprende la carriera di docente di filosofia nei licei di Pistoia e Firenze, Si interessa fin da giovane delle scienze pedagogiche e soprattutto al tema dell'educazione popolare; infatti cura e fonda diverse riviste, tra cui nel 1872 \"La scuola. Rivista italiana dell'istruzione pubblica\", nella quale pubblica numerosi saggi e articoli, accanto a quelli apparsi su un'altra rivista fiorentina, \"Letture di famiglia\".\nNel 1878 pubblica a Firenze l'opera che gli regala la notoriet\u00e0, \"Il carattere degli Italiani\" (Firenze, G. Barbera, 1878), e l'anno successivo viene eletto consigliere comunale. Nello stesso 1879 comincia a collaborare con la neonata rivista \"La Rassegna Nazionale\" sulla quale pubblica l'articolo \"Cenno storico sull'idea del partito conservatore nazionale e intorno al pensiero politico di Augusto Conti\", personaggio rappresentativo del cattolicesimo toscano dell'Ottocento al quale molti anni dopo dedicher\u00e0 il libro \"Della vita e delle opere di Augusto Conti\" (Firenze 1906).\nIl 5 dicembre 1885 entra nell'Accademia della Crusca, dove ricopre i ruoli di massaio (1897-1915) e primo economo (1916-1923); eletto segretario nel 1889, in sostituzione del Guasti, si dimette per\u00f2 dalla carica nel marzo 1890. Dal 1914 dirige la terza commissione di studio per la compilazione del \"Vocabolario minore (o dell'uso)\" e nel 1923, a seguito della riforma Gentile, viene nominato Accademico onorario.\n\u00c8 padre del sismologo Guido Alfani (1876-1940).\nOpere.\nFra le sue pi\u00f9 note opere educative si ricordano:\nOpere di divulgazione:\nArchivio.\nLe carte di Augusto Alfani sono state consegnate all'Accademia della Crusca il 27 ottobre 2009 dal bisnipote Vanni Alfani, insieme a volumi a stampa che sono andati ad arricchire il patrimonio della Biblioteca dell'Accademia della Crusca di Firenze. Nella Biblioteca dell'Accademia si trova un cospicuo nucleo di testi editi da Augusto Alfani dal 1872 al 1924, comprendente tutte le sue maggiori pubblicazioni."}
{"id": "1460192", "revid": "55935", "url": "https://it.wikipedia.org/wiki?curid=1460192", "title": "Neuromedina K", "text": ""}
{"id": "1460195", "revid": "136978", "url": "https://it.wikipedia.org/wiki?curid=1460195", "title": "H2CO3", "text": ""}
{"id": "1460198", "revid": "290948", "url": "https://it.wikipedia.org/wiki?curid=1460198", "title": "H3PO3", "text": ""}
{"id": "1460202", "revid": "125332777", "url": "https://it.wikipedia.org/wiki?curid=1460202", "title": "Torre Cajetani", "text": "Torre Cajetani \u00e8 un comune italiano di abitanti della provincia di Frosinone nel Lazio, nella media Valle Latina.\nGeografia fisica.\nTerritorio.\nIl nome fa riferimento alla famiglia Caetani o Cajetani, dei cui domini fece parte.\nIl comune sorge sull'estremit\u00e0 orientale di un dorsale montuoso che si distacca dal versante meridionale dei Monti Ernici (819 m slm).\nClima.\nClassificazione climatica: zona E, 2595 GR/G\nStoria.\nLa storia del paese \u00e8 strettamente collegata al suo castello, che viene ricordato in una pergamena datata 1180. In questo documento si descrive un abitato fortificato ormai pienamente formato ed organizzato, la cui difesa \u00e8 demandata ai suoi stessi abitanti (\"castrum quod Turris vocatur\").\nNel 1303 una bolla pontificia sanc\u00ec l'egemonia della famiglia Caetani nell'area e Torre Cajetani divenne un importante punto strategico di difesa della famiglia per contrastare la famiglia rivale dei Colonna.\nNel territorio di Torre Cajetani sgorga una sorgente (Fontanelle) d'acqua oligominerale che era costantemente utilizzata da Papa Bonifacio VIII per curarsi del \"mal della pietra\"\nMonumenti e luoghi d'interesse.\nArchitetture militari.\nIncerta \u00e8 la data di sua fondazione. Viene menzionato per la prima volta nel VI secolo d.C. su una pergamena mai rinvenuta citata dal Mirzio (riferendosi al viaggio di San Benedetto da Subiaco e Cassino: \u201c\u2026 S. Benedictum [\u2026] iter fecisse et per Castrum Turris appellatum transisse\u201d. Probabilmente fu costruito tra il basso Impero e l'alto Medioevo, e nel IX secolo apparteneva alla famiglia del senatore Teofilatto, che aveva molti interessi in Campagna.\n. Alla fine del XIII secolo la Torre viene acquistata dai Caetani, che ampliano la struttura della fortificazione, sulla base di una grande pianta quadrangolare, con al centro la torre principale. Rimane sotto il diretto controllo dei Caetani, dando vita a un ramo della famiglia detto \"della Torre\", fino all'estinzione del ramo stesso (fine '800). Nel 1915 parte del castello crolla in seguito al terremoto della Marsica, subendo gravi danni e dopo un lungo periodo di abbandono dal 1959, per un singolare ricorso storico, \u00e8 rilevato dai Teofilatto, antica famiglia di Roma, che ne intraprese un complessivo restauro, preservandolo dall'incuria e dall'abbandono. Dell'antica fortificazione difensiva sono ancora ben visibili quattro torrioni.\nArchitetture religiose.\nSorge nel centro dell'abitato si hanno notizie della Chiesa parrocchiale a partire dal 1295. Della chiesa medioevale non ci sono pi\u00f9 tracce (forse poggia ancora su alcuni resti murari medioevali), ha subito un restauro nei primi anni dell'800 ed oggi ha forme barocche. La chiesa custodisce alcuni dipinti di grande valore, quello della \"Santissima Vergine Assunta in Cielo\" circondata da Angeli, del XX secolo, posto dietro l'altare maggiore, le \"Anime Purganti\" (Rampolloni, 1860) e quello del \"Santissimo Salvatore\" di scuola toscana. Era presente, inoltre, il dipinto dedicato a San Michele Arcangelo riproduzione di un'opera di Guido Reni realizzata da Filippo Balbi nel XIX secolo, recentemente trafugato. Al suo interno vengono custodite le reliquie di Padre Marcello da Torre, frate francescano morto in odore di santit\u00e0 vissuto alla fine del 1500.\nChiesetta SS.ma Trinit\u00e0\nSorge fuori dal paese. Le prime notizie ufficiali che abbiamo della chiesetta risalgono a fine '500 ma sicuramente ha origini precedenti e come tante chiese poi dedicate alla Trinit\u00e0 aveva un'altra intitolazione (S. Rocco). Faceva parte del Cammino che portava al Santuario della Santissima Trinit\u00e0 di Vallepietra e qui i pellegrini pernottavano o si ristoravano durante il pellegrinaggio.\nAveva al suo interno vari affreschi romanici che purtroppo sono andati persi con il restauro degli anni '60.\nL'ultimo restauro della chiesa \u00e8 del 2015.\nAltro.\nCon questo nome si indica la fonte di acqua antilitiaca conosciuta gi\u00e0 nel 1200. Delle acque della fonte si avvalse papa Bonifacio VIII per sanarsi della sua malattia (il cosiddetto male della pietra). Nella stipula di acquisto (1296) da parte della famiglia Caetani del \"castrum Turris\" viene specificato l\u2019acquisto anche della \u201c\"fontem Fontanil, in valle Anticulana\"\u201d. Varie testimonianze storiche indicano il suo utilizzo da parte del pontefice anagnino. La fonte \u00e8 stata pi\u00f9 volte \u201craccomodata\u201d come testimoniano gli atti presenti nel Libro dei Consigli del Comune di Torre. Dopo il 1920, allo scadere della concessione data a Giuseppe Forestieri per lo sfruttamento delle acque, la fonte \u00e8 stata abbandonata fino al recupero (2015) del fabbricato destinato all'imbottigliamento dell\u2019acqua sorgiva; la struttura oggi \u00e8 sede di un centro visite dedicato allo sviluppo degli aspetti storici, sociali, sportivi, culturali e gastronomici del paese e della Valle Latina.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 71 imprese operanti nel territorio comunale, che rappresentavano lo 0,21% del totale provinciale (33.605 imprese attive), hanno occupato 116 addetti, lo 0,11% del dato provinciale; in media, ogni impresa nel 2015 ha occupato un addetto (1,63).\nInfrastrutture e trasporti.\nStrade.\nIl comune \u00e8 attraversato dalla Strada statale 155 di Fiuggi.\nAmministrazione.\nNel 1872 \"Torre\" cambia denominazione in Torre Cajetani.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Torre Cajetani pass\u00f2 dalla provincia di Roma a quella di Frosinone."}
{"id": "1460203", "revid": "135224", "url": "https://it.wikipedia.org/wiki?curid=1460203", "title": "Maddaleone", "text": "Maddaleone \u00e8 un termine di tecnica farmaceutica. Il vocabolo deriva lat. tardo \"magdalium\" o \"magdalio, -onis\", a sua volta dal vocabolo greco \u03bc\u03b1\u03b3\u03b4\u03b1\u03bb\u03b9\u03ac che significa \"pallina di mollica di pane\"\nIndica un preparato officinale pastoso di forma cilindrica allungata, formato da eccipienti (solitamente pasta di liquirizia) che inglobano i principi attivi.\nPrima dello sviluppo dell'industria farmaceutica, tale bastoncino veniva preparato artigianalmente in farmacia come una pasta per pillole da sezionarsi in tante piccole porzioni tramite un utensile detto pilloliera. Alle dosi preparate nella corretta posologia si dava infine forma sferica per essere usate come pillole.\nViene utilizzato anche per fare impiastri o suffumigi."}
{"id": "1460204", "revid": "767487", "url": "https://it.wikipedia.org/wiki?curid=1460204", "title": "Una vita quasi perfetta (film 2002)", "text": "Una vita quasi perfetta (\"Life or Something Like It\") \u00e8 un film del 2002 diretto da Stephen Herek.\nLa commedia mostra una settimana di una giovane donna, interpretata da Angelina Jolie, chiamata a fare chiarezza nella propria vita in un momento in cui la carriera potrebbe decollare e la vita privata crollare.\nTrama.\nLanie Kerrigan sembra avere tutto dalla vita: la bellezza, una carriera in ascesa come reporter televisiva, un bel fidanzato giocatore di baseball e un appartamento di lusso. Un giorno una sorta di veggente senzatetto le fa notare quanto sia superficiale la sua vita e le fa quattro predizioni. Quando le prime due profezie si avverano, Lanie si fa prendere dal panico, visto che il veggente, oltre a predirle che non otterr\u00e0 il lavoro che desidera moltissimo, le ha detto che morir\u00e0 il gioved\u00ec seguente.\nDa quel momento per Lanie inizia un nuovo percorso, dove riconsidera la sua vita e i suoi valori. Nel vuoto dal quale sembra essere circondata trova sorprendentemente un sostegno in Pete, un cameraman con il quale in passato ha avuto un rapporto occasionale. Tra i due, che sembravano molto diversi e distanti, scocca una scintilla ma l'idillio dura pochissimo. Lanie, infatti, nonostante atteggiamenti poco professionali negli ultimi giorni, ottiene l'agognata promozione ed \u00e8 pronta a partire subito per New York dove \u00e8 stata chiamata per lo show nazionale del mattino.\nPer Lanie non c'\u00e8 solo la soddisfazione personale ma anche la fine dell'incubo legato alle predizioni del veggente. Questi infatti le aveva detto che non sarebbe stata promossa e, dunque, l'errore commesso la convince che abbia sicuramente sbagliato anche sulla sua morte. Pete, deluso da Lanie che \u00e8 partita senza pensare che lui non potr\u00e0 mai spostarsi da Seattle per via del figlio, ricontattato il veggente, ha ragione di temere nuovamente per la vita della sua amata e accorre cos\u00ec a New York.\nLanie dopo una prima brillantissima e impertinente intervista viene licenziata per poi rifiutare nuove interessanti proposte avendo definitivamente scelto di anteporre la vita privata alla carriera. Scesa in strada, \u00e8 vittima di una sparatoria proprio di fronte agli occhi di Pete che pu\u00f2 solo soccorrerla. Pete le confessa di amarla da sempre e lei, riaperti gli occhi, \u00e8 pronta a cominciare una nuova vita con lui.\nCritica.\nPer questo film l'attrice Angelina Jolie \u00e8 stata candidata ai Razzie Awards 2002 come peggior attrice protagonista.\nDistribuzione.\nEdizione italiana.\nL'edizione italiana del film \u2013 utilizzata per la proiezione cinematografica e per l'edizione DVD \u2013 \u00e8 stata a cura della Multimedia Network, mentre la direzione del doppiaggio \u00e8 stata effettuata da Mario Cordova.\nA partire dal 2015 \u00e8 stata trasmessa da Paramount Channel, e in seguito replicata anche da Cielo, una versione della pellicola ridoppiata presso lo studio Digital Post di Burbank (California) da attori italoamericani. I dialoghi italiani sono a cura di Anna Tuveri e Luciano Palermi, rispettivamente doppiatori dei personaggi di Lanie Kerrigan e Pete; Palermi si \u00e8 occupato anche della direzione del doppiaggio."}
{"id": "1460205", "revid": "1573940", "url": "https://it.wikipedia.org/wiki?curid=1460205", "title": "Pterostichinae", "text": "Pterostichinae \u00e8 una sottofamiglia di coleotteri carabidi diffusa in tutto il mondo.\nDescrizione.\nGli Pterostichinae sono coleotteri di medie o piccole dimensioni, forma ovale e colore scuro, spesso metallico. Mancano quasi completamente specie dotate di decorazioni a colori contrastanti.\nI caratteri che permettono di distinguerli dagli altri carabidi sono: le tibie anteriori con una incavatura all'apice, le elitre a curvatura regolare, le antenne pubescenti dal 4\u00b0 articolo e gli occhi sormontati da due setole. Quest'ultima caratteristica permette di riconoscerli facilmente dagli Harpalinae, con cui possono venire confusi.\nSistematica.\nLa sottofamiglia \u00e8 suddivisa in otto trib\u00f9 che comprendono i seguenti generi:"}
{"id": "1460206", "revid": "123980778", "url": "https://it.wikipedia.org/wiki?curid=1460206", "title": "Comitato Tricolore", "text": "Il Comitato Tricolore \u00e8 il nome di movimento politico giovanile di destra fondato da Giorgio Muggiani a Milano nel 1968.\nStoria.\nVi aderirono entusiasti giovani dell'area di destra che non si riconoscevano nella attivit\u00e0 politica della Giovane Italia lombarda. Prerogativa dell'attivit\u00e0 del comitato tricolore fu fare politica attiva nelle scuole superiori milanesi, contrastando nelle assemblee il Movimento Studentesco ed ottenendo importanti vittorie nelle assemblee studentesche in particolare al liceo Einstein che per anni verr\u00e0 considerato un liceo nero a Milano.\nLa situazione del Liceo Einstein dove il comitato tricolare riusc\u00ec a proporre istanze concrete per il miglioramento del rapporto scuola genitori studenti e ad appropriarsi della vita assembleare della scuola catalizzo' le attenzioni dei gruppi della sinistra milanese che si coalizzarono e con numerosi attacchi al liceo tentarono di impedire ai tricolorini di parlare e di entrare a scuola. \nIl Comitato tricolore sin dalla fondazione prese le distanze dalla Giovane Italia e dai \"sanbabilini\", ad una sterile attivit\u00e0 politica contrappongono concrete proposte per il cambiamento della scuola dove quotidianamente presentano le loro istanze. Per i tricolorini un distinguo anche nell'abbigliamento degli aderenti: contro le barrows ed il loden, che caratterizzavano la \"divisa\" della destra sanbabilina, i tricolorini indossavano eskimo bianco e calzature Clarks.\nNel 1972 il comitato tricolore entro' nel Fronte della Giovent\u00f9 ed i dirigenti ne divennero responsabili locali.\nNel 1975 vista la non risolta divergenza con la dirigenza missina sul modo di fare politica il comitato tricolore usc\u00ec dal Fronte della giovent\u00f9 ricostituendosi in \"Comitato tricolore autonomo\" che rilancio' una politica giovanile di destra; non furono pi\u00f9 le scuole il fulcro delle attivit\u00e0 ma il tessuto cittadino attraverso una forte azione di contrasto nei confronti dello spaccio della droga (furono presidiati i quartieri pi\u00f9 a rischio e denunciati gli spacciatori). Furono prese posizioni concrete anche contro la distribuzione gratuita del metadone. \nNel 1979/1980 passata la stagione della contestazione e quella degli anni di piombo il comitato tricolore autonomo si sciolse.\nDirigenti e sedi del comitato tricolore.\nSegretario generale: Giorgio Muggiani\nPresidente: Felice Giovanni Pertoldi\nSegretari succedutisi dal 1968 al 1980: Amedeo Langella , Marco Invernizzi, Antonio Imperatore, Fulvio Lacagnina, \nSedi 1968-1979 del comitato tricolore a Milano: via Sangallo, piazzale Dateo, via Donizetti, piazzale Loreto, via Arqu\u00e0, via Burlamacchi, via Balbo"}
{"id": "1460207", "revid": "438678", "url": "https://it.wikipedia.org/wiki?curid=1460207", "title": "La legge della tromba", "text": "La legge della tromba \u00e8 un film del 1962 diretto da Augusto Tretti.\nTrama.\nCelestino ed i suoi amici finiscono in galera per un tentativo di furto. Decidono di evadere ma, appena usciti di prigione, un'amnistia permette loro di non essere ricercati. Celestino decide di cambiare vita e trova lavoro con i suoi amici presso la fabbrica di trombe del potente signor Liborio, che li assume per\u00f2 senza contratto. Nel frattempo Celestino trova anche l'amore per una ragazza di nome Marta, che per\u00f2 mostra di essere un po' troppo attaccata ai beni materiali. Liborio, venuto a conoscenza dei possedimenti del padre di Marta, residente in Sud America, la seduce e si trasferisce in Tartagall, paese del padre della ragazza, con tutti i macchinari della fabbrica. Celestino ed i suoi amici rimangono senza lavoro e, in un momento di disperazione, uno di loro accoltella Celestino. Ma egli sopravvive e trova un nuovo lavoro come sperimentatore di razzi interplanetari."}
{"id": "1460208", "revid": "110157", "url": "https://it.wikipedia.org/wiki?curid=1460208", "title": "Plinio Trovatelli", "text": "Biografia.\nTornitore a Piombino, nel 1915, dopo lo scoppio della prima guerra mondiale fu militarizzato e trasferito negli impianti siderurgici savonesi.\nQuale membro del Partito Comunista d'Italia (PCd'I), nel maggio del 1921, fu inviato come delegato al III Congresso dell'Internazionale Comunista a Mosca. Giunto a Berlino in compagnia di Franz Cinseb, fu arrestato in giugno a Goerliz e rilasciato solo a congresso iniziato. Trovatelli interruppe il viaggio verso Mosca e rientr\u00f2 in Italia. Nell'aprile del 1922 fece parte delle \u00abguardie rosse\u00bb che scortavano la legazione russa alla Conferenza internazionale di Genova.\nFermato dalla polizia a Savona nel giugno del 1923, emigr\u00f2 in Francia e vi rest\u00f2 fino al 1925, quando le autorit\u00e0 francesi lo espulsero. Si rec\u00f2 allora a Mosca, trovando lavoro prima alle officine Gomsa e poi, rimanendovi per sei anni, presso l'Istituto aeroidrodinamico Zaghi. insieme a Mario De Leone, fece parte della direzione del Club degli emigrati italiani a Mosca. Alla fine del 1929, in seguito all'accusa di opposizione trotskisto-bordighiana, fu espulso dal Partito Comunista dell'Unione Sovietica. Nel frattempo viene tenuto sotto controllo dalla Prefettura di Livorno la quale il 4 luglio 1928 lo scheda per la prima volta, nel 1932 lo include in una lista di attentatori della provincia e, il 24 gennaio 1934, lo depenna dalla lista dei residenti insieme con altri comunisti. In URSS, Plinio Trovatelli aveva quindi cercato di mantenere un basso profilo, dedicandosi solo al lavoro che svolgeva presso la casa cinematografica diretta da Francesco Misiano, \"Mejrabpomfilm\".\nNel pieno delle \"purghe staliniane\", il 18 dicembre 1936, Trovatelli si rivolse all'Ambasciata italiana di Mosca, per ottenere un passaporto per recarsi in Belgio. In quel frangente, parlando con i funzionari dell'Ambasciata, dichiar\u00f2 che pur pensando da tempo di presentarsi, si era \u00abastenuto dal farlo non solo per le eventuali conseguenze di tale passo\u00bb, ma anche perch\u00e9 sposato con una donna russa, Daria Balandina, dalla quale aveva avuto un figlio. L'ambasciatore, nonostante il sospetto che Trovatelli avesse intenzione di raggiungere il gruppo bordighista di Bruxelles, il 15 febbraio 1937, gli consegn\u00f2 il passaporto, riferendo ai superiori che il profugo, messo da parte a Mosca dagli altri emigrati, aveva rinunciato ai passati errori. Il 24 febbraio aggiungeva che Trovatelli, aveva preso l'impegno di non svolgere attivit\u00e0 politica in Belgio, pur non essendo disposto a ripudiare la fede antifascista. L'attesa si prolung\u00f2 per\u00f2, aspettando che la moglie il figlio fossero autorizzati a seguirlo. Dopo tre mesi part\u00ec senza di loro.\nA Bruxelles nel successivo mese di luglio, Plinio Trovatelli in compagnia di Ersilio Ambrogi, si presenta presso l'Ambasciata italiana, dichiarando di aver respinto le proposte ricevute, in Belgio, dai membri del Soccorso Rosso Internazionale e dal Fondo Matteotti. Dopo qualche mese, fu sorpreso per strada dalla gendarmeria belga, a diffondere, assieme ad altri bordighisti, giornali e pubblicazioni considerate sovversive. Conseguentemente venne colpito da un provvedimento di espulsione, sospeso grazie all'intervento del Fondo Matteotti. In questi frangenti, Trovatelli si trov\u00f2 costretto a tenersi lontano dalla politica attiva, guadagnandosi da vivere presso la calzoleria dell'antifascista Ovidio Moriani. All'inizio del 1938, fu finalmente raggiunto dalla moglie e dal figlio; in questo periodo mantenne stretti contatti con Virgilio Verdaro. In seguito allo scoppio della seconda guerra mondiale, il 18 luglio 1942 fu rimpatriato in Italia e pot\u00e9 stabilirsi a Piombino, dove per\u00f2 mor\u00ec il 24 dicembre dello stesso anno."}
{"id": "1460209", "revid": "94647", "url": "https://it.wikipedia.org/wiki?curid=1460209", "title": "Frase subordinata", "text": ""}
{"id": "1460213", "revid": "339392", "url": "https://it.wikipedia.org/wiki?curid=1460213", "title": "Coppa d'Africa 2004", "text": ""}
{"id": "1460216", "revid": "1819104", "url": "https://it.wikipedia.org/wiki?curid=1460216", "title": "Quel nano infame", "text": "Quel nano infame (\"Little Man\") \u00e8 un film statunitense del 2006 con Marlon Wayans, Shawn Wayans, Kerry Washington, e Tracy Morgan. Il film \u00e8 stato sceneggiato da Keenen, Marlon e Shawn Wayans, e diretto da Keenen.\nTrama.\nAppena uscito dal carcere, il nano criminale Calvin Sims si unisce a suo fratello Percy, nel furto di un prezioso diamante, per ordine del malavitoso Walken. La polizia sta per prendere i due malviventi e, per nascondere la refurtiva, Calvin nasconde il diamante nella borsa dell'inconsapevole Vanessa.\nSapendo che Vanessa e il marito Darryl vogliono un bambino, Percy studia un piano per recuperare il diamante. Sfruttando le sue piccole dimensioni, Calvin si finge un beb\u00e8 per introdursi in casa di Darryll e Vanessa. Convinti che si tratti di un inaspettato dono del cielo, i due sposi decidono di adottare il \"piccolo\" Calvin, che sfrutta ogni occasione per riprendersi il diamante, venendo per\u00f2 visto con sospetto dal padre di Vanessa, che abita nella loro casa. Durante per\u00f2 il tempo trascorso con Darryl e Vanessa, Calvin inizia ada assuefarsi a loro, rendendosi conto di non aver mai avuto dei genitori che gli badassero con tanta cura.\nUn giorno per\u00f2 Calvin, venendo scoperto dal nonno adottivo, gli rivela di aver partecipato alla rapina, ma quando lui tenta di avvisare il genero e la figlia, loro lo prendono per pazzo e lo mandano in un ospizio. Ma Darryl scopre invece che il suocero aveva ragione, avendo nascosto una telecamera nell'orsetto di pezza che aveva regalato a Calvin per il compleanno.\nFrattanto sopraggiunge Walken con i suoi scagnozzi, che scambiando Darryl per il partner di Percy, lo iniziano a interrogare sul diamante, che Calvin ha portato via dopo essere stato scoperto, ma sapendo che Darryl verr\u00e0 ucciso, decide di tornare indietro e salvarlo, e ci riesce. Dopo l'arresto di Walken e dei suoi uomini, Darryl fa rendere a Calvin il diamante, che frutter\u00e0 loro una lauta ricompensa. Alla fine i due, troppo affezionati per separarsi, decidono di recarsi in un bar come padre e figlio.\nAccoglienza.\nIncassi.\nCon un budget di 64.000.000 di $, ne incassa totalmente 101.595.121$. In Italia ne guadagna 662.306 $ (567.550,10 \u20ac).\nCritica.\nIl film ha ricevuto durante l'edizione dei Razzie Awards 2006 quattro nomination come Peggior film, Peggior attore protagonista per Marlon, Shawn Wayans e Rob Schneider, Peggior regista per Keenen Ivory Wayans, Peggior sceneggiatura per Keenen, Marlon e Shawn Wayans e tre vittorie per il Peggior attore protagonista e Peggior coppia per Marlon Wayans, Shawn Wayans e Peggior remake o rip-off."}
{"id": "1460217", "revid": "767487", "url": "https://it.wikipedia.org/wiki?curid=1460217", "title": "Mediatori e carrozze", "text": "Mediatori e carrozze \u00e8 un mediometraggio del 1983 diretto da Augusto Tretti, da un progetto di Ermanno Olmi e Paolo Valmarana. Gli interpreti sono attori non professionisti.\nTrama.\nAugusto Profili \u00e8 un insegnante che vorrebbe investire i suoi risparmi. Decisosi ad acquistare una seconda casa viene a contatto con alcuni personaggi piuttosto loschi, i mediatori. Dopo averla acquistata per\u00f2, il mercato immobiliare subisce un crollo. Il protagonista decide perci\u00f2 di rivendere l'appartamento ma non trova pi\u00f9 un compratore e alla fine viene raggirato da un mediatore, che lo convince a scambiare l'alloggio con delle antiche carrozze."}
{"id": "1460219", "revid": "339392", "url": "https://it.wikipedia.org/wiki?curid=1460219", "title": "Coppa d'Africa 2000", "text": ""}
{"id": "1460223", "revid": "115533", "url": "https://it.wikipedia.org/wiki?curid=1460223", "title": "Plasmodium Maleriae", "text": ""}
{"id": "1460228", "revid": "984922", "url": "https://it.wikipedia.org/wiki?curid=1460228", "title": "Luscavaz", "text": "L\u00f9scavaz \u00e8 una localit\u00e0 in comune di Lusevera in provincia di Udine, situata non lontano dalla frazione Micottis, in una zona boschiva alle pendici sud-occidentali del Gran Monte.\nL'unico edificio presente \u00e8 un casolare anticamente destinato ad uso agricolo.\nNel 1943 venne incendiato dalle forze di occupazione tedesche di stanza a Lusevera, in quanto rifugio di resistenza partigiana. Successivamente ripristinato, venne utilizzato fino al 1976, quando fu quasi completamente raso al suolo dal Terremoto del Friuli. Nel 2002 in seguito a ristrutturazione, \u00e8 stato riportato alle sue condizioni originali.\nLa localit\u00e0 \u00e8 attraversata da uno dei numerosi percorsi cicloturistici dell'Alta Val Torre."}
{"id": "1460230", "revid": "486946", "url": "https://it.wikipedia.org/wiki?curid=1460230", "title": "Coppa d'Africa 1959", "text": ""}
{"id": "1460231", "revid": "339392", "url": "https://it.wikipedia.org/wiki?curid=1460231", "title": "Coppa d'Africa 1957", "text": ""}
{"id": "1460238", "revid": "167080", "url": "https://it.wikipedia.org/wiki?curid=1460238", "title": "Sacerdotessa", "text": ""}
{"id": "1460244", "revid": "1881422", "url": "https://it.wikipedia.org/wiki?curid=1460244", "title": "Cesare Augusto Seghizzi", "text": ""}
{"id": "1460248", "revid": "1318658", "url": "https://it.wikipedia.org/wiki?curid=1460248", "title": "Plymouth Superbird", "text": "La Plymouth Superbird \u00e8 un'autovettura sportiva progettata prevalentemente per la NASCAR, prodotta dalla casa automobilistica statunitense Plymouth nel 1970. Si tratta di una versione modificata della Plymouth Road Runner. \u00c8 stata una delle prime auto americane ad essere stata progettata grazie agli studi sull'aerodinamica utilizzando la galleria del vento.\nSviluppo.\nUna delle principali modifiche introdotte fu la carrozzeria aerodinamica della vettura. Con il suo frontale \"a cono\", dotato di fari a scomparsa, venne resa pi\u00f9 lunga di 48\u00a0cm (19\u00a0in) rispetto alla vettura di serie. Furono aggiunte anche delle prese d'aria nella parte posteriore dei parafanghi anteriori in modo da migliorare la circolazione dell'aria nello spazio tra le ruote e i passaruota. Sul bagagliaio venne realizzata, per migliorare la deportanza, un'ala che fu montata su supporti piuttosto alti in modo da farla agire in una zona d'aria poco disturbata. Sembra che l'altezza dei supporti fosse dovuta anche alla necessit\u00e0 di permetterne l'apertura senza che il portello del bagagliaio toccasse la parte inferiore dell'ala stessa. Questa necessit\u00e0 era dovuta alle regole di omologazione dell'epoca della Nascar. Si poteva partecipare solo se la vettura fosse stata realmente disponibile presso la normale rete di vendita e fosse stata prodotta in un sufficiente numero di esemplari. Per il 1970 era richiesta la produzione di due esemplari per ogni concessionario della marca presente negli USA. Furono pertanto 1.920 le \"Superbird\" prodotte.\nPer quanto riguarda l'estetica sulla parte esterna dei montanti dell'ala posteriore erano applicati degli adesivi riportanti la scritta \"Superbird\" e il personaggio di Road Runner con un casco sulla testa. Gli stessi adesivi, in versione ridotta, comparivano vicino alle luci porta del lato guidatore.\nLe vetture utilizzate nelle competizioni montarono sempre e solo il motore Hemi 426 da 7,0 litri di cilindrata con architettura V8, mentre sulle vetture vendute presso la rete dei concessionari erano disponibili anche i motori 440 ci da 7,2 litri \"Supercommando\" dotato di un singolo carburatore a quattro corpi o il 440 ci da 7,2 litri \"Magnum\" che veniva alimentato da tre carburatori a doppio corpo. Alla fine solo 125 esemplari uscirono di fabbrica con l'Hemi. Sulle normali strade le appendici aerodinamiche della vettura producevano una notevole impressione anche se in realt\u00e0 la loro efficienza era quasi nulla in quanto pensate per essere efficienti solo a velocit\u00e0 molto superiori alle normali andature autostradali. Nella realt\u00e0 la Road Runner modello 1970 di serie si dimostr\u00f2 pi\u00f9 veloce, seppure di poco, della \"Superbird\" sul quarto di miglio (circa 400\u00a0m). I rapporti tra le due vetture cambiavano quando venivano raggiunte velocit\u00e0 superiori alle 90 miglia orarie (145\u00a0km/h) con la \"Superbird\" che passava a condurre.\nNascar.\nLa stagione 1970 vide il ritorno di Richard Petty alla Plymouth dopo che per un anno aveva corso con i colori della Ford. La \"Superbird\" si aggiudic\u00f2 otto gare e ottenne molti piazzamenti.\nNel 1971 le regole della Nascar cambiarono e per le vetture dotate di appendici aerodinamiche la cilindrata fu limitata a 5,0 litri (305 ci) oppure, a parit\u00e0 di cilindrata, dovevano avere un peso superiore a quello delle concorrenti. Con le nuove norme le vetture come la \"Superbird\" persero gran parte della loro competitivit\u00e0 e sebbene venisse studiata una versione 1971 della vettura, basandola sulla nuova Sebring, ma questa non venne mai impiegata nelle competizioni.\nVendite.\nL'aspetto della \"Superbird\" si dimostr\u00f2 un \"estremo\" per i gusti dell'epoca e molti acquirenti finirono per preferire il modello di serie della Road Runner. Molti esemplari rimasero invenduti fino al 1972. Alcuni furono riportati allo standard \"Road Runner model year 1970\" per facilitarne la vendita. In anni recenti la \"Superbird\" ha visto crescere il suo interesse presso i collezionisti e, la vettura originale, ha raggiunto quotazioni molto elevate, che si aggirano attualmente tra gli 80.000 e i 300.000 dollari.\nVengono prodotti anche dei kit estetici, da parte di ditte specializzate, che permettono di riprodurre la \"Superbird\" partendo dalle Road Runner prodotte nel periodo che va dal 1970 al 1972."}
{"id": "1460249", "revid": "12290", "url": "https://it.wikipedia.org/wiki?curid=1460249", "title": "Elle (Heroes)", "text": ""}
{"id": "1460250", "revid": "149726", "url": "https://it.wikipedia.org/wiki?curid=1460250", "title": "Diavolo di Tasmania", "text": ""}
{"id": "1460252", "revid": "74173", "url": "https://it.wikipedia.org/wiki?curid=1460252", "title": "Costituzione della Repubblica Popolare Polacca", "text": ""}
{"id": "1460258", "revid": "114325", "url": "https://it.wikipedia.org/wiki?curid=1460258", "title": "Hrothgar", "text": ""}
{"id": "1460262", "revid": "767487", "url": "https://it.wikipedia.org/wiki?curid=1460262", "title": "Ci hai rotto pap\u00e0", "text": "Ci hai rotto pap\u00e0 \u00e8 un film del 1993 diretto da Castellano e Pipolo. Si tratta dell'ultima pellicola diretta dalla coppia di registi.\nIl film \u00e8 liberamente ispirato al libro \"I ragazzi della via P\u00e1l\".\nTrama.\nRoma, rione Prati. Un gruppo di ragazzi che abitano nello stesso palazzo (ad eccezione di Zibbo che vive invece in una villa) \u00e8 solito ritrovarsi al cinema Esperia, chiuso per essere trasformato in un supermarket; tra di loro si chiamano \"Gli Intoccabili\", dal nome dell'ultimo film proiettato in quel cinema. Il loro motto \u00e8 \"Guerra ai grandi\" poich\u00e9 il loro intento \u00e8 infatti vendicarsi degli adulti che li vessano con punizioni e proibizioni, organizzando nei loro confronti scherzi a volte decisamente pesanti.\nIl capo del gruppo si chiama Marco Spaziani; poi c'\u00e8 Fabrizio Della Torre, soprannominato \"Karate Kid\" perch\u00e9 esperto conoscitore delle arti marziali; Stefania Rinaldi, l'unica femmina nel gruppo, che va a scuola dalle suore e prende lezioni di violino che per\u00f2 riesce sempre a saltare; infine ci sono Paolo Tiberi, il figlio del portiere, e il piccolo Zibbo DeLorme, figlio di un diplomatico ed ingegnere africano, soprannominati rispettivamente \"Latte\" e \"Caff\u00e8\" perch\u00e9 sono amici per la pelle. Al gruppo si aggiunge poi Andrea Cecconi: inizialmente osteggiato dal resto dei ragazzi perch\u00e9 \"lombardo\" (viene soprannominato per questo motivo \"Cotoletta\"), il ragazzo riesce a guadagnarsi l'amicizia e la stima degli altri componenti e facendo anche ammettere nel gruppo il suo fratello minore Carletto con il loro cane San Bernardo Mozart.\nLe imprese degli \"Intoccabili\" sono molte e varie, dal mettere un annuncio come massaggiatrice a nome della signora Taddei, un'acida e pettegola zitella, fino a mettere della colla negli stivali di un colonnello che proibisce loro di giocare a pallone nel cortile dello stabile. Grazie a questi espedienti i ragazzi riusciranno ad avere la meglio sugli adulti. La situazione tuttavia precipita quando, per difendere Stefania dalla violenza della vittima di uno dei loro scherzi, Andrea, che ne \u00e8 segretamente innamorato, viene investito da un'auto e finisce in coma; grazie all'affetto e alla vicinanza dei suoi amici, per\u00f2, il ragazzo si riprende completamente e il gruppo pu\u00f2 continuare la sua guerra ai grandi.\nProduzione.\nIl film \u00e8 stato girato prevalentemente a Roma. Tra i luoghi delle riprese romane via Sebino, la scuola elementare \"Giuseppe Mazzini\" in via Volsinio 25 e la chiesa dei Santi Domenico e Sisto in largo Angelicum."}
{"id": "1460276", "revid": "1005847", "url": "https://it.wikipedia.org/wiki?curid=1460276", "title": "Tribunale costituzionale (Polonia)", "text": "Il Tribunale costituzionale della Repubblica di Polonia (in polacco: \"Trybuna\u0142 Konstytucyjny\") \u00e8 un organo collegiale che funge da corte costituzionale con l'obiettivo di risolvere le dispute sulla costituzionalit\u00e0 delle attivit\u00e0 delle istituzioni statali; il suo principale compito \u00e8 supervisionare la fedelt\u00e0 delle leggi con la Costituzione.\nIl Tribunale costituzionale giudica sull'aderenza della legislazione e degli accordi internazionali con la Costituzione, sui conflitti tra poteri degli organi costituzionali centrali e sull'aderenza costituzionale delle attivit\u00e0 dei partiti politici. D\u00e0 anche direttive su argomenti costituzionali.\nIl Tribunale costituzionale \u00e8 composto da 15 giudici scelti dal Sejm (Camera dei deputati polacca) per un mandato di nove anni, e sono completamente indipendenti. Il Tribunale costituzionale costituisce una delle garanzie formali di uno stato di diritto.\nUn giudice, nominato dal presidente del Tribunale, ricopre la carica di membro della Commissione elettorale nazionale (legge del 5 gennaio 2011 Il codice elettorale)."}
{"id": "1460279", "revid": "12490662", "url": "https://it.wikipedia.org/wiki?curid=1460279", "title": "Principio di disgiunzione", "text": ""}
{"id": "1460281", "revid": "486946", "url": "https://it.wikipedia.org/wiki?curid=1460281", "title": "Tribunale Costituzionale della Polonia", "text": ""}
{"id": "1460285", "revid": "618763", "url": "https://it.wikipedia.org/wiki?curid=1460285", "title": "Reale tenuta di Carditello", "text": "La Reale tenuta di Carditello, conosciuta anche come Reggia di Carditello, \u00e8 una magione sita a San Tammaro, in provincia di Caserta: \u00e8 storicamente appartenuta ai Borbone delle Due Sicilie.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei.\nStoria.\nIn particolare la Reale tenuta di Carditello era una vasta porzione, in parte acquitrinosa, della pianura delimitata a settentrione dal fiume Volturno, ad oriente dal monte Tifata e dai suoi colli, a meridione dall'antico fiume Clanio, oggi Regi Lagni, e ad occidente dal mar Tirreno. Essa ospitava una dinamica azienda agricola, ben progettata nelle infrastrutture edili e ben organizzata negli allevamenti di pregiate razze equine, nella produzione e commercializzazione dei prodotti agricoli e caseari. \nLa Reggia di Carditello, situata a circa 4\u00a0km ad ovest dell'abitato di San Tammaro, sito nei pressi di Capua e non lontano da Napoli, in via Foresta a Carditello, \u00e8 un complesso architettonico sobrio ed elegante di stile neoclassico, destinato da Carlo di Borbone (1716-1788) a luogo per la caccia e l'allevamento di cavalli e poi trasformato per volont\u00e0 di Ferdinando IV di Borbone (1751-1825) in una fattoria modello per la coltivazione del grano e l'allevamento di razze pregiate di cavalli e bovini. Era immerso in una vasta tenuta ricca di boschi, pascoli e terreni seminativi, e si estendeva su di una superficie di 6.305 moggia capuane, corrispondenti a circa 2.100 ettari. Era animato da un discreto numero di persone dedite alla conduzione dell'azienda. Carditello era uno dei siti reali che si fregiava del titolo di \"Reale Delizia\" perch\u00e9, nonostante la sua funzione di azienda, offriva una piacevole permanenza al re e alla sua corte per le particolari battute di caccia che i numerosi boschi ricchi di selvaggina permettevano.\nIl fabbricato \u00e8 stato costruito dall'architetto Francesco Collecini, allievo e collaboratore di Luigi Vanvitelli. L'area antistante, formata da una pista in terra battuta che richiama la forma dei circhi romani, abbellita con fontane, obelischi ed un tempietto circolare dalle forme classicheggianti, era destinata a pista per cavalli.\nLa struttura occupa attualmente circa 50.000 mq, ed \u00e8 costituita da un edificio centrale, sede degli alloggi reali e della cappella reale, di 8 torri e 12 capannoni, con una superficie edificata di circa 13.000 mq.\nSituazione attuale.\nNel 1920 gli immobili e l'arredamento passarono dal demanio all'Opera Nazionale Combattenti e i 2.070 ettari della tenuta furono lottizzati e venduti. Rimasero esclusi il fabbricato centrale e i 15 ettari circostanti, disposti a ventaglio sui lati ovest, nord ed est del medesimo complesso, che nel secondo dopoguerra entrarono a far parte del patrimonio del Consorzio generale di bonifica del bacino inferiore del Volturno.\nNel 1943 fu occupata dalle truppe tedesche e poi da quelle americane.\nCon ordinanza del 27 gennaio 2011, il Tribunale di Santa Maria Capua Vetere - Ufficio Esecuzioni Immobiliari - dispose la vendita all'asta del complesso monumentale denominato Real Sito di Carditello al prezzo base di 10 milioni di Euro. Il Tribunale assegn\u00f2 il diritto di prelazione al Comune, alla Provincia, alla Regione e al MiBAC; tuttavia alla fine del 2013 erano gi\u00e0 state 11 le aste andate deserte.\nL'antica quadreria del Real sito, per anni dispersa in vari musei ed enti statali, \u00e8 stata recentemente studiata e ricostruita nella sua distribuzione per sale dallo storico dell'arte Maria Carmela Masi.\nDal 2011 al 2013 la reggia fu sorvegliata a titolo volontario da Tommaso Cestrone, che pi\u00f9 volte aveva cercato di attirare l'attenzione della politica per il recupero del complesso architettonico nel quale trov\u00f2 la morte, colto da infarto, la notte della vigilia di Natale del 2013. \nNel gennaio del 2014 venne firmato un accordo preliminare tra la Societ\u00e0 Gestione Attivit\u00e0, che aveva acquisito i crediti del Banco di Napoli, e il Ministero dei beni e delle attivit\u00e0 culturali e del turismo per la cessione del complesso edilizio al ministero stesso. L'accordo prevedeva una cessione al ministero da parte della Sga (quando quest'ultima entrer\u00e0 in possesso del decreto di aggiudicazione del Tribunale dopo il saldo) del complesso Real Sito Carditello al costo di 2 milioni e mezzo di euro a fronte degli 11 milioni e mezzo di euro sborsati dalla stessa Sga (societ\u00e0 che gestisce i crediti del Banco di Napoli) che non ha sollevato il Consorzio debitore dal pagamento dei restanti 30 milioni di euro.\nL'8 gennaio 2017 ebbe luogo la riapertura della tenuta al pubblico.\nEtimologia.\n\"Carduetum, cardueti\" = cardito, carditello, ovvero luogo piantato a cardi: nei tempi passati il territorio in oggetto assunse il nome di Carditello perch\u00e9 si presentava infestato della pianta di cardo, tanto da formare una barriera per chi voleva inoltrarsi a piedi o a cavallo."}
{"id": "1460286", "revid": "2198897", "url": "https://it.wikipedia.org/wiki?curid=1460286", "title": "Lucrezio de Seta", "text": "Biografia.\nHa iniziato a suonare la batteria a 12 anni.\nFra gli artisti con cui ha collaborato spiccano i nomi di Donovan (Live &amp; Studio 2004), PFM (Tour 2007, '08, '09, '10, '11), Tom Harrell (Marco Giocoli - \"Dentro il Gusto\" 2008), Alex Britti (Tour dal 1999 al 2003 - Studio '3' 2003), Chrissie Hynde (Live 2001), Michael Landau (Studio 2006), Lorenzo Feliciati (Studio &amp; Live dal 1996), Michele Ascolese (Tour &amp; Studio dal 1997), Tony Scott (Studio 2006), Stefano Di Battista (Studio &amp; Live 2007), Anggun (Studio 2000), Tina Arena (Studio 2000), Fontella Bass (Live 2002), Pl\u00e1cido Domingo (Studio 2008), Mitchell Forman (Haze Trio - Studio 2007), Bungaro (Studio &amp; Live), Fiorella Mannoia (Studio &amp; Live), Lucilla Galeazzi (Studio &amp; Live), Ambrogio Sparagna (Studio &amp; Live), Omar Sosa (Live), Fabrizio Bosso (Studio 2008), Ornella Vanoni (Live 2013), Bob Mintzer (Studio 2012), Pasquale Innarella, Carolyne Mas (Studio 2014), Paolo Damiani (Studio &amp; Live 2014), William Lenihan (Studio &amp; Live), Nicole Johaenntgen, Patches Stewart (Live 2016), Davide \"Boosta\" Dileo (Live), Susanna Stivali, Marcello Sirignano, Dario Rosciglione, Michael Rosen, Brandon Fields (Studio 2016), Max Ionata (Live), Cettina Donato (Live), Enrico Intra (Live 2017), Marc Copland (Live 2017), Paolo Innarella (Live 2017), Grazia Di Michele, Ivan Segreto (Studio 2018), Max Bottini, Jay Oliver, Tony Grey, John Patitucci, Ginette Reno (Studio 2018), Romano Musumarra, Natalio Mangalavite.\nHa all'attivo come produttore, artistico e discografico diversi dischi fra i quali: \"Virtual Dream Casuality\" e \"Three Sides of a Coin\", \"The Fritz Gang featuring Lello Pan\u00ecco\", \"Lucrezio de Seta &amp; his Scurvy Brothers\", \"Michelangelo Piperno \"Fuori\"\", \"Ecovanavoce\", \"MELTrio\", \"Majaria Trio, La Custodia del Fuoco, Antonio Figura \"Between Spaces\", Ecovanavoce \"Tributo a Vittorio Bodini\", Lucrezio de Seta Quartet \"Movin'On\", Lucrezio de Seta Trio \"Brubeck was right!\"\"\n\u00c8 il direttore artistico delle manifestazioni di diffusione della cultura musicale italiana 'Batterika', 'Elettrika' e 'Musika-Expo'.\nNel 2014 pubblica il terzo album a suo nome intitolato \"Movin'On\" (Headache Production) con il suo LdS-Quartet formato da Gianni Denitto (sax alto), Ettore Carucci (piano) e Leonardo De Rose (contrabbasso). Dal vivo la band \u00e8 coadiuvata dall'inserimento alternato o contemporaneo ai fiati di Paolo Recchia, Daniele Tittarelli, Pasquale Innarella e Francesco Lento.\nNel 2017 esce per la Headache Production \"Brubeck was right!\" il suo quarto disco da leader, affiancato da Ettore Carucci al pianoforte e Francesco Puglisi al contrabbasso.\nNel 2018 produce artisticamente e arrangia, suonando basso, chitarre elettriche, ukulele, percussioni e batteria su 5 tracce del CD pop di Grazia Di Michele 'Folli voli' (Egea 2018): Folli Voli (in duetto con Ivan Segreto), Non so guardare che Te, Tutte le Parole, Casa mia, Sarei cos\u00ec senza Te.\nNel 2018 pubblica il suo Metodo Unico per lo studio della batteria, intitolato \"The Logic of Rhythm\"."}
{"id": "1460295", "revid": "1377738", "url": "https://it.wikipedia.org/wiki?curid=1460295", "title": "Black Diamond Equipment", "text": "Black Diamond Equipment, Ltd. \u00e8 un'azienda statunitense con sede a Salt Lake City, Utah, che produce attrezzatura per l'arrampicata, lo sci alpinismo e l'alpinismo.\nStoria.\nLa Black Diamond \u00e8 stata fondata il 1\u00ba dicembre 1989, quando la propriet\u00e0 della Chouinard Equipment Ltd fu acquisita da Peter Metcalf, Meredith Saarinen, Hong Kyu Kwak, e da altri precedenti dirigenti della Chouinard assieme ad alcuni investitori esterni. La nascita della nuova compagnia venne facilitata da Yvon Chouinard, che prolung\u00f2 le scadenze in modo che le finanze potessero essere sistemate.\nAlla fine degli anni ottanta, la Chouinard Equipment Ltd. era coinvolta in varie azioni legali scatenate per la maggior parte da persone estranee al mondo dell'arrampicata, le quali criticavano non l'effettiva efficienza dei materiali, bens\u00ec l'insufficienza di avvertenze sui pericoli di tale sport. Per questo motivo Yvon Chouinard dichiar\u00f2 la compagnia in bancarotta all'inizio del 1989.\nAll'inizio la sede della Black Diamond venne situata in un magazzino della Patagonia (azienda di abbigliamento), presso Ventura, California, in seguito fu spostata presso Salt Lake City, Utah, il 1\u00ba settembre 1991. La Black Diamond divenne cos\u00ec un produttore di attrezzature per l'arrampicata, l'alpinismo e lo scialpinismo di alta qualit\u00e0. Tutti gli equipaggiamenti vengono prodotti in una fabbrica di Salt Lake City, inclusi i materiali d'arrampicata, mentre l'azienda distribuisce anche altri marchi quali Beal Ropes e Fritschi Diamir.\nIl marchio collabora e supporta alcuni gruppi ed associazioni noprofit quali l'Access Fund, la Nature Conservancy, lo Utah Avalanche Forecast Center, la Southern Utah Wilderness Alliance, l'American Alpine Club."}
{"id": "1460296", "revid": "1745361", "url": "https://it.wikipedia.org/wiki?curid=1460296", "title": "Conta", "text": "La conta \u00e8 una modalit\u00e0 di sorteggio: serve ad effettuare una scelta tra diverse opzioni, ad esempio tra pi\u00f9 oggetti o persone. Di solito gli elementi tra cui si deve scegliere si dispongono in cerchio. \u00c8 usata soprattutto dai bambini per decidere chi dovr\u00e0 svolgere un particolare ruolo all'interno di un gioco. Ad esempio a nascondino designa il giocatore che deve cercare tutti gli altri nascosti, a mosca cieca chi sar\u00e0 bendato, a passo e pesso chi sar\u00e0 il primo a tirare la sua pietra.\nLa conta consiste di solito in una filastrocca cantata scandendo le sillabe. Uno dei giocatori decide di guidare la conta: \u00e8 lui a pronunciare il testo, unendo ad ogni sillaba un gesto del braccio e della mano ad indicare a giro uno dei partecipanti alla conta e partendo dal primo dopo di lui in senso antiorario. Il giocatore indicato dall'ultima sillaba \u00e8 quello designato.\nConoscendo il numero di sillabe della conta e il giocatore da cui parte il giro si pu\u00f2 dunque conoscere in anticipo chi sar\u00e0 la persona scelta."}
{"id": "1460307", "revid": "108926524", "url": "https://it.wikipedia.org/wiki?curid=1460307", "title": "Agugliotto", "text": "L'agugliotto \u00e8 una ferramenta che fa parte del sistema di governo di una imbarcazione o di una nave; serve a sostenere il peso del timone e gli consente di ruotare per governare la direzione della barca, il principio di funzionamento \u00e8 il medesimo dei cardini delle porte, sono infatti delle cerniere. \nNormalmente gli agugliotti sono due, uno sopra all'altro, hanno la forma di un perno e di solito sono costruiti in acciaio. Sono fissati alla pala del timone. Tramite le femminelle, solidali alla poppa dell'imbarcazione in posizione centrale, sopra la linea di galleggiamento, permettono alla pala del timone di girare. \nQuando l'imbarcazione viene disarmata o rimessata, il timone, che \u00e8 solidale agli agugliotti, pu\u00f2 essere sfilato via dalle femminelle, unite allo specchio di poppa, e riposto per manutenzione o altro. \u00c8 possibile che le femminelle siano solidali al timone, invece che allo specchio di poppa; in questo caso gli agugliotti saranno invece fissati allo specchio di poppa, ed il meccanismo di rotazione sar\u00e0 lo stesso."}
{"id": "1460309", "revid": "118019327", "url": "https://it.wikipedia.org/wiki?curid=1460309", "title": "Gufram", "text": "La Gufram \u00e8 una azienda di produzione di sedute e complementi d'arredo con sede oggi a Barolo nota per l'influenza avuta nel campo del disegno industriale e per aver contribuito a rivoluzionare l'estetica del mobile a partire dagli anni '60. I loro oggetti scultorei presentano varie influenze da diverse correnti artistiche come la pop art, l'arte concettuale, l'illusionismo, il naturalismo e il design moderno.\nStoria.\nNacque nel 1966 come marchio del laboratorio creativo per la produzione di arredamento moderno della ditta dei Fratelli Gugliermetto, gi\u00e0 attiva nella fabbricazione di sedie e sedute a partire dal 1952 a Grosso (TO).\nInfluenzati agli inizi degli anni '60 dall'avanguardia artistica presente a Torino e alla sperimentazione architettonica radicale di quegli anni, i Fratelli Gugliermetto con il supporto di architetti e artisti emergenti dell'epoca sviluppano la produzione di progetti di design in nuove forme e nuovi materiali. La diffusione nel campo dell'arredamento di un materiale come il poliuretano, precedentemente usato come isolante nell'industria dei trasporti, e lo sviluppo verso il 1970 del sistema di stampaggio a freddo dello stesso permettono alla Gufram di avviare la produzione in serie di sedute con una nuova estetica che richiama la Pop art, imbottite o strutturate con il poliuretano espanso. A partire dal 1966 prende la direzione artistica Giuseppe Raimondi che firma per l'azienda diversi prodotti e coinvolge altri artisti e architetti nella progettazione dei primi prodotti e prototipi dell'azienda. Nel 1968 la Gufram introduce nel mercato i Multipli (oggetti d'arte riprodotti industrialmente in edizione limitata) presentati alla XIV Triennale di Milano riscuotendo un successo di pubblico e stampa che stimola l'azienda a proseguire in questa direzione. Nel 1972 nella mostra dedicata al design italiano intitolata \"Italy: The New Domestic Landascape\" curata da Emilio Ambasz allestita al Museum of Modern Art (MOMA) di New York vengono prima esposti ed in seguito acquisiti per la collezione permanente del museo diversi Multipli. Successivamente i prodotti della Gufram saranno acquisiti in altri musei europei ed americani, tra cui: il Vitra Design Museum, la collezione permanente della Triennale di Milano, il Centre Pompidou di Parigi, il Denver Art Museum, il Metropolitan Museum of Art di New York, al Museum of Modern Art e il Cooper-Hewitt National Design Museum. Nell'arco di 30 anni la Gufram mantiene la sua sede in Piemonte fino al 2009 quando la gestione del marchio, gi\u00e0 di propriet\u00e0 della Poltrona Frau Group, viene affidata alla societ\u00e0 Cassina, altra azienda del Gruppo Frau, fino alla fine del 2011.\nA partire dagli ultimi mesi del 2011, dopo l'acquisto da imprenditori del settore che intendono rilanciare questo marchio storico del design italiano, la societ\u00e0 ritorna in Piemonte nella nuova sede di Barolo.\nProdotti.\nIl catalogo Gufram \u00e8 composto di numerosi pezzi tra edizioni limitate (Multipli) e aperte.\nI principali prodotti sono:"}
{"id": "1460311", "revid": "2110845", "url": "https://it.wikipedia.org/wiki?curid=1460311", "title": "Alain Escoffier", "text": "Biografia.\nAppartenente al \"Parti des forces nouvelles\", partito politico di estrema destra francese, era impiegato di banca e marito di una rifugiata della Germania dell'Est.\nCon l'annuncio ufficiale dell'arrivo in Francia del presidente sovietico Leonid Il'i\u010d Bre\u017enev in primavera, nella prima met\u00e0 del 1977 vi fu una recrudescenza dell'attivismo anti-comunista e anti-sovietico.\nIl 10 febbraio 1977, trentesimo anniversario dei Trattati di Parigi, a 27 anni si diede fuoco sugli Champs-\u00c9lys\u00e9es davanti alla sede dell'Aeroflot, la linea aerea sovietica, al grido di \"Communistes assassins\" (\u00abComunisti assassini\u00bb).\nIl suo gesto, che voleva attirare l'attenzione sulle atrocit\u00e0 del comunismo e sulla divisione dell'Europa in due blocchi, intendeva richiamare quello del giovane studente cecoslovacco Jan Palach e degli altri che seguirono il suo esempio durante la Primavera di Praga, morendo suicidi.\nMedia.\nIl gruppo di musica non conforme italiano Compagnia dell'Anello gli ha dedicato una canzone intitolata appunto \"Alain Escoffier\" (o, in un'altra versione, \"Champs Elys\u00e9es\")."}
{"id": "1460314", "revid": "287204", "url": "https://it.wikipedia.org/wiki?curid=1460314", "title": "Anser rossii", "text": "L'oca di Ross (Anser rossii) \u00e8 un uccello nordamericano della famiglia Anatidae. Nidifica nel Canada settentrionale e sverna negli Stati Uniti meridionali e, occasionalmente, nel Messico settentrionale.\nDescrizione.\nIl piumaggio di questa specie \u00e8 bianco, ad eccezione delle estremit\u00e0 delle ali nere. \u00c8 simile nell'aspetto all'oca delle nevi di fase bianca, ma \u00e8 pi\u00f9 piccola all'incirca del 40%. Altre differenze con l'oca delle nevi riguardano il becco di quella di Ross (che \u00e8 pi\u00f9 piccolo in proporzione al suo corpo e non presenta le \"labbra nere\"). La fase scura \u00e8 estremamente rara.\nL'oca di Ross \u00e8 una rara visitatrice dell'Europa occidentale, ma viene allevata comunemente nelle collezioni di uccelli acquatici e per questo motivo la vera frequenza degli uccelli selvatici \u00e8 difficile da accertare."}
{"id": "1460315", "revid": "436907", "url": "https://it.wikipedia.org/wiki?curid=1460315", "title": "Count Your Blessings (Bring Me the Horizon)", "text": "Count Your Blessings \u00e8 il primo album in studio del gruppo musicale britannico Bring Me the Horizon, pubblicato nel 2006 dalla Visible Noise Records e dalla Earache Records.\nNel 2016 l'album \u00e8 stato ripubblicato dalla Epitaph Records anche in formato LP."}
{"id": "1460317", "revid": "1514393", "url": "https://it.wikipedia.org/wiki?curid=1460317", "title": "Oca di Ross", "text": ""}
{"id": "1460323", "revid": "52953", "url": "https://it.wikipedia.org/wiki?curid=1460323", "title": "Femminella", "text": "Le femminelle, di solito due, sono le parti femmine del sistema a cardine che consente al timone di una barca a vela, solitamente una deriva, di girare.\nPossono essere fissate allo specchio di poppa della barca, in posizione centrale e simmetrica, una sopra all'altra. Inserendovi gli agugliotti (una tipologia specifica di perni), che vengono fissati alla pala del timone, consentono a quest'ultima di ruotare e di dare direzione alla barca. \u00c8 possibile che le femminelle siano solidali al timone, invece che allo specchio di poppa: in questo caso gli agugliotti saranno fissati allo specchio di poppa, ed il meccanismo di rotazione sar\u00e0 lo stesso. \nQuesto sistema consente anche di sfilare il timone dalla sua sede in caso di rimessaggio della barca a terra. Le femminelle, come anche gli agugliotti, sono costruite in acciaio, ma a volte per la loro realizzazione possono essere adoperati altri materiali come il nylon, la fibra di vetro o la fibra di carbonio."}
{"id": "1460326", "revid": "1272592", "url": "https://it.wikipedia.org/wiki?curid=1460326", "title": "Astolphe de Custine", "text": "Biografia.\nNacque nel castello di Niderviller in Lorena. Il padre, Armand-Philippe, diplomatico, fu ghigliottinato il 2 giugno 1793 durante la rivoluzione francese. Sorte analoga tocc\u00f2 al nonno, Adam-Philippe, il 27 luglio 1794 (9 termidoro). Dopo i due tragici eventi, la madre, Delphine, contessa de Sabran, fu imprigionata nel convento delle Carmelitane, per poi fuggire all'estero. Al tempo del Consolato, grazie all'aiuto di Fouch\u00e9, le fu consentito di recuperare l'ingente patrimonio. Lei acquist\u00f2 nel 1803 il castello di Fervaques, nel Calvados, dove si stabil\u00ec: qui crebbe in solitudine Astolphe. Attorno al 1802 la madre inizi\u00f2 una relazione con Fran\u00e7ois-Ren\u00e9 de Chateaubriand, conclusasi in amicizia nel 1805. Questi \u00e8 ospite frequente del castello e sar\u00e0, nelle grate parole di ricordo di Astolphe, \u00abla prima guida che ho avuta nella mia vita. L'uomo che suscit\u00f2 nella mia giovinezza la pi\u00f9 grande ascendenza\u00bb. \nNelle sue \"M\u00e9moires d'outretombe\", Chateaubriand rievocher\u00e0 con struggente nostalgia i momenti passati al castello di Fervaques e gli incontri ai quali prese parte. Come racconter\u00e0 Astolphe nel suo romanzo autobiografico, Aloys, la madre cerc\u00f2 inutilmente di farlo arruolare negli eserciti del conte di Artois e, alla caduta di Napoleone, di introdurlo nelle anticamere del Congresso di Vienna; poi di fargli impalmare delle ricche ereditiere: la prima fu Albertine de Sta\u00ebl, la seconda la figlia della duchessa di Duras. Ma Astolphe romper\u00e0 il fidanzamento con entrambe alla vigilia delle nozze. Nel 1821, a trent'anni, si spos\u00f2 con una nobile di provincia; ma la moglie mor\u00ec, all'et\u00e0 di ventun anni, durante il parto, dopo appena due anni di matrimonio. Il figlio, Enguerrand, morir\u00e0 a due anni di meningite, nel 1826. \nLa mattina del 28 ottobre 1824, da alcuni mesi rimasto vedovo, a 34 anni, \u00e8 implicato in uno scandalo sessuale. Dopo aver avuto un rapporto omosessuale con un soldato, fu battuto a sangue dai compagni di reggimento dell'amante e ritrovato su un marciapiede mezzo nudo, dalle parti di Saint-Denis. Tutta Parigi lo viene a sapere sulle pagine dei giornali e Astolphe si ritrova con la reputazione distrutta. Dopo un periodo di isolamento sociale, non si perit\u00f2 pi\u00f9 a nascondersi e vivr\u00e0 ufficialmente con un giovane, Edouard de Saint-Barbe, rimastogli fedele. Trentenne, si mise a scrivere romanzi, ma senza alcun successo. Si orienta quindi ai racconti di viaggio: usa la tecnica della lettera inviata agli amici immaginari. I suoi scritti si fanno apprezzare: \"L'Espagne sous Ferdinand VII\" ottenne le lodi di Honor\u00e9 de Balzac. Ma la fama imperitura, per cui ancor oggi il marchese de Custine \u00e8 celebre, riguarda il reportage del suo viaggio in Russia nel 1839, intitolato \"La Russie en 1839\" (in italiano: \"Lettere dalla Russia: la Russia nel 1839\"). Il libro documenta non solo il viaggio fisico nell'Impero russo - nella capitale, alla corte imperiale, nelle campagne, tra gli apparati statali - riportato attraverso lettere che per ragioni prudenziali non vennero mai spedite, ma abbraccia anche acute riflessioni sulla societ\u00e0, l'economia e lo stile di vita del popolo durante il regno di Nicola I.\nCos\u00ec spiegava il sentimento di ammirazione che lo guid\u00f2 alla partenza: \u00abrecatomi in Russia per cercarvi argomenti contro il governo rappresentativo, ne ritorno partigiano delle costituzioni\u00bb. Rimase profondamente colpito dagli abusi della dispotica autocrazia russa e dalla sua inefficiente burocrazia. Scrisse: L'opera suscit\u00f2 immediato rumore e qualche reazione politica.. Il resoconto fu il suo unico, inaspettato, successo nella carriera letteraria che bramava: divenuto ben presto un bestseller internazionale, suscit\u00f2 grandi consensi tra il pubblico liberale e bourgeois nell'Europa occidentale, meritando una traduzione in russo, che per\u00f2 venne subito vietata dalla censura governativa in Russia. Il testo di Custine \u00e8 tuttora considerato, per la profondit\u00e0 e la preveggenza dell'analisi sulle pieghe e le piaghe del sistema dispotico zarista, il corrispettivo per la Russia del famoso saggio scritto da Alexis de Tocqueville, \"La democrazia in America\", che Astolphe aveva gi\u00e0 letto. De Custine fu riscoperto solo dopo la Seconda Guerra Mondiale, quando le sue annotazioni sul tirannico potere zarista troveranno una correlazione diretta col regime comunista che lo sostitu\u00ec, trasformandolo in un precursore della critica al bolscevismo.\nOltre che resoconti di viaggi scrisse romanzi, poesie, saggi filosofici e politici, e una tragedia. Nelle sue opere, talvolta un po' caotiche, emergono lo spirito osservativo lucido e profondo e la capacit\u00e0 introspettiva."}
{"id": "1460328", "revid": "547034", "url": "https://it.wikipedia.org/wiki?curid=1460328", "title": "Dialetto mineiro", "text": "Il dialetto mineiro \u00e8 un dialetto portoghese parlato nello stato brasiliano di Minas Gerais. Le caratteristiche di questo dialetto derivano in gran parte dalla variet\u00e0 di portoghese parlata nella regione di Minho (nord del Portogallo) da cui proveniva la maggior parte dei primi occupanti del luogo. Negli ultimi tempi il dialetto mineiro ha acquisito sempre maggiore importanza per via dell'orgoglio locale e il rifiuto di altri dialetti.\nCaratteristiche.\nI tratti fonetici che pi\u00f9 contraddistinguono il mineiro sono i seguenti:\nTra i tratti morfo-sintattici si ricordano:"}
{"id": "1460330", "revid": "729019", "url": "https://it.wikipedia.org/wiki?curid=1460330", "title": "Gran Premio motociclistico di Spagna 2007", "text": "Il Gran Premio motociclistico di Spagna 2007 corso il 25 marzo, \u00e8 stato il secondo Gran Premio della stagione 2007 del motomondiale e ha visto vincere: la Yamaha di Valentino Rossi in MotoGP, Jorge Lorenzo nella classe 250 e G\u00e1bor Talm\u00e1csi nella classe 125.\nMotoGP.\nQualifiche.\nPedrosa si qualifica primo ma dietro di lui ci sono 14 piloti a meno di un secondo; il decimo qualificato \u00e8 a 0.325 secondi (record assoluto). Rossi parte secondo, mentre Stoner, al comando della classifica, parte dalla quinta posizione.\nGara.\nRossi vince la gara, partendo bene e distanziando giro dopo giro Pedrosa, arrivato al secondo posto. Stoner rimane imbottigliato nei primi giri e riesce a risalire fino al quinto posto. Adesso Rossi guida la classifica davanti a Stoner e Pedrosa."}
{"id": "1460342", "revid": "57342", "url": "https://it.wikipedia.org/wiki?curid=1460342", "title": "Miresh", "text": "Miresh (Doberqan) \u00e8 un villaggio del Kosovo e si trova a 12 km dalla citt\u00e0 di Gjilan. Il villaggio \u00e8 situato a met\u00e0 della strada principale che collega la citt\u00e0 di Gjilane con il villaggio serbo di Bujanovc.\nIl villaggio \u00e8 abitato prevalentemente da cittadini albanesi di religione musulmana.\nUn punto di ritrovo comune per tutto il villaggio \u00e8 senza dubbio il parco pubblico, dedicato ai combattenti dell'UCK caduti durante la guerra del 1999. Il parco \u00e8 stato interamente finanziato dagli abitanti del paese e dai loro connazionali residenti in Svizzera, Germania e nel resto d'Europa."}
{"id": "1460351", "revid": "23", "url": "https://it.wikipedia.org/wiki?curid=1460351", "title": "Vinea (macchina d'assedio)", "text": ""}
{"id": "1460355", "revid": "1305772", "url": "https://it.wikipedia.org/wiki?curid=1460355", "title": "Apogeo (casa editrice)", "text": "Apogeo \u00e8 una casa editrice italiana fondata a Milano il 17 gennaio 1989 dagli scrittori \"informatici\" Ivo Quartiroli e Mauro Risani insieme a Moreno Confalone. Inizialmente era specializzata in manuali di grafica computerizzata e soprattutto di informatica.\nStoria.\nDopo i primi anni di noviziato artigianale nel mondo della carta stampata, il 1994 fa registrare per la casa editrice la pubblicazione del primo libro italiano dedicato a Internet e l'ampliamento degli interessi con l'apertura della collana-marchio \"Urra\", destinata ad argomenti di medicina, psicologia ed esoterismo. Il 1995 segna invece il trapasso dall'attivit\u00e0 degli inizi a un'impostazione industriale pi\u00f9 strutturata (rinnovo dei vertici aziendali, inquadramento del personale e, due anni dopo, trasferimento della sede).\nNegli anni successivi, viene ampliato il catalogo con titoli specialistici su modellazione 3D, software CAD, realt\u00e0 virtuale, Internet, Windows e linguaggi di programmazione. Nascono \"Apogeonline\" (1998), allo stesso tempo sito web della casa editrice e rivista on line di informatica, e la nuova collana \"Apogeo Education\" (2000), che propone pubblicazioni rivolte al mercato universitario. Al Salone del libro di Torino del 2000, Apogeo e Longanesi presentano il primo progetto editoriale di e-book, concretizzato poi nell'ottobre di quello stesso anno.\nNel 2001 la casa editrice entra a far parte del Gruppo Feltrinelli, potenzia le collane tradizionali (\"Cultura digitale\" ad esempio diventa \"ApogeoSaggi\") ed espande ulteriormente la propria presenza al di fuori del settore informatico (nel 2003 Virginio Sala valorizza a tal punto la collana \"Urra\" da darle un marchio editoriale autonomo e nel 2004 d\u00e0 corpo alla proposta del filosofo Umberto Galimberti affidandogli la direzione della nuova collana \"Pratiche Filosofiche\"), secondo la linea di una produzione libraria diversificata e di un \"restyling\" d'immagine voluta da Marco Carlo Ghezzi, a capo dell'azienda dal maggio 2004 fino al 2010, che trova per certi aspetti compimento nel 2007 con l'acquisizione dell'editore di narrativa Kowalski.\nNell'ottobre 2010 - a 10 anni dalle prime sperimentazioni del 2000 - Apogeo ritorna a investire e pubblicare libri in formato elettronico. A luglio 2011 annuncia una rivoluzione nella strategia distributiva pubblicando le edizioni elettroniche - senza DRM (Digital rights management) - prima della pubblicazione dei corrispettivi cartacei: inaugura questo nuovo corso il manuale di Luca Accomazzi e Lucio Bragagnolo sul sistema operativo OS X Lion, il cui ebook diviene disponibile in contemporanea al rilascio del sistema operativo Apple. A marzo 2013 viene lanciato il progetto Apogeo Sushi, la prima collana solo digitale di micromanualistica informatica nel panorama italiano. Due mesi dopo il catalogo degli ebook conta oltre 200 pubblicazioni distribuite nei formati ePub, Mobi, PDF tramite la piattaforma Edigita a store italiani e internazionali (Apple, Amazon, Google, Kobo).\nA gennaio 2013 Apogeo srl acquisisce Gribaudo Editore e cambia ragione sociale in IF - Idee editoriali Feltrinelli srl. In questo nuovo assetto societario Apogeo mantiene la propria identit\u00e0 di marchio editoriale specializzato nella manualistica informatica in formato cartaceo e digitale. A luglio 2013 la sede legale di IF - Idee editoriali Feltrinelli srl e la redazione di informatica si spostano in via Andegari 6, a Milano, presso la sede di Giangiacomo Feltrinelli Editore. A settembre 2013 il catalogo dedicato al pubblico universitario e il marchio \"Apogeo Education\" vengono acquisiti dal gruppo editoriale Maggioli, il catalogo di informatica e lo storico marchio \"Apogeo\" rimangono invece di propriet\u00e0 di IF - Idee editoriali Feltrinelli srl."}
{"id": "1460356", "revid": "640277", "url": "https://it.wikipedia.org/wiki?curid=1460356", "title": "Matusalemme (astronomia)", "text": ""}
{"id": "1460358", "revid": "640469", "url": "https://it.wikipedia.org/wiki?curid=1460358", "title": "Accertamento tributario", "text": "L'accertamento tributario, secondo la legge italiana, \u00e8 il complesso degli atti della pubblica amministrazione volti ad assicurare l'attuazione delle norme impositive.\nNatura e caratteristiche dell'attivit\u00e0.\nL'attivit\u00e0 di accertamento delle imposte da parte degli uffici finanziari ha carattere meramente eventuale, essendo prevista nel nostro sistema l'autoliquidazione dei tributi pi\u00f9 importanti da parte del contribuente stesso, tramite l'istituto della dichiarazione. Gli uffici intervengono quindi soltanto per rettificare le dichiarazioni risultate irregolari o nel caso di omessa presentazione delle stesse.\nSi tratta di una tipica attivit\u00e0 amministrativa, il cui fine \u00e8 indicato all'art. 53 Cost. con la necessit\u00e0 di garantire che tutti contribuiscano alle spese pubbliche in ragione della loro capacit\u00e0 contributiva.\nIn particolare si evidenziano i seguenti caratteri tipici dell'attivit\u00e0 amministrativa:\nTuttavia non vi \u00e8 dubbio che si tratti di attivit\u00e0 amministrativa di tipo vincolato, priva cio\u00e8 della discrezionalit\u00e0 amministrativa tipica della P.A. Tale circostanza, che consegue ai fondamentali principi di indisponibilit\u00e0 anche per l'ufficio dell'obbligazione tributaria e del credito per lo Stato che ne deriva, vieta di prendere in esame altre situazioni (es. difficolt\u00e0 del debitore, incertezza della norma) ed impone di recuperare interamente l'imposta evasa.\nIl decreto legge 30 settembre 1994 n. 564, convertito dalla legge 30 novembre 1994 n. 656, \u00e8 intervenuto alleggerendo le rigidit\u00e0 che caratterizzavano l'attivit\u00e0 di accertamento, in particolare con alcune misure come la limitazione testuale della responsabilit\u00e0 patrimoniale del funzionario che per dolo o colpa grave commetta errori nell'applicazione o nell'interpretazione di norma tributarie, e la possibilit\u00e0 espressa (prima desumibile dai principi generali) di annullare d'ufficio gli atti illegittimi o infondati.\nProcedimento e soggetti competenti.\n\u00c8 necessaria una netta distinzione tra la fase di raccolta degli elementi probatori e la fase di rettifica della dichiarazione (o di accertamento d'ufficio nei casi di omessa presentazione).\nLa prima fase pu\u00f2 essere svolta indifferentemente dagli uffici dell'Agenzia delle Entrate o dalla Guardia di Finanza.\nEssa prevede l'utilizzo dei seguenti poteri istruttori:\nLe attivit\u00e0 istruttorie, specie quelle della Guardia di Finanza, ma anche le attivit\u00e0 presso la sede del contribuente svolte dall'ufficio, sono riassunte nel cosiddetto \"processo verbale di constatazione\", che descrive le operazioni compiute e le eventuali violazioni riscontrate.\nLa fase finale del procedimento di rettifica \u00e8 invece di esclusiva competenza dell'ufficio dell'Agenzia delle Entrate competente in base al comune di residenza del contribuente al momento della presentazione della dichiarazione (cosiddetto \"domicilio fiscale\").\nIn ogni caso, l'atto impositivo \u00e8 sottoscritto, a pena di nullit\u00e0, dal direttore dell'ufficio o da altro funzionario da lui delegato alla firma.\nIn generale non \u00e8 prevista l'inutilizzabilit\u00e0 delle prove illegittimamente acquisite, a differenza di quanto previsto nel diritto penale. Tuttavia la Corte di Cassazione ha pi\u00f9 volte stabilito il divieto di usare elementi acquisiti in violazione di diritti costituzionali (ad esempio mediante accessi in abitazioni non autorizzati).\nInoltre la Polizia Giudiziaria trasmette agli uffici, previa autorizzazione del pubblico ministero, i dati e le notizie di interesse fiscale dei quali essa o le altre forze di polizia sono venute a conoscenza nel corso di indagini disposte dalla magistratura. In tali casi, la stessa si avvale di tutti i poteri previsti dal codice di procedura penale e pu\u00f2 quindi procedere a intercettazioni, sequestri, perquisizioni ed interrogatori, ad esempio.\nL'accertamento relativo alle imposte dirette.\nLa materia dell'accertamento relativo alle imposte dirette \u00e8 disciplinata dal D.P.R. 29 settembre 1973, n. 600 ed in particolare dal Titolo IV corrispondente agli articoli 31-45 del decreto.\nAccertamento dei redditi delle persone fisiche.\nPer l'accertamento in rettifica del reddito complessivo delle persone fisiche \u00e8, di regola, imposta l'identificazione delle singole categorie reddituali che lo compongono, e delle deduzioni o detrazioni non spettanti (art. 38). La rettifica pu\u00f2 avvenire, oltre che sulla base di elementi certi a disposizione dell'ufficio, anche utilizzando presunzioni semplici purch\u00e9 gravi, precise e concordanti (deve cio\u00e8 trattarsi di pi\u00f9 elementi noti che, secondo la comune esperienza, presentano un'alta probabilit\u00e0 circa l'esistenza del fatto ignoto da dimostrare ovvero il reddito). Il contribuente pu\u00f2 comunque fornire prova contraria.\nIn alcuni casi, l'ufficio pu\u00f2 eccezionalmente determinare il reddito complessivo del contribuente, prescindendo dalle categorie reddituali (art. 38, 4\u00b0 comma, cosiddetto \"accertamento sintetico\"):\nIl reddito cos\u00ec determinato costituisce una presunzione legale, con inversione dell'onere della prova in capo al contribuente, che dovr\u00e0 dimostrare la provenienza del denaro da redditi esenti o soggetti a ritenute. \u00c8 consentito provare che il denaro deriva da finanziamenti o smobilizzi patrimoniali.\nSi noti che secondo la giurisprudenza, l'accertamento sintetico del reddito non costituisce un procedimento di carattere straordinario e pertanto, l'utilizzabilit\u00e0 dello stesso, qualora ne ricorrano i presupposti di legge, \u00e8 rimessa alla discrezionalit\u00e0 degli uffici che possono farvi ricorso, in special modo nei casi in cui ritengano impossibile o comunque difficoltoso ricondurre a specifiche categorie il reddito che essi intendono accertare. Deve conseguentemente escludersi che la legittimit\u00e0 di tale procedimento sia subordinata all'impossibilit\u00e0 di procedere all'accertamento analitico o che comunque debba essere supportata da specifica motivazione.\nQuando non viene presentata la dichiarazione (o viene presentata una dichiarazione nulla), l'ufficio pu\u00f2 determinare il reddito, anche in modo sintetico, sulla base delle notizie a sua disposizione, anche riferendosi a presunzioni prive dei requisiti di gravit\u00e0, precisione e concordanza.\nAccertamento dei redditi dei soggetti obbligati a tenere le scritture contabili.\nRelativamente ai soggetti obbligati alla tenuta delle scritture contabili (imprenditori, societ\u00e0 commerciali, enti commerciali e non commerciali, lavoratori autonomi) l'accertamento in rettifica della dichiarazione deve essere, di regola, formulato secondo criteri analitici, per identificare le singole componenti del maggior reddito accertato (art. 39, 1\u00b0 comma) ed avviene nei seguenti casi:\nL'ufficio pu\u00f2 determinare, peraltro, il reddito in modo puramente induttivo sulla base di dati comunque venuti a sua conoscenza, con facolt\u00e0 di prescindere dalla risultanze contabili e persino di avvalersi di presunzioni semplici, ancorch\u00e9 non gravi, precise e concordanti, quando:\nIn tali casi, l'ufficio pu\u00f2 avvalersi dei metodi che ritiene pi\u00f9 opportuni per determinare il reddito del contribuente, purch\u00e9 sia adeguatamente motivato il ricorso al metodo induttivo e il metodo usato (ad es. applicazione di un certo margine di ricarico alla merce acquistata e venduta ecc..)\nQuando l'accertamento ha a oggetto redditi prodotti in forma associata (\u00e8 il caso, oltrech\u00e9 delle societ\u00e0 di persone, cui sono equiparate quelle di armamento, delle societ\u00e0 di fatto, delle associazioni professionali), ha effetto anche relativamente all'imposta personale dovuta dai soci o associati, cui il reddito di partecipazione viene, per il cosiddetto principio di trasparenza, distintamente imputato \"pro quota\".\nL'accertamento in materia di IVA.\nGli artt. 51-57 del D.P.R. 26 ottobre 1972 n. 633 prevedono che l'ufficio proceda alla rettifica della dichiarazione annuale presentata dal contribuente quando ritiene che ne risulti un'imposta inferiore a quella dovuta, ovvero un'eccedenza detraibile o rimborsabile superiore a quella spettante.\nLa rettifica ai sensi dell'art. 54 pu\u00f2 derivare dal confronto tra la dichiarazione e i registri Iva, oppure dal controllo delle fatture e di altre scritture contabili. \u00c8 ammesso l'uso di presunzioni, purch\u00e9 gravi precise e concordanti. Possono essere utilizzate una serie di presunzioni legali. In particolare si presumono ceduti in evasione d'imposta i beni che non si trovano nei locali dell'impresa e di cui non \u00e8 registrata la cessione. Si presumono acquistati in evasione d'imposta i beni che si trovano presso l'impresa, ma di cui non \u00e8 registrato l'acquisto. Il DPR 441/1997 consente di vincere queste presunzioni tramite appositi registri (ad es. per beni di terzi in deposito, in lavorazione presso terzi ecc..).\nLa rettifica pu\u00f2 anche avvenire senza ispezione della contabilit\u00e0, se l'irregolarit\u00e0 risulta da un controllo su altri contribuenti (cosiddetto \"controllo incrociato\": ad es. durante un controllo su Tizio risulta che Tizio ha acquistato merce da Caio senza pagamento dell'imposta; si potr\u00e0 procedere alla rettifica anche della dichiarazione di Caio).\nIn alcuni casi \u00e8 consentito l'accertamento induttivo dell'imposta dovuta (art. 55):\nIn tali casi l'ufficio procede anche per presunzioni semplici a determinare l'imponibile e l'aliquota applicabile in base alle notizie a sua disposizione. \u00c8 consentita la sola detrazione dei versamenti fatti e delle imposte a credito risultanti dalle liquidazioni periodiche.\nAvvisi di accertamento per imposte dirette e Iva.\nUn importante principio, che presiede all'accertamento \u00e8 quello della unitariet\u00e0: solo in determinate ipotesi \u00e8 consentito far luogo all'ulteriore aumento dell'imponibile.\nAi fini delle imposte dirette l'art. 43 c. 3 DPR 600/1973, disciplina il cosiddetto accertamento integrativo che consente di accertare un reddito maggiore per sopravvenuta conoscenza di nuovi elementi. L'atto deve tuttavia indicare specificamente gli elementi sopravvenuti che lo giustificano.\nL'art. 41 bis consente tuttavia di accertare soltanto il maggior reddito risultante dall'accesso, ispezione, verifica o segnalazione o comunque dai dati dell'anagrafe tributaria, senza pregiudizio per l'emissione di ulteriori accertamenti e senza esaminare l'intera posizione fiscale del contribuente nell'anno d'imposta. Il cosiddetto \"accertamento parziale\" \u00e8 ormai divenuto applicabile in quasi tutte le circostanze e consente di emettere ulteriori atti (eventualmente anche altri accertamenti parziali) senza l'obbligo di dimostrare nuovi fatti sopravvenuti. Analoghe ipotesi si rinvengono in materia di Iva, laddove l'accertamento integrativo \u00e8 disciplinato dall'art. 57 c. 4 DPR 633/1972 e quello parziale dall'art. 54 c. 5 dello stesso decreto.\nGli accertamenti vanno notificati ai contribuenti entro il 31 dicembre del quinto anno successivo a quello in cui \u00e8 stata presentata la dichiarazione; in caso di omessa presentazione della dichiarazione, l'avviso pu\u00f2 essere notificato fino al 31 dicembre del settimo anno successivo (art. 57 per l'Iva e 43 per le imposte dirette). L'avviso deve essere motivato con indicazione specifica, a pena di nullit\u00e0, degli errori, delle omissioni e delle false o inesatte indicazioni su cui \u00e8 fondata la rettifica e dei relativi elementi probatori.\nLa notifica deve avvenire secondo le disposizioni dell'art. 60 DPR 600/1973 o laddove non \u00e8 prevista una specifica norma, secondo le norme del codice di procedura civile (art. 137 e seguenti).\nAccertamento nell'imposta di registro.\nIn materia di imposta di registro, l'accertamento ha funzione diversa poich\u00e9 l'imposta \u00e8 liquidata direttamente dall'ufficio prima della registrazione dell'atto stesso (anche se \u00e8 prassi che il contribuente provveda prima di recarsi all'ufficio al pagamento dell'imposta in autoliquidazione, l'ufficio deve negare la registrazione di atti per i quali l'imposta versata sia inferiore al dovuto).\nIn alcuni casi (es. locazioni pluriennali di immobili) \u00e8 ammesso il versamento dell'imposta solo per la prima annualit\u00e0 in sede di registrazione. L'ufficio provvede quindi con avviso di liquidazione (un atto analogo all'accertamento nelle imposte dirette o nell'Iva), qualora alla scadenza prevista non sia versata l'imposta delle annualit\u00e0 successive.\nAllo stesso modo si provvede quando dal controllo successivo \u00e8 risultato che l'imposta dovuta era superiore a quella liquidata, per errori dell'ufficio. Quando un atto da registrare in termine fisso (vedi tariffa parte prima DPR 131/1986) non \u00e8 stato registrato, l'art. 15 DPR 131/1986 prevede la registrazione d'ufficio, previa emissione di avviso di liquidazione nei confronti dei soggetti obbligati.\nCircostanza diversa \u00e8 la rettifica del valore dei beni ai sensi dell'art. 51. Tale norma, precisa che se il prezzo dichiarato nell'atto \u00e8 inferiore al cosiddetto \"valore venale in comune commercio\" (valore di cessione di beni simili), l'ufficio rettifica il valore limitatamente ai soli diritti su immobili o aziende e liquida la maggiore imposta. Alla rettifica non si procede se il prezzo \u00e8 comunque superiore al valore derivante dall'applicazione di appositi moltiplicatori alla rendita catastale.\nTuttavia, dapprima con la legge 266/2005 (finanziaria per il 2006) e poi con il D.L. 223/2006, \u00e8 stata fortemente estesa l'attivit\u00e0 di rettifica dell'ufficio sul valore di trasferimento degli immobili. La norma dispone infatti che solo per gli immobili ad uso abitativo e loro pertinenze, acquistati da persone fisiche non imprenditori, non si procede mai alla rettifica del prezzo dichiarato, se le parti optano per questo nuovo regime. In questo caso, la tassazione avviene in ogni caso sul valore risultante dalle rendite catastali con applicazione dei moltiplicatori, con assoluta irrilevanza del prezzo di vendita che deve comunque essere dichiarato in atto."}
{"id": "1460360", "revid": "1343317", "url": "https://it.wikipedia.org/wiki?curid=1460360", "title": "Enotecnico", "text": "L'enotecnico \u00e8 un perito agrario specializzato per la viticoltura e l'enologia locale.\nFormazione.\nPer conseguire il titolo di enotecnico \u00e8 necessario frequentare (e diplomarsi) in un Istituto Tecnico Agrario con indirizzo Viticolo ed Enologico. \nSuperato l'esame di stato si passa alla specializzazione della durata di 1 anno in uno degli Istituti Tecnici Agrari che presentano tale corso. \nLa durata complessiva d'istruzione \u00e8 di 6 anni."}
{"id": "1460366", "revid": "30610", "url": "https://it.wikipedia.org/wiki?curid=1460366", "title": "Cabina secondaria", "text": "Una cabina secondaria \u00e8 un impianto elettrico di trasformazione dell'energia elettrica da media tensione (MT) a bassa tensione (BT).\nCaratteristiche.\nLe cabine secondarie MT/BT si distinguono in due tipi: a torretta (standard del passato) utilizzate in caso di linee elettriche in ingresso MT in conduttore nudo e a box (standard attuale) con linee elettriche in ingresso MT in cavo interrato.\nI trasformatori possono anche essere sopraelevati o montati su palo.\nLe cabine secondarie sono equipaggiate con diversi tipi di trasformatori, le cui taglie normalmente utilizzate sono comprese tra i 100kVA e i 630kVA, sono isolati ad olio ed utilizzano un sistema di raffreddamento ONAN (Olio Naturale Aria Naturale). Per potenze superiori o nei luoghi dove lo sversamento dell'olio potrebbe provocare ingenti danni ambientali (es. nelle riserve naturali) si utilizzano trasformatori con isolamento solido (plastica, resina, ecc).\nNaturalmente in ogni cabina secondaria sono presenti interruttori con i quali \u00e8 possibile gestire le rete e organizzare la manutenzione delle stesse cabine. Gli interruttori sono posti a monte e valle del trasformatore; gli interruttori a monte interrompono la media tensione, mentre gli interruttori a valle agiscono sulla bassa tensione."}
{"id": "1460369", "revid": "287204", "url": "https://it.wikipedia.org/wiki?curid=1460369", "title": "Unita astronomica", "text": ""}
{"id": "1460372", "revid": "1573940", "url": "https://it.wikipedia.org/wiki?curid=1460372", "title": "Anser canagicus", "text": "L'oca imperatrice (Anser canagicus ()) \u00e8 un uccello della famiglia Anatidae.\nDescrizione.\nQuest'oca ha il corpo grigio scuro, barrato leggermente con delle strisce sottili, e la testa e la parte posteriore del collo bianchi, spesso macchiati di arancio dalle acque ricche di ferro. Diversamente dal tipo blu dell'oca delle nevi, il bianco non si estende sul davanti del collo. I sessi sono simili, ma gli immaturi hanno la testa dello stesso colore del corpo.\nBiologia.\nQuesta specie \u00e8 molto meno gregaria della maggior parte delle oche, vivendo solitamente in gruppi familiari. Nidifica sulla tundra costiera, deponendo 3-7 uova in un nido sul terreno.\nGli uccelli nidificanti compiono la muta nei pressi delle colonie di nidificazione, ma gli esemplari che non nidificano si spostano sull'isola di San Lorenzo per cambiare piumaggio prima della migrazione principale verso le coste rocciose dei terreni di svernamento.\nIl nutrimento di quest'oca \u00e8 costituito soprattutto dalle erbe della linea di costa e da altre piante costiere.\nDistribuzione e habitat.\nNidifica attorno allo stretto di Bering, soprattutto in Alaska, USA, ma anche in Kam\u010datka, Russia. \u00c8 migratrice e sverna soprattutto nelle isole Aleutine."}
{"id": "1460373", "revid": "1514393", "url": "https://it.wikipedia.org/wiki?curid=1460373", "title": "Oca imperatrice", "text": ""}
{"id": "1460377", "revid": "110157", "url": "https://it.wikipedia.org/wiki?curid=1460377", "title": "Divisi\u00f3n de Honor 1998-1999 (calcio a 5)", "text": "La Divisi\u00f3n de Honor 1998-1999 \u00e8 stata la 10\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 12 settembre 1998 e si \u00e8 conclusa il 1\u00ba maggio 1999, prolungandosi fino al 20 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 15 maggio e il 20 giugno 1999. Il regolamento prevede che i quarti di finale si giochino al meglio delle tre gare mentre le semifinali e la finale al meglio delle cinque.\nSupercoppa di Spagna.\nLa 9\u00aa edizione della competizione ha opposto l', vincitore del campionato, al , detentore della Coppa di Spagna. Il trofeo \u00e8 stato assegnato tramite una gara unica disputata a Murcia."}
{"id": "1460378", "revid": "486946", "url": "https://it.wikipedia.org/wiki?curid=1460378", "title": "Minguez Saez Cartagena", "text": ""}
{"id": "1460379", "revid": "150809", "url": "https://it.wikipedia.org/wiki?curid=1460379", "title": "MRA Xota", "text": ""}
{"id": "1460381", "revid": "124470482", "url": "https://it.wikipedia.org/wiki?curid=1460381", "title": "Aston Barrett", "text": "Biografia.\nMusicista e arrangiatore di religione rastafariana - dopo essere stato meccanico e riparatore di biciclette - \u00e8 diventato, con il fratello Carlton Barrett, il principale arrangiatore della sezione ritmica dei The Wailers, il gruppo di Bob Marley, nonch\u00e9 autore di tutte le linee di basso dei suoi successi e compositore di alcuni pezzi. Il suo stile elegante, preciso e appoggiato sul tempo \u00e8 stato preso a modello da tantissimi altri bassisti reggae e non solo. Il suo soprannome \"Family Man\" deriva dal fatto che ha ben 52 figli.\nContinua tuttora a portare con i The Wailers la musica di Bob Marley in giro per il mondo, nel 2006 ha perso una causa con gli eredi di Bob Marley per il riconoscimento dei diritti d'autore su molti pezzi. Affermava che lui e suo fratello firmarono un contratto con la Island nel 1974 nel quale erano espressamente previste le \"royalties\", ma una corte inglese in 23 punti e 172 pagine liber\u00f2 la Island e la famiglia capitanata da Rita dal pagamento delle royalties."}
{"id": "1460385", "revid": "1573940", "url": "https://it.wikipedia.org/wiki?curid=1460385", "title": "Huanglingpai", "text": "Huanglingpai (\u9ec4\u9675\u6d3e, Scuola della Collina Gialla) \u00e8 uno stile di arti marziali cinesi che fa parte delle 5 \"pai\" (\"scuole\" o \"fazioni\") dell'Emeipai. Si \u00e8 diffusa nel distretto amministrativo di Chengdu. Si sarebbe originato da Sengmen e Yuemen. Ci sono quattro storie sull'origine del nome di questo stile: la prima vorrebbe che fosse il nome di un tempio; la seconda si lega al fatto che si pensa che a Chengdu ci sia la tomba di Liu Bei; la terza racconta che durante il regno di Jiaqing (\u5609\u5e86) della dinastia Qing, un certo Huang Lin Daoren (\u9ec4\u6797\u9053\u4eba); la quarta spiega che questo stile proverrebbe dallo Shaanxi dove vi sarebbe un collegamento con l'imperatore Giallo."}
{"id": "1460400", "revid": "124947820", "url": "https://it.wikipedia.org/wiki?curid=1460400", "title": "Rai Radio 3 Classica", "text": "Rai Radio 3 Classica \u00e8 un'emittente radiofonica pubblica tematica italiana edita dalla Rai e nata via filodiffusione nel 1958. \nRientra nell'ambito della nuova offerta dei canali Rai tematici, diventando di fatto, dopo il cambio di nome, uno \"spin-off\" della terza delle tre reti Rai nazionali.\nDiffusione.\n\u00c8 diffuso in FM in alcune citt\u00e0 italiane, sul satellite Eutelsat Hot Bird 13\u00b0 est, in streaming sul sito della radio, sul DAB e sul canale in lingua slovena di Trieste (Rai Radio Trst A) dalle ore 19,35 fino alle ore 06,58 (07,58 la domenica). \nRai Radio 3 Classica veniva trasmessa fino a settembre 2017 anche su Radio 3 ogni notte dalle ore 02:00 (01:30 sabato e domenica) fino alle ore 06:00. Da settembre 2017 Radio 3 ha una programmazione propria anche nelle ore notturne.\nLe emissioni FM possono essere soggette a problemi interferenziali, a causa dell'utilizzo di ripetitori circolari a bassa potenza, e della poca compressione dinamica dell'audio, al fine di mantenere la dinamica sonora e le caratteristiche intrinseche (come timbrica e colorazioni) del materiale sonoro - in massima parte musica lirica e orchestrale, caratterizzata da ampie variazioni di volume dal (\"pianissimo\") al (\"fortissimo\") - il pi\u00f9 possibile vicine a come esso \u00e8 concepito in originale. Alla fine del 2017 l'emissione su FM ha avuto una nuova modulazione sonora che ha migliorato la ricezione ma al contempo ridotto le caratteristiche di alta fedelt\u00e0, avvicinandosi al tipo di approccio nel trattamento del suono fatto su Radio 3 e allontanandosi dal modello iniziale ispirato all'omologo canale BBC Radio 3.\nDal 14 al 21 settembre 2015 Rai Radio 5 Classica, assieme a Rai Radio 4 Light, Rai Isoradio e Rai GrParlamento non fu disponibile sul digitale terrestre nel RAI Mux 2. Dopo le vivacissime proteste, dal 21 settembre 2015 i canali furono di nuovo disponibili.\nIl 20 ottobre 2021, in seguito alla chiusura del mux 2, non \u00e8 pi\u00f9 trasmesso sul digitale terrestre.\nIl VI canale.\nAbbinato al V canale di Rai Filodiffusione, esiste un VI canale \"differenza\" che permette la stereofonia: infatti, un singolo canale filodiffusione trasmette solo in monofonia (segnale L+R). Con questa tecnica, si trasmette sul VI il segnale (L-R), e pertanto attivando sull'apparecchio filodiffusore (opportunamente predisposto per l'ascolto in stereofonia) contemporaneamente il V canale di Rai Filodiffusione quanto il VI canale, l'apparato effettua la \"matricizzazione\" dei segnali (in realt\u00e0 li somma e li sottrae) ottenendo cos\u00ec il segnale sinistro (L) e il segnale destro (R), e quindi si ha un suono stereofonico. Fu proprio questo uno dei motivi (oltre alla maggior larghezza di banda e al minor rumore) che portarono all'affermazione della filodiffusione, quando le radio erano in onde medie e trasmettevano solo in monofonia.\nPalinsesto.\nRai Radio 3 Classica trasmette 24 ore su 24, 365 giorni l'anno, musica classica, sinfonica, lirica e da camera. Le numerose rubriche, suddivise per fasce orarie, sono focalizzate principalmente sulla musica cosiddetta \"colta\", ma da tempo ormai ha ampliato il suo raggio di indagine verso altri tipi di espressione artistica, come il jazz, le colonne sonore, la poesia, le commedie musicali e la musica etnica.\nIl palinsesto di Rai Radio 3 Classica, oltre ad essere disponibile online, si pu\u00f2 trovare (anche se in forma sintetica) alla pagina 536 del televideo di Rai 1 e Rai 2. A partire dal 29 giugno 2008, tutti gli iscritti alla newsletter della filodiffusione ricevevano via mail, ogni marted\u00ec, i link per scaricare il palinsesto giornaliero di Rai Radio 3 Classica in formato PDF stampabile, nella forma in cui esso veniva pubblicato dai settimanali come il \"Radiocorriere TV\" prima che cessasse la sua diffusione nelle edicole. Nel 2017 il servizio di newsletter \u00e8 stato sospeso e il palinsesto dettagliato \u00e8 accessibile unicamente tramite il sito ufficiale dell'emittente. Nel 2022 il palinsesto dettagliato non \u00e8 pi\u00f9 disponibile.\nUn aspetto \"unico\" e inconfondibile di Rai Radio 3 Classica sono gli \"annunci\", da sempre particolarmente curati sia nel testo sia nella dizione, ancora attentamente curata in modo che sia conforme al DOP - Dizionario di Ortografia e Pronunzia, che ha costituito per decenni il testo di riferimento obbligatorio per tutti coloro che in RAI parlavano al microfono.\nRai Radio 3 Classica \u00e8 gestita dalla Direzione Rai Radio; da giugno 2017 la programmazione artistica \u00e8 curata da Maria Gabriella Ceracchi, in precedenza da Massimo di Pinto, successore del Maestro Vittorio Bonolis e di Fabrizio Centamori (dirigente storico di Isoradio) e la produzione e trasmissione sono a cura della Produzione Radiofonica della RAI di Roma.\nDal 7 novembre 2013 al 12 giugno 2017, la fascia notturna del palinsesto (dalla mezzanotte alle ore 2) \u00e8 stata riservata al programma \"Euroclassic notturno\" che sostituisce la tradizionale trasmissione \"A notte alta\". Tale programma, commissionato dall'Unione europea di radiodiffusione e prodotto dalla BBC, offre l'ascolto di registrazioni provenienti dall'archivio delle emittenti radiofoniche dell'Unione Europea che aderiscono a questa iniziativa e che non sono disponibili in commercio. \nNel 2014 la Rai annuncia che Rai Radio FD 5 avrebbe cambiato denominazione in Rai Radio 5 Classica.\nDal maggio 2015 viene rinominata sul mux 2 in Rai Radio 5 Classica. Fino a settembre 2017, il canale veniva trasmesso in simulcast e in stereofonia su FM dalla Radio 3, generalmente dalle ore 02:00 di notte e fino alle 06:00 di mattina.\nDal 12 giugno 2017 il canale diventa Rai Radio Classica, inglobando parte della programmazione di Rai Radio 8 Opera, emittente che termina cos\u00ec le sue trasmissioni.\nI jingle in uso dal 12 giugno 2017 sono stati realizzati da \"Bottega del suono\" e si basano su un arrangiamento del primo movimento dell\u2019Ottetto op. 20 per archi di Felix Mendelssohn.\nFino al 2017 il canale non trasmetteva pubblicit\u00e0. Da gennaio 2018 sono stati introdotti dei brevi annunci pubblicitari ed ora \u00e8 ritornato ad essere un canale senza pubblicit\u00e0. \nA partire da luned\u00ec 12 novembre 2018 anche Rai Radio Classica, come gli altri canali Rai Radio tematici, inizia a trasmettere un breve notiziario specializzato. Le edizioni del notiziario \"Rai GR Classica\", incentrato sugli eventi del mondo della musica classica, sono trasmesse alle ore 7:00, 16:00 e 20:30.\nIl 1\u00ba gennaio 2020 Rai Radio Classica cambia nome in Rai Radio 3 Classica, mantenendo immutata la tipologia della programmazione in onda."}
{"id": "1460401", "revid": "1498232", "url": "https://it.wikipedia.org/wiki?curid=1460401", "title": "Rai Radio Tutta Italiana", "text": "Rai Radio Tutta Italiana \u00e8 un'emittente radiofonica pubblica tematica italiana edita dalla Rai e trasmessa inizialmente in filodiffusione. \u00c8 il primo canale radio della Rai completamente dedicato alla musica Italiana.\nI jingle in uso dal 12 giugno 2017 sono stati composti da Massimiliano Gangalanti.\nPalinsesto.\nDal 2012 al 2017 il canale trasmetteva una sequenza di brani di musica leggera per 24 ore al giorno senza produrre programmi propri: accanto alla canzone italiana d'autore, alla musica pop internazionale e ai grandi successi rock, era possibile ascoltare anche una rubrica serale di 90 minuti riservata interamente alla musica jazz. Allo scoccare di ogni ora viene annunciato dallo speaker (con voce femminile) il nome della radio medesima. La programmazione \u00e8 curata da Marco Artico e Antonello Libonati; il responsabile \u00e8 Fabio Cioffi.\nNel 2015 la radio ha cambiato denominazione trasformandosi in Rai Radio 4 Light. \nDal 12 giugno 2017, in un'ottica di rinnovamento delle reti radiofoniche, il canale cambia nome in Rai Radio Tutta Italiana, passando dunque a una programmazione totalmente incentrata sulla musica leggera italiana. Il responsabile \u00e8 Gianmaurizio Foderaro.\nDal 12 novembre 2018 al 9 marzo 2020 il canale ha trasmesso il GR Tutta Italiana, notiziario tematico curato dalla redazione giornalistica di Rai Radio 1 Digital e condotto da Stefano Grossi e Pino Guglielmo.\nDiffusione.\nRai Radio Tutta Italiana \u00e8 trasmessa in FM e in filodiffusione in alcune citt\u00e0 italiane, sul satellite Eutelsat Hotbird 13\u00b0 est, su internet e sul DAB nonch\u00e9 in simulcast in FM.\nDalle 19:35 fino alle 7:00 la musica di Radio Tutta Italiana veniva ripresa da Rai Radio Trst A, emittente radiofonica in lingua slovena realizzata da Rai Friuli-Venezia Giulia, nella sede regionale di Trieste, per la minoranza slovena presente in regione, pero nel 2020 Rai Radio TRST A ha smesso a trasmetterlo per trasmettere Rai Radio 3 Classica. \nIl 6 agosto 2015 viene rinominata in Rai Radio 4 Light\nIl 14 settembre 2015 Rai Radio 4 Light, assieme a Rai Radio 5 Classica, Rai Isoradio e Rai Gr Parlamento, viene eliminato dal digitale terrestre e prosegu\u00ec cos\u00ec le sue trasmissioni in filodiffusione, su internet, sul satellite, sul DAB e in simulcast FM, salvo farne ritorno il 21 settembre 2015. \nDal 6 giugno 2017 torna nuovamente disponibile sul digitale terrestre insieme a Rai Radio 6 Teca, Rai Radio 7 Live e Rai Radio 8 Opera.\nDal 12 giugno 2017 la radio cambia format e diventa Rai Radio Tutta Italiana.\nDal 17 luglio 2017 trasmette Rai Gr Parlamento nei momenti in cui non vengono trasmessi programmi politici o d'informazione.\nIl 20 ottobre 2021, in seguito allo spegnimento del RAI Mux 2, non \u00e8 pi\u00f9 disponibile sul digitale terrestre."}
{"id": "1460403", "revid": "287204", "url": "https://it.wikipedia.org/wiki?curid=1460403", "title": "55 Cancri e", "text": "55 Cancri e, chiamato anche Janssen, \u00e8 un pianeta extrasolare con una massa 8,6 volte quella terrestre, con un raggio circa il doppio di quello del nostro pianeta. Orbita attorno alla stella 55 Cancri, impiega meno di un giorno terrestre per completare la sua orbita ed \u00e8 il pianeta pi\u00f9 interno del suo sistema planetario. Scoperto nel 2004, fu la prima super Terra scoperta, e a causa della sua relativa vicinanza, di circa 40 anni luce, \u00e8 divenuto in seguito uno degli esopianeti maggiormente studiati dagli scienziati.\nDopo la sua scoperta si \u00e8 creduto che 55 Cancri e fosse un pianeta oceano, o un piccolo gigante gassoso, o in alternativa, un pianeta di carbonio. Tuttavia dopo diversi anni, osservando i suoi transiti, si \u00e8 potuta calcolare la densit\u00e0, piuttosto elevata, e, primo caso per un pianeta relativamente piccolo, si \u00e8 potuta mappare direttamente la sua superficie, suggerendo che si tratti di un pianeta di lava.\nOsservazioni condotte con il telescopio spaziale Hubble nel 2016 hanno rilevato la presenza di idrogeno ed elio, mentre non sono state rilevate tracce di vapor d'acqua.\nScoperta.\nCome la gran parte dei pianeti extrasolari conosciuti, 55 Cancri e fu scoperto attraverso le variazioni della velocit\u00e0 radiale della sua stella. All'epoca della scoperta, erano gi\u00e0 noti altri tre pianeti orbitanti attorno a 55 Cancri. Questo pianeta fu anche uno dei primi pianeti extrasolari scoperti ad avere una massa simile a quella del pianeta Nettuno, e fu annunciato assieme ad un altro pianeta simile, orbitante attorno alla stella Gliese 436, e noto come Gliese 436 b.\nOrbita e massa.\n55 Cancri e possiede un'orbita molto stretta attorno alla sua stella madre, al punto da impiegare meno di un giorno per completare la rivoluzione; il pianeta, considerato un \"nettuniano caldo\", possiede inoltre un'orbita eccentrica, dovuta all'interazione con la massa di 55 Cancri b. Il metodo della velocit\u00e0 radiale ha fornito per il pianeta una massa di 14,5 volte maggiore di quella della Terra, ossia pari all'80% di quella di Nettuno. \u00c8 comunque da ricordare che questo metodo fornisce un valore di massa inferiore rispetto a quello reale. Le osservazioni astrometriche del Telescopio spaziale Hubble suggeriscono che l'orbita del pianeta sia inclinata di 53\u00b0 rispetto al piano celeste. Se queste misure saranno confermate, ci si aspetta che la massa del pianeta sia maggiore del 25% rispetto al dato fornito dalle misurazioni, e dunque molto simile a quella del pianeta Nettuno.\nCaratteristiche.\nLe caratteristiche fisiche del pianeta quali raggio, composizione e temperatura non sono conosciute esattamente, cos\u00ec come non si sa se si tratti di un pianeta gassoso, come Nettuno, o di un pianeta a superficie solida e rocciosa, come la Terra. Nel secondo caso, un pianeta roccioso di tali dimensioni potrebbe essersi formato grazie alla compattazione di materiale deviato dai pianeti maggiori del sistema; nel primo caso, il pianeta potrebbe essersi formato pi\u00f9 esternamente, e sarebbe poi stato spinto all'interno prima che potesse completare il notevole accumulo di gas tipico dei pianeti giganti. Difficilmente comunque il pianeta potrebbe essere un pianeta ctonio: l'esistenza di pianeti gioviani transitanti in orbite di corto periodo indica che lo strato gassoso dei pianeti giganti pu\u00f2 sopravvivere a lungo anche nelle regioni pi\u00f9 interne del sistema planetario. Secondo uno studio del 2012, sotto la superficie composta da grafite il pianeta nasconderebbe uno strato consistente di puro diamante. Nell'ottobre di quell'anno, il ricercatore della Yale University, Nikku Madhusudhan, ha pubblicato tale scoperta su Astrophysical Journal Letters.\nUn pianeta cambiato.\nDal 2005 si sono sollevati dubbi sui parametri reali del pianeta che erano stati ipotizzati in precedenza, e nel marzo 2010 Dawson e la sua \u00e9quipe hanno scoperto che il periodo orbitale di 2,8 giorni era un artefatto. I nuovi valori di Dawson, che attribuiva un periodo di quasi 18 ore ed una massa del pianeta di 8,57 MT furono poi confermati.\nNell'aprile 2011 un nuovo transito ha confermato i nuovi parametri consentendo la misurazione della densit\u00e0, che \u00e8 risultata piuttosto elevata per un pianeta paragonato inizialmente ad un gigante gassoso, e questo suggeriva la presenza di un nucleo ferroso e altri metalli al suo interno, integrato da acqua, gas e altri elementi leggeri nelle parti pi\u00f9 esterne.\nDa studi successivi con il telescopio spaziale Spitzer, sempre nel 2011 \u00e8 stato misurato il raggio, che \u00e8 risultato essere 2,3 volte quello terrestre, inoltre \u00e8 stata confermata l'abbondanza di metalli, mentre la gravit\u00e0 superficiale, secondo queste misurazioni, sarebbe 3 volte quella della Terra. La temperatura di equilibrio sulla superficie \u00e8 stata stimata da 1600 a 2200 K.\nLa prima osservazione diretta di luce emanata da un pianeta extrasolare.\nIn data 8 maggio 2012, la NASA ha comunicato che il telescopio spaziale Spitzer ha osservato per la prima volta luce emanata da un pianeta extrasolare e specificatamente da 55 Cancri e: infatti, per la prima volta, Spitzer non ha rilevato la variazione della luce emessa dalla stella al transitare del pianeta di fronte ad essa, bens\u00ec ha determinato quanta radiazione infrarossa proviene dallo stesso pianeta. Il risultato dimostra che la superficie del pianeta \u00e8 scura e che il lato esposto alla stella ha una temperatura superiore ai 2.000 Kelvin, abbastanza perch\u00e9 i metalli si trovino allo stato fuso.\nLe osservazioni con il telescopio Spitzer hanno rivelato una variazione dell'emissione termica del pianeta tra il 2012 e il 2013 pari al 300%, che implicherebbe una variazione della temperatura superficiale di 1400-2700 K; Brice-Olivier Demory \"et al.\", dell'Universit\u00e0 di Cambridge ipotizzano che questi cambiamenti siano dovuti al vulcanismo in atto sulla superficie di 55 cancri e. Ulteriori studi pubblicati nei primi mesi del 2016 conferma che la differenza di temperatura tra l'emisfero rivolto sempre verso la stella e quello in ombra \u00e8 di ben 1300 K, un divario notevolissimo. Gli scienziati pensano che ci\u00f2 sia dovuto alla mancanza di un'atmosfera, che non permette la ridistribuzione del calore tra i due emisferi, o che l'atmosfera sia molto spessa e presente nel solo lato diurno. Dopo un'attenta mappatura, pare che nell'emisfero pi\u00f9 caldo la lava sia allo stato liquido, mentre in quello in ombra essa sia solidificata.\n55 Cancri e \u00e8 stato oggetto di indagine di una tecnologia sperimentale osservativa basata su CubeSat finalizzata alla riduzione del rumore nelle osservazioni fotometriche. Asteria (\"Arcsecond Space Telescope Enabling Research in Astrophysics\") \u00e8 stato un piccolo satellite dimostrativo collocato in orbita nel 2017 dalla stazione spaziale ed operativo per due anni. Tale tecnologia fa uso di puntatori di precisione per centrare con accuratezza una stella obiettivo nel proprio campo visivo, calcolarne la luminosit\u00e0 e la variazione in caso di transito planetario. "}
{"id": "1460408", "revid": "587728", "url": "https://it.wikipedia.org/wiki?curid=1460408", "title": "Bagitto", "text": "Il bagitto \u00e8 un dialetto giudeo-italiano utilizzato dagli Ebrei in Italia e in Toscana e in Corsica in senso lato e in senso stretto dalla comunit\u00e0 di Livorno.\nSi tratta di un linguaggio misto giudeo-livornese, con una base assai prossima all'italiano, arricchito di componenti toscane, spagnole, portoghesi, ebraiche, arabe e tracce di greco, turco ed yiddish, con una produzione anche letteraria che si \u00e8 prolungata fino agli anni cinquanta del XX secolo.\nPer capire questa mescolanza bisogna tener conto che la comunit\u00e0 ebraica di Livorno usava:\nIl bagitto propriamente detto era dunque la forma espressiva degli ebrei livornesi, prevalentemente usato come gergo specializzato nei rapporti interni alla comunit\u00e0.\nIn tutto l'ebraismo sefardita sono presenti alcune caratteristiche linguistiche comuni. La base \u00e8 il castigliano del Cinquecento parlato con un forte accento nasalizzato. Sono frequenti gli scambi di consonanti e di vocali e molto numerosi i prestiti dall'italiano. La parlata giudeo-portoghese, caratteristica della prima comunit\u00e0 ebraica livornese, lasci\u00f2 relativamente poche tracce a fronte di un prevalere della componente ebraico-spagnola.\nLa letteratura in bagitto non \u00e8 ricca, ma significativa. Si ricordano, tra gli ebrei, Cesarino Rossi, Guido Bedarida e Mario della Torre (Meir Migdali); tra i non ebrei (che impiegano il bagitto, o meglio, una sua banalizzazione) a scopi di dileggio, Giovanni Guarducci.\nCon la dispersione della comunit\u00e0 ebraica livornese a seguito degli avvenimenti della seconda guerra mondiale del bagitto sono rimaste solo poche tracce."}
{"id": "1460409", "revid": "287204", "url": "https://it.wikipedia.org/wiki?curid=1460409", "title": "Ragavere", "text": ""}
{"id": "1460413", "revid": "33689", "url": "https://it.wikipedia.org/wiki?curid=1460413", "title": "Thundercross", "text": ""}
{"id": "1460416", "revid": "97694438", "url": "https://it.wikipedia.org/wiki?curid=1460416", "title": "Colla ureica", "text": "La colla ureica \u00e8 una dei collanti pi\u00f9 usati nel settore del legno in particolare nell'operazione di impiallacciatura e nella produzione di pannelli in truciolari e MDF. \u00c8 un collante basato sulla reazione tra urea e formaldeide e per questo motivo spesso \u00e8 chiamata anche colla urea-formaldeide.\nDescrizione e composizione.\nSi pu\u00f2 trovare sul mercato sia in forma liquida sia in polvere da sciogliere in acqua: solitamente viene mescolata con un catalizzatore (solfato di ammonio o altri sali d'ammonio) che a volte \u00e8 gi\u00e0 miscelato nelle polveri secche. Emette in fase di asciugatura un odore caratteristico e pungente.\nLa reticolazione ureica avviene in presenza di umidit\u00e0 e di calore generato da presse o per via chimica. La resina indurita si presenta come piuttosto rigida e tenace con una buona impermeabilit\u00e0. Per aumentare l'elasticit\u00e0 a volte vengono aggiunte piccole quantit\u00e0 di resine viniliche. Per aumentare ulteriormente la resistenza all'acqua vengono invece aggiunte resine melamminiche: il composto cos\u00ec ottenuto \u00e8 pi\u00f9 propriamente detto resina urea-melammina-formaldeide e viene usata nella produzione di pannelli in truciolare V100 (idrorepellenti).\nDato che l'umidit\u00e0 e l'acqua innescano la reticolazione del prodotto in modo irreversibile, il collante miscelato deve essere usato in breve tempo; per lo stesso motivo le polveri premiscelate devono essere tenute in ambienti secchi.\nL'urea-formaldeide si rende particolarmente adatta nell'impiallacciatura in quanto oltre ad essere abbastanza economica \u00e8 una resina termoindurente: questo fa s\u00ec che il pannello impiallacciato possa essere levigato o verniciato in forni senza che il collante rammollisca.\nLa presenza di formaldeide nelle mescole rende consigliabile l'applicazione in ambienti ben aerati in quanto risulta irritante, corrosiva e cancerogena. A tal proposito i produttori stanno cercando di limitare al massimo la presenza libera del componente ed attualmente gran parte della produzione di tale colla presenta basse emissioni che dovrebbero divenire pressoch\u00e9 nulle sul pannello finito a reazione avvenuta.\nDate le pi\u00f9 frequenti necessit\u00e0 da parte del mercato di puntare ad avere prodotti senza formaldeide, le principali aziende del settore dei pannelli in legno stanno iniziando una transizione verso collanti a base vegetale, senza formaldeide aggiunta. Uno dei motivi principali \u00e8 che il mercato americano richiede emissioni di formaldeide che siano sotto limiti insormontabili per classici adesivi a base di formaldeide, anche quelli che ne contengono poca.\nLa categoria in cui rientrano pannelli prodotti con l'utilizzo di resine vegetali non contenenti formaldeide prende il nome di NAF (No Added Formaldehyde)."}
{"id": "1460417", "revid": "287204", "url": "https://it.wikipedia.org/wiki?curid=1460417", "title": "Someru", "text": ""}
{"id": "1460429", "revid": "666668", "url": "https://it.wikipedia.org/wiki?curid=1460429", "title": "F\u00fatbol Sala Garc\u00eda", "text": "Il F\u00fatbol Sala Garc\u00eda \u00e8 una squadra spagnola di calcio a 5 con sede a Santa Coloma de Gramenet. Fondato nel 1975, \u00e8 il pi\u00f9 antico club della LNFS.\nStoria.\nDurante le prime tre stagioni lIndustrias Garc\u00eda disput\u00f2 i campionati \"Meyland\" di Barcelona. Nella stagione 1978-79, si affili\u00f2 alla federazione catalana iniziando dalla terza divisione in cui rimase sino alla stagione 1985-1986, diventando campione di Catalogna e guadagnando l'accesso alla \"Primera Nacional\". La stagione seguente l'Industrias Garc\u00eda si aggiudic\u00f2 anche il campionato di primera, arrivando alla massima divisione spagnola in cui \u00e8 rimasta sino alla stagione 2004-2005. La migliore stagione della formazione catalana rimane quella del 1998-1999 dove guidata dal tecnico brasiliano Tachinha giunse a disputare la finale per il titolo persa per 3-0 per mano del . Al termine della stagione 2000-01 il presidente e fondatore Vicente Garc\u00eda annuncia la cessione della societ\u00e0 all'imprenditore vinicolo Alfonso Garc\u00eda, pur rimanendo all'interno della dirigenza come presidente onorario. Contestualmente, la squadra assume la denominazione F\u00fatbol Sala Marfil Santa Coloma e sposa una filosofia che privilegia il proprio settore giovanile. In occasione del quarantesimo anniversario della fondazione, la societ\u00e0 annuncia il ritorno alle origini: in onore del suo fondatore, la squadra cambia nuovamente nome in F\u00fatbol Sala Garc\u00eda."}
{"id": "1460431", "revid": "486946", "url": "https://it.wikipedia.org/wiki?curid=1460431", "title": "Industrias Garc\u00eda", "text": ""}
{"id": "1460432", "revid": "486946", "url": "https://it.wikipedia.org/wiki?curid=1460432", "title": "Industrias Garcia", "text": ""}
{"id": "1460433", "revid": "287204", "url": "https://it.wikipedia.org/wiki?curid=1460433", "title": "Vaike-Maarja", "text": ""}
{"id": "1460434", "revid": "287204", "url": "https://it.wikipedia.org/wiki?curid=1460434", "title": "Jogevamaa", "text": ""}
{"id": "1460435", "revid": "287204", "url": "https://it.wikipedia.org/wiki?curid=1460435", "title": "Jarvamaa", "text": ""}
{"id": "1460436", "revid": "287204", "url": "https://it.wikipedia.org/wiki?curid=1460436", "title": "Laanemaa", "text": ""}
{"id": "1460437", "revid": "287204", "url": "https://it.wikipedia.org/wiki?curid=1460437", "title": "Laane-Virumaa", "text": ""}
{"id": "1460438", "revid": "287204", "url": "https://it.wikipedia.org/wiki?curid=1460438", "title": "Polvamaa", "text": ""}
{"id": "1460439", "revid": "287204", "url": "https://it.wikipedia.org/wiki?curid=1460439", "title": "Parnumaa", "text": ""}
{"id": "1460440", "revid": "287204", "url": "https://it.wikipedia.org/wiki?curid=1460440", "title": "Vorumaa", "text": ""}
{"id": "1460441", "revid": "108678", "url": "https://it.wikipedia.org/wiki?curid=1460441", "title": "Camerini d\u2019Alabastro", "text": ""}
{"id": "1460442", "revid": "666668", "url": "https://it.wikipedia.org/wiki?curid=1460442", "title": "Avari (Caucaso)", "text": "Gli \u00e0vari (autodesignazione: \u0430\u0432\u0430\u0440\u0430\u043b, \u043c\u0430\u0433\u0406\u0430\u0440\u0443\u043b\u0430\u043b \"awaral\", \"maharulal\") sono un popolo del Caucaso, concentrato nel Daghestan, dove costituiscono il gruppo etnico principale.\nAbitano principalmente le regioni montuose del Daghestan e, in parte, alcune zone pianeggianti come i rajon di Bujnaksk e di Chasavjurt'). \nAlcuni nuclei di avari vivono in Cecenia, in Calmucchia, in Azerbaigian (specie nelle regioni di Balak\u0259n e Zagatala), in Georgia (gli \"avari kvareli\") e in Turchia.\nNel 2002 gli avari erano circa 800.000 di cui 757.000 vivevano in Russia e, di questi, pi\u00f9 di 700.000 in Daghestan. Stando alle rilevazioni del 2001, solo il 32% di essi vive nei centri urbani.\nLingua.\nLa lingua degli avari appartiene al sottogruppo avaro-andi-tsez delle lingue caucasiche settentrionali (famiglia, questa, nota anche come Nakh-Daghestan o alarodiana).\nLa lingua avara usa l'alfabeto cirillico che rimpiazz\u00f2 quello arabo, usato sino al 1927, e latino, impiegato tra il 1927 e il 1938. Inoltre, l'avaro rappresenta la lingua di maggioranza e di prestigio del Daghestan ed \u00e8 tramandata in alfabeto arabo fin dal Seicento. Con la scoperta delle iscrizioni bilingui avaro-georgiane la sua pi\u00f9 antica attestazione risale fino all'Anno mille. Pi\u00f9 del 60% degli avari che vivono nel Daghestan parla anche il russo come seconda lingua."}
{"id": "1460447", "revid": "92723", "url": "https://it.wikipedia.org/wiki?curid=1460447", "title": "Prefettura apostolica di Yuzhno Sakhalinsk", "text": ""}
{"id": "1460464", "revid": "838137", "url": "https://it.wikipedia.org/wiki?curid=1460464", "title": "Promoto", "text": "Biografia.\nNel 386 era \"magister peditum\" (\"comandante della fanteria\") in Tracia nel 386, quando il comandante ostrogoto Odoteo (o Edoteo) cerc\u00f2 di penetrare con un ingente esercito di Grutungi attraverso la frontiera: in questa occasione Promoto prese l'iniziativa e attacc\u00f2 gli Grutungi sia con l'esercito che con la flotta fluviale, facendone strage. Accadde infatti che, dopo aver disposto il proprio esercito lungo il Danubio per rallentare l'avanzata nemica, Promoto raccolse alcuni uomini del proprio esercito che parlavano la lingua dei barbari e li invi\u00f2 presso il campo nemico; qui gli inviati di Promoto finsero di voler tradire e consegnare agli Ostrogoti il comandante romano dietro il pagamento di una grossa somma. Pattuita la cifra e ottenuto un anticipo della somma, concordarono che gli Ostrogoti dovessero operare un attacco fluviale notturno, poi tornarono da Promoto e riferirono la cosa. Promoto dispose l'esercito lungo il fiume, in modo che non vi fosse possibilit\u00e0 di scampo, poi, disposte le navi su tre file, ordin\u00f2 ai propri vascelli di speronare le zattere degli Ostrogoti mentre cercavano di traghettare l'esercito barbaro attraverso il fiume. Vi fu una grande strage, con cadaveri che galleggiavano sul fiume; gli Ostrogoti che scampavano all'annegamento giungendo sulla riva, trovavano l'esercito romano ad aspettarli. Sconfitto l'esercito ostrogoto, i soldati di Promoto catturarono le donne e i bambini del nemico. Promoto avvis\u00f2 allora l'imperatore Teodosio I, il quale con doni convinse i pochi sopravvissuti a passare dalla sua parte, per aiutarlo nella guerra contro l'usurpatore Magno Massimo. Questa vittoria fu di un certo rilievo, se Claudio Claudiano la cit\u00f2 nel suo \"Panegirico\" all'imperatore Onorio e se viene citata nei \"Consularia constantinopolitana\", anche se, in entrambi i casi, non viene fatto il nome di Promoto.\nNel 388 Teodosio nomin\u00f2 Promoto \"magister equitum\" (\"comandante della cavalleria\"), in occasione della guerra contro Massimo. Nel 389 Promoto esercit\u00f2 il consolato assieme al \"magister peditum\" Timasio.\nNel 391 Teodosio si scontr\u00f2 con i barbari, riportando una vittoria; i suoi soldati, per\u00f2, si diedero al saccheggio del campo nemico, invece di inseguire i fuggitivi, i quali si riorganizzarono ripiombando sui Romani disorganizzati e ubriachi, facendone strage e mettendo in pericolo l'imperatore stesso, che fugg\u00ec. Teodosio incroci\u00f2 allora Promoto che sopraggiungeva, richiamato dal suo imperatore, il quale sugger\u00ec a Teodosio di mettersi in salvo e di lasciargli il compito di punire i barbari: precipitatosi sul nemico, lo colse di sorpresa durante la notte e ne fece strage.\nPromoto e Timasio entrarono in conflitto con Flavio Rufino, il \"magister officiorum\" di Teodosio, che era anche il collaboratore preferito dell'imperatore. Durante una discussione in un consiglio, Rufino insult\u00f2 Promoto, il quale lo schiaffeggi\u00f2; Rufino si lament\u00f2 presso Teodosio, il quale afferm\u00f2 che se le cose non fossero mutate avrebbe nominato Rufino co-imperatore. Approfittando del favore dell'imperatore, Rufino consigli\u00f2 a Teodosio di inviare Promoto in Tracia, ad occuparsi dell'addestramento delle truppe. Ad accompagnare Promoto al suo nuovo comando erano alcuni barbari, che segretamente si erano accordati con Rufino: all'improvviso questi assalirono Promoto e lo uccisero. Era il settembre 392.\nSecondo lo storico Zosimo, Promoto era \u00abun uomo incurante della ricchezza, che si era comportato in maniera corretta verso lo stato e gli imperatori\u00bb. Lasci\u00f2 una vedova, Marsa, e due figli, che furono allevati con quelli di Teodosio. Possedeva una casa a Costantinopoli, sul luogo della quale nel 404 era stato costruito un monastero goto."}
{"id": "1460465", "revid": "120364803", "url": "https://it.wikipedia.org/wiki?curid=1460465", "title": "Cilindro fonografico", "text": "Il cilindro fonografico \u00e8 un supporto di registrazione sonora inventato da Thomas Edison negli Stati Uniti d'America verso la fine del XIX secolo.\nHanno registrato dei cilindri tutti i pi\u00f9 grandi cantanti dell'epoca, come Enrico Caruso.\nStoria.\nVenne inventato da Thomas Edison nel 1877 e brevettato nel 1878. L'invenzione si diffuse velocemente in tutto il mondo e nel successivo ventennio, le registrazioni di musica e gli apparecchi riproduttori divennero un settore commerciale in grande sviluppo, con i titoli pi\u00f9 importanti che vendettero milioni di copie sin dai primi anni del 1900. Lo sviluppo delle tecniche di produzione di massa fecero divenire i cilindri di registrazione una voce importante del nuovo consumatore nei paesi industrializzati, ed essi furono il formato principale di distribuzione della musica dalla fine degli anni 1880 fino a circa il 1910.\nOltre ad essere utilizzato come supporto per la commercializzazione di musica, vennero utilizzati per documentare discorsi e divulgare lezioni di storia ed economia, trattati di scienze e tecnologia. Molti personaggi storici hanno potuto lasciare la voce impressa su cilindri fonografici, una fra tutte \u00e8 rimasta \"viva\" su un cilindro la voce di Giacomo Puccini al suo giungere negli USA. La pi\u00f9 grande ditta produttrice dei cilindri \u00e8 stata la Edison Amberol, ma anche la Columbia Records e la Path\u00e9 raggiunsero degli standard di produzione molto elevati: le case d'incisione, specie statunitensi, si sono contese il mercato, ma la predominanza di queste tre citate fu schiacciante, specie con l'arrivo dei dischi a 78 giri.\nI cilindri furono poi sostituiti dai 78 giri, pi\u00f9 facili da realizzare e che costituirono una specie di archivio per le case discografiche, che, insieme alle novit\u00e0, incidevano nuovamente le matrici realizzate per i cilindri su questo nuovo supporto. I cilindri vennero quindi progressivamente abbandonati perch\u00e9 erano incapaci di reggere il confronto sia per durata che per la qualit\u00e0 del suono assai superiore dei dischi, nonostante l'introduzione, nel 1908, del cilindro \"Amberol\", che, grazie all'utilizzo di una mescola di celluloide e prodotti fenolici consentiva una durata di registrazione assai maggiore di quelli ottocenteschi. e oggetto di collezionismo di amanti della musica e appassionati di antiquariato.\nComposizione e funzionamento.\nI rulli, molto delicati e deperibili, erano realizzati in vari materiali, dapprima di cartone ricoperto da cera, poi in celluloide, avvolto in una fascetta colorata, con l'identificazione della casa produttrice, il numero di catalogo e il titolo del brano. Il tutto era raccolto in una scatolina cilindrica di cartone identificativa della ditta produttrice.\nI cilindri erano assai limitati come capacit\u00e0, infatti duravano circa 2 o 3 minuti, a seconda del tipo. Tuttavia furono realizzati, suddivisi in frammenti registrati ognuno su un cilindro, atti quasi interi e scene da opere famose o popolari. Anche la qualit\u00e0, certamente superiore a tutti i tentativi rudimentali dei precedenti supporti di registrazione, era assai scarsa."}
{"id": "1460468", "revid": "767487", "url": "https://it.wikipedia.org/wiki?curid=1460468", "title": "Corte amministrativa suprema della Repubblica di Polonia", "text": "La Corte amministrativa suprema della Repubblica di Polonia (in polacco: \"Naczelny S\u0105d Administracyjny\") \u00e8 il tribunale a cui ci si rivolge in casi amministrativi come quelli tra privati cittadini (o imprese). Questo tribunale tratta gli appelli dei tribunali amministrativi inferiori, chiamati \"tribunali amministrativi del voivodato\". Anche la Bulgaria presenta questa forma di tribunali."}
{"id": "1460469", "revid": "287204", "url": "https://it.wikipedia.org/wiki?curid=1460469", "title": "La passeggiata (Moccia)", "text": "La passeggiata \u00e8 un piccolo racconto di Federico Moccia pubblicato nel 2007 dal \"Corriere della Sera\".\nIl libro parla di Federico, che passeggiando per la spiaggia in cui passava le vacanze estive da piccolo, si ritrova a ricordare suo padre ormai morto da molti anni. E l\u00ec immagina di rincontrarlo e passare una splendida giornata con lui. Alla fine tutto finisce, come finiscono sempre i sogni."}
{"id": "1460470", "revid": "880789", "url": "https://it.wikipedia.org/wiki?curid=1460470", "title": "Molly Walker", "text": ""}
{"id": "1460472", "revid": "879070", "url": "https://it.wikipedia.org/wiki?curid=1460472", "title": "Branta ruficollis", "text": "L'oca collorosso (\"Branta ruficollis\", Pallas 1769) \u00e8 un'oca del genere \"Branta\". Viene talvolta separata in \"Rufibrenta\", ma sembra abbastanza imparentata con la Branta bernicla da rendere inappropriata questa divisione, nonostante il suo diverso aspetto.\nDescrizione.\nOca di piccole dimensioni, misura mediamente 50\u201355\u00a0cm di lunghezza; non presenta dimorfismo sessuale, il piumaggio \u00e8 una combinazione di tre colori: rosso mattone, bianco e nero; il petto \u00e8 rosso; i fianchi, il dorso e il ventre sono neri, la coda \u00e8 in prevalenza bianca con inserimenti di nero, le penne della coda sono nere, il collo \u00e8 rosso nella parte frontale e nero nella parte posteriore, le due colorazioni sono divise da una bordatura bianca, guance rosse, contorno occhi e nuca neri, mascella bianca. Il becco molto corto \u00e8 nero, mentre le zampe sono grigio piombo. Negli esemplari giovani, il piumaggio ha una colorazione meno marcata, meno cupa.\nTutte le specie del genere \"Branta\" si distinguono per la colorazione generale grigio scura e ogni specie presenta una propria distribuzione di zone bianche pi\u00f9 o meno candide, fatto che le distingue dalle oche grigie del genere \"Anser\". Questa specie \u00e8 inconfondibile, ma risulta stranamente difficile individuarla in mezzo alle oche colombaccio a causa delle sue piccole dimensioni. A grande distanza anche le zone rosse tendono ad apparire nere, persino viste dal davanti.\nDistribuzione e habitat.\nL'oca collorosso \u00e8 originaria della Siberia, nidifica nell'Europa artica, spesso vicino ai nidi dei grandi uccelli da preda, come i falchi pellegrini. Questo aiuta a proteggere queste piccole oche dai predatori, come la volpe artica. Sverna nell'Europa sudorientale. \u00c8 una rara visitatrice della Gran Bretagna e di altre aree dell'Europa occidentale, dove questi insoliti uccelli vengono talvolta trovati in compagnia degli stormi di oche colombaccio. Predilige i corsi d'acqua riparati da fitta vegetazione.\nAlimentazione.\nSi ciba prevalentemente di erbe, granaglie e sementi.\nRiproduzione.\nSi tratta di un'oca monogama. Infatti la coppia, una volta formatasi, rimarr\u00e0 insieme per tutta la vita. Il nido posto su di un avvallamento \u00e8 costruito con steli di erba e piumino. La femmina vi depone mediamente 4-5 uova che cover\u00e0 all'incirca un mese; durante questo periodo il maschio sorveglier\u00e0 il nido. Dopo la schiusa i piccoli seguono i genitori in acqua che li conducono alla ricerca di cibo.\nConservazione.\nL'oca collorosso \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA). Veniva considerata come specie vulnerabile dalla IUCN. Oltre l'80% della popolazione si raduna durante l'inverno in soli cinque siti, nei pressi di aree di foraggiamento minacciate dai cambiamenti nell'utilizzo del suolo. Inoltre, negli ultimi decenni c'\u00e8 stato un notevole declino nel numero della popolazione. Siccome in questa specie - come in altre oche artiche - non \u00e8 chiaro il meccanismo delle fluttuazioni della popolazione conosciuta e le sue prospettive future sembrano volgere al peggio, l'oca collorosso \u00e8 passata da specie a rischio minimo a specie in pericolo nella Lista Rossa della IUCN del 2007."}
{"id": "1460475", "revid": "1610933", "url": "https://it.wikipedia.org/wiki?curid=1460475", "title": "Oca collorosso", "text": ""}
{"id": "1460476", "revid": "344646", "url": "https://it.wikipedia.org/wiki?curid=1460476", "title": "Chiesa cattolica in Georgia", "text": "La Chiesa cattolica in Georgia \u00e8 parte della Chiesa Cattolica universale, sotto la guida spirituale del Papa.\nConta circa 110.000 battezzati pari a circa il 2,5% della popolazione georgiana.\nSituazione.\nI cattolici georgiani si trovano soprattutto a Tbilisi e nella parte meridionale del paese, dove esistono villaggi interamente cattolici. Ci sono due chiese cattoliche a Tbilisi; la cattedrale dell'Assunzione della Beata Vergine Maria nel centro storico di Tbilisi, e la chiesa parrocchiale dei Santi Pietro e Paolo. Una missione del Cammino neocatecumenale che coinvolge sacerdoti, famiglie missionarie e laici \u00e8 presente nella parrocchia dei santi Pietro e Paolo dal 1991.\nI cattolici di Tbilisi sono per lo pi\u00f9 georgiani e armeni, con una piccola comunit\u00e0 assira di rito caldeo. Questa chiesa celebra anche in inglese, per gli immigrati cattolici americani, europei ed indiani.\nCi sono circa 1000 praticanti a Tbilisi.\nMolte altre chiese cattoliche sono state riscattate a favore della Chiesa apostolica autocefala ortodossa georgiana, quando dopo la caduta del comunismo lo stato restitu\u00ec tutte le propriet\u00e0 ecclesiastiche alla Chiesa georgiana ortodossa. Recentemente, un nuovo seminario \u00e8 stato costruito alle porte di Tbilisi.\nUna chiesa cattolica \u00e8 presente a Sukhumi, in Abcasia. Altre chiese si trovano a Vale, Gori e a Batumi.\nTutte le comunit\u00e0 cattoliche della Georgia ad eccezione di quelle di rito armeno sono comprese nell'amministrazione apostolica del Caucaso dei Latini, attualmente guidata dal vescovo Giuseppe Pasotto. Le comunit\u00e0 di rito armeno fanno riferimento all'ordinariato dell'Europa orientale, con sede a Gyumri, in Armenia; l'attuale ordinario \u00e8 l'arcivescovo libanese Rapha\u00ebl Fran\u00e7ois Minassian, I.C.P.B.\nNunziatura apostolica.\nLa nunziatura apostolica di Georgia \u00e8 stata istituita il 24 maggio 1992 con il breve \"Quo plenius confirmentur\" di papa Giovanni Paolo II. Il nunzio apostolico \u00e8 responsabile anche per l'Armenia."}
{"id": "1460481", "revid": "3082", "url": "https://it.wikipedia.org/wiki?curid=1460481", "title": "Flavio Promoto", "text": ""}
{"id": "1460486", "revid": "98077", "url": "https://it.wikipedia.org/wiki?curid=1460486", "title": "Lettera di patronage", "text": ""}
{"id": "1460487", "revid": "453768", "url": "https://it.wikipedia.org/wiki?curid=1460487", "title": "Stazione di Teramo", "text": "La stazione di Teramo \u00e8 una stazione ferroviaria, posta sulla ferrovia Teramo-Giulianova, a servizio del comune di Teramo. \u00c8 gestita da Rete Ferroviaria Italiana (RFI).\nStoria.\nLa stazione ferroviaria di Teramo, capoluogo dell'omonima provincia, venne costruita sul finire del XIX secolo in una zona della citt\u00e0 all'epoca considerata ancora periferica rispetto al centro storico vero e proprio. La gestazione delle fasi progettuali, dal punto di vista burocratico e tecnico, fu notevolmente lunga. La realizzazione del complesso, autorizzata con legge del 29 luglio 1879, venne affidata all'impresa \"Eugenio Lastrucci\", gi\u00e0 esecutrice di diversi interventi edilizi presso la citt\u00e0 di Pianella.\nLa stazione fu solennemente inaugurata, alla presenza dell'allora Ministro dei Lavori Pubblici, Francesco Genala, che giunse a Teramo sul primo treno appena entrato in servizio sulla linea proveniente da Giulianova, il 15 luglio 1884. L'evento fu grandiosamente organizzato nella citt\u00e0 di Teramo: la spesa necessaria per i festeggiamenti inaugurali della nuova linea ferroviaria, interamente sostenuta dal comune di Teramo, ammont\u00f2 a ben 8499 lire dell'epoca.\nIl complesso venne inizialmente concepito come \"passante\" e non come \"terminale\", dal momento che il progetto originario era quello di far proseguire i convogli provenienti dalla linea adriatica ben oltre la citt\u00e0 di Teramo, inoltrandosi verso l'interno montano. Ben sei, difatti, furono gli studi pubblicati per prolungare la linea ferroviaria oltre lo scalo teramano:\nNessuno di questi progetti vide tuttavia la luce, anche se quello che ebbe una certa parziale esecuzione fu quello del Di Vella, che prevedeva la realizzazione della ferrovia Roma-Giulianova, con Teramo che congiungeva i due capolinea. Si sarebbe cos\u00ec realizzata, attraverso quest'opera, una fondamentale linea di collegamento trasversale est-ovest nel centro Italia. Al completamento definitivo del progetto Di Vella manc\u00f2 tuttavia il collegamento Teramo-Capitignano, poich\u00e9 la linea Capitignano-L'Aquila venne invece effettivamente realizzata e messa in esercizio nel 1922, salvo poi essere smantellata nel 1935.\nStrutture e impianti.\nGli edifici.\nL'edificio della stazione, con particolare riferimento al fabbricato viaggiatori, rispecchia totalmente quello dell'epoca umbertina nella quale vide la luce: la struttura \u00e8 dotata di una certa maestosit\u00e0, nonostante si tratti di una stazione piuttosto piccola. \u00c8 costituita da un corpo centrale a doppia elevazione, con copertura a foggia vagamente romanica, affiancato da due corpi laterali ad unica elevazione.\nIl complesso architettonico, inequivocabilmente pregevole, venne decorato in talune aree interne dal momento che vennero concepiti sin dall'origine ambienti separati per ciascuna delle classi di servizio: trovarono quindi sede le sale d'attesa di prima e di seconda classe. Il piccolo atrio dell'ingresso principale, con volte a crociera, presentava due bei lampadari riccamente decorati, i cui anelli di aggancio sono ancora visibili su entrambi gli archi di sostegno.\nSulla banchina principale, la sala posta all'estremit\u00e0 ovest ospita la sala d'attesa di prima classe. Seguivano quindi la sala d'attesa di seconda classe (corrispondente alla sala d'attesa in uso), l'ufficio del telegrafo e dei biglietti, un ufficio e il locale riservato al capostazione. La biglietteria, nel corso degli anni settanta, venne trasferita direttamente nell'atrio dell'ingresso principale.\nL'attuale sala d'attesa, un tempo corrispondente alla sala d'attesa di seconda classe, presenta sul soffitto un grazioso affresco raffigurante in due distinti riquadri i diversi mezzi di trasporto: stradale, ferroviario, aereo e navale. L'opera fu inequivocabilmente realizzata copiando l'immagine di copertina del numero 47 del periodico \"La Domenica del Corriere\" del 25 novembre 1923, nel quale venne riportata la notizia di una competizione sportiva avvenuta da Parma a Roma nel corso di quello stesso anno tra un'automobile del tempo e una locomotiva. L'immagine della competizione, vinta dall'automobile ed evidentemente di ampio interesse e diffusione nazionale, venne realizzata da Achille Beltrame sulla copertina del popolare settimanale e fu dunque replicata in maniera accurata nell'affresco presente nella stazione di Teramo.\nDal lato dei binari, il fabbricato viaggiatori venne tardivamente dotato, intorno agli anni venti del XX secolo di una elegante pensilina in ferro in stile liberty, con colonne portanti in ghisa e capitelli corinzi. La pensilina fu realizzata dalla societ\u00e0 anonima \"L'Avvenire\" di Teramo, che nel 1934 sar\u00e0 incaricata altres\u00ec di edificare l'edificio sede del Convitto Nazionale \"Melchiorre Delfico\" a Teramo. Del medesimo periodo \u00e8 peraltro la fontana di acqua potabile, posta sul lato destro della banchina principale, anch'essa in ghisa e realizzata dalla societ\u00e0 anonima \"L'Avvenire\".\nSino alla fine del XIX secolo, nell'oculo circolare posto sul timpano della facciata esterna del fabbricato viaggiatori era installato un orologio monumentale, oggi scomparso. Il giardino della stazione era assai curato ed era altres\u00ec dotato di una piccola fontana ornamentale con vasca circolare e getto d'acqua centrale, attualmente non pi\u00f9 in funzione, situata al di l\u00e0 del limite sinistro della banchina principale.\nIl complesso della stazione vede la presenza, oltre al sopra citato fabbricato viaggiatori, anche di altri edifici accessori al servizio ferroviario: la palazzina che ospita la sala rel\u00e8, il magazzino per lo scalo merci (dismesso nel luglio 1993), il deposito locomotive e un ulteriore padiglione per l'alloggio degli uffici e del personale.\nI binari.\nI binari della stazione di Teramo, un tempo in numero di quattro, sono stati ridotti a due, tutti tronchi, di cui solo il primo \u00e8 riservato stabilmente all'esercizio ferroviario mentre l'altro costituisce un'asta di manovra e, solo occasionalmente, adibito all'esercizio. Dopo l'ultimo scambio, sul lato ovest, sono poste i relativi paraurti ferroviari. Originariamente, il paraurti ferroviario del binario 1 era posto al km 25+226, in corrispondenza della fine del tronchino di raccordo con il binario 2. Dal quel punto esatto sarebbe dovuto nascere, secondo il progetto originario, il prolungamento della linea ferroviaria, trasformando cos\u00ec finalmente la stazione di Teramo da \"terminale\" a \"passante\", ma non si pervenne mai a questo risultato.\nNel corso del tempo i binari sono stati sostituiti due volte: nel 1974 sono stati smantellati i binari originali del 1884, dopo novant'anni di esercizio, e da ultimo, nel 2000, in previsione degli interventi per l'elettrificazione dell'intera linea ferroviaria avvenuta nel 2003. Il 30 marzo 2017 \u00e8 stato soppresso il terzo binario.\nMovimento.\nLa stazione \u00e8 servita ordinariamente da treni regionali espletati da Trenitalia e Ferrovia Adriatico Sangritana, nel rispetto del contratto stipulato con la Regione Abruzzo, e svolti prevalentemente con elettrotreni Jazz e Minuetto, con destinazione Giulianova, Pescara, Chieti, Lanciano e Sulmona.\nServizi.\nLa stazione dispone di:"}
{"id": "1460488", "revid": "135224", "url": "https://it.wikipedia.org/wiki?curid=1460488", "title": "Recettore metabotropico", "text": "Il recettore metabotropico \u00e8 una delle due grandi famiglie nelle quali sono suddivisibili funzionalmente i recettori.\nAl contrario dei recettori ionotropici il cui legame con il ligando causa l'apertura del canale racchiuso dal recettore stesso, il recettore metabotropico, una volta legato il ligando, avvia una serie di reazioni a cascata intracellulari mediata da un secondo messaggero ed alla base della trasduzione del segnale.\nCome i recettori ionotropici, i recettori metabotropici sono localizzati a livello della membrana citoplasmatica e sono perci\u00f2 entrambi recettori transmembrana.\nTipologia del recettore.\nI recettori metabotropici sono strutturalmente eterogenei, sebbene possano essere suddivisi in quattro principali tipi strutturali e funzionali:\n1) Recettori accoppiati a proteine G tra i quali:\nTali tipi di recettori, che possiedono 7 domini transmembrana (TM), possono avviare una catena di reazioni intracellulari che portano all'attivazione di proteine endocellulari o, pi\u00f9 raramente, possono mediare l'apertura di canali ionici.\n2) Recettori tirosin chinasici \nAl contrario dei recettori accoppiati a proteine G, questi tipi di recettori possiedono un solo dominio transmembrana, quindi attraversano la membrana una sola volta. \n3) recettori per le citochine, definiti anche recettori accoppiati a chinasi: sono recettori la cui struttura ed il meccanismo d'azione \u00e8 simile a quello dei recettori tirosin chinasici. Al contrario di questi, i recettori per le citochine non hanno attivit\u00e0 tirosin chinasica intrinseca, ma l'attivit\u00e0 \u00e8 mediata da una chinasi cellulare. \n4) recettori guanilil-ciclasi: sono recettori ad attivit\u00e0 guanilato-ciclasica, poco rappresentati negli organismi superiori. Si possono ricordare: "}
{"id": "1460489", "revid": "289247", "url": "https://it.wikipedia.org/wiki?curid=1460489", "title": "A.F.C. Sunderland", "text": ""}
{"id": "1460491", "revid": "228587", "url": "https://it.wikipedia.org/wiki?curid=1460491", "title": "Meadow Lake (California)", "text": "Meadow Lake \u00e8 un lago e una localit\u00e0 del Comune di Truckee, dal quale dista circa 35 miglia, Contea di Nevada (California). \nStoria.\nOggi Meadow Lake \u00e8 un paese fantasma senza popolazione ma, nel 1863, quando Henry Hartley vi scopr\u00ec l'oro in poco tempo divent\u00f2 una cittadina di 5.000 abitanti. Tra il 1865 e il 1868 pass\u00f2 da 4.000 a 5.000 residenti con 500 case, ma il filone d'oro scoperto si rivel\u00f2 di poca consistenza, esaurendosi in poco tempo. Il villaggio cos\u00ec come era nato improvvisamente altrettanto si spopol\u00f2 e dopo il 1869 vi rimasero solamente 100 persone dedite alla selvicoltura e al turismo. Attualmente di questo sito rimangono i ruderi delle miniere d'oro e del cimitero. Verso la fine dell'Ottocento fu meta anche dell'emigrazione italiana, in special modo quella proveniente dalla provincia di Brescia (Magasa e Tremosine)."}
{"id": "1460492", "revid": "113664", "url": "https://it.wikipedia.org/wiki?curid=1460492", "title": "Alta Squadriglia", "text": ""}
{"id": "1460493", "revid": "666668", "url": "https://it.wikipedia.org/wiki?curid=1460493", "title": "Maspalomas F\u00fatbol Sala", "text": "Il Maspalomas F\u00fatbol Sala \u00e8 stata una societ\u00e0 spagnola di calcio a 5 con sede a Maspalomas.\nStoria.\nLa societ\u00e0 nasce nel 1993 dalla fusione tra il \"Muebles El Norte\" e il \"Club F\u00fatbol Sala Gran Canaria\", entrambi con esperienza in Primera Divisi\u00f3n. Il Muebles El Norte fu fondato nel 1982 a Maspalomas mentre il Gran Canaria fu fondato nel 1990 a Las Palmas: dopo aver acquistato il titolo sportivo del , il Gran Canaria debutt\u00f2 nella massima serie gi\u00e0 l'anno seguente. \nNella stagione 1993-94 il \"Maspalomas Sol de Europa\" centr\u00f2 la qualificazione alla fase finale della \"Division de Honor\", conquistando il titolo spagnolo dopo aver superato in finale il in tre partite. Da campione in carica, la squadra non riesce a qualificarsi alla fase finale della stagione successiva e perde inoltre la finale dell' European Champions Tournament contro la . \nCome \"Maspalomas Palm Oasis\" fa parte della prima \"Division de Honor\" a girone unico, dove giunge solo quattordicesima. Nel 1996-97, rafforzata, ritorna alla terza piazza nella stagione regolare ma esce nella semifinale di play-off per mano del .\nL'undicesimo posto della seguente stagione \u00e8 l'inizio di un declino che porter\u00e0 il Maspalomas alla retrocessione nel 1999. Affronta la prima stagione in \"Division de Plata\" come Playas de Maspalomas, giungendo sesta. Nella stagione 2000-01 bissa la sesta posizione rimanendo lontana dalla zona promozione. Abbonata al sesto posto la Skoda Maspalomas vi giunge anche nella stagione 2001-02 e in quella 2002-03 dove compare per l'ultima volta tra le formazioni di \"Division de Honor\"."}
{"id": "1460494", "revid": "1305772", "url": "https://it.wikipedia.org/wiki?curid=1460494", "title": "Castleman", "text": ""}
{"id": "1460499", "revid": "666668", "url": "https://it.wikipedia.org/wiki?curid=1460499", "title": "Maspalomas Sol de Europa", "text": ""}
{"id": "1460500", "revid": "666668", "url": "https://it.wikipedia.org/wiki?curid=1460500", "title": "Maspalomas Palm Oasis", "text": ""}
{"id": "1460501", "revid": "339392", "url": "https://it.wikipedia.org/wiki?curid=1460501", "title": "Maspalomas Sol Europa", "text": ""}
{"id": "1460505", "revid": "339392", "url": "https://it.wikipedia.org/wiki?curid=1460505", "title": "Don Pedro de Toledo", "text": ""}
{"id": "1460510", "revid": "339392", "url": "https://it.wikipedia.org/wiki?curid=1460510", "title": "Pedro Alvarez di Toledo", "text": ""}
{"id": "1460513", "revid": "33689", "url": "https://it.wikipedia.org/wiki?curid=1460513", "title": "Euodio", "text": "Biografia.\nEuodio \u00e8 attestato come prefetto del pretorio per la Gallia nel 385-386, sotto l'usurpatore Magno Massimo.\nNel 385 mise sotto processo Priscilliano, il vescovo spagnolo iniziatore del Priscillianesimo denunciato dai vescovi spagnoli all'imperatore Massimo, e, trovatolo colpevole, lo mise a morte.\nNel 386 resse il consolato assieme a Flavio Onorio, figlio dell'imperatore Teodosio I: fu un evento significativo, perch\u00e9 in questo periodo Teodosio stava adottando una politica riconciliatoria con l'usurpatore, e il riconoscimento del consolato del suo prefetto nei territori sotto il dominio di Teodosio ne costituisce un indizio."}
{"id": "1460514", "revid": "88740", "url": "https://it.wikipedia.org/wiki?curid=1460514", "title": "Rosen", "text": ""}
{"id": "1460515", "revid": "3082", "url": "https://it.wikipedia.org/wiki?curid=1460515", "title": "Flavio Euodio", "text": ""}
{"id": "1460520", "revid": "62004", "url": "https://it.wikipedia.org/wiki?curid=1460520", "title": "Karlheinz Riedle", "text": ""}
{"id": "1460522", "revid": "93556", "url": "https://it.wikipedia.org/wiki?curid=1460522", "title": "Classe Granatiere", "text": "Le unit\u00e0 navali della classe Granatiere erano ex cacciatorpediniere della Regia Marina appartenenti alla Classe Soldati che, sopravvissute alla seconda guerra mondiale, entrarono a far parte nel dopoguerra della Marina Militare.\nLe due unit\u00e0 i cui nomi erano Granatiere e Carabiniere prestarono servizio rispettivamente fino al 1958 e fino al 1965.\nGranatiere.\nIl \"Granatiere\" venne rimodernato a pi\u00f9 riprese dapprima nel 1948-49 e poi, in maniera pi\u00f9 approfondita, nel 1952-1953 e con l'entrata dell'Italia nella NATO ebbe la matricola D 550 in sostituzione della vecchia sigla identificativa GN che fino ad allora lo aveva contraddistinto.\nIl 26 ottobre 1954 la nave presenzi\u00f2 al ritorno di Trieste all'Italia, insieme all'incrociatore \"Duca degli Abruzzi\" e ai cacciatorpediniere \"Artigliere\" e \"Grecale\", che fu la prima unit\u00e0 della Marina Militare ad entrare nel Porto di Trieste, con la folla festante che sal\u00ec a bordo delle unit\u00e0 navali per manifestare la grande gioia agli equipaggi per il ritorno all'Italia.\nDopo essere stato riclassificato fregata nell'ultima parte della sua vita operativa, nel 1958 il \"Granatiere\" fu posto in riserva, quindi disarmato e radiato nel corso dello stesso anno per essere poi demolito nel 1960\nIl nome \u00e8 stato poi ereditato da un pattugliatore di squadra della classe Soldati, che fin quando rimase in servizio ebbe matricola F 585, poi radiato insieme al resto della classe.\nCarabiniere.\nIl \"Carabiniere\", in seguito all'entrata dell'Italia nella NATO ebbe D 551 come nuovo distintivo ottico in sostituzione della vecchia sigla identificativa CB che fino ad allora lo aveva contraddistinto e sottoposto nuovamente a lavori di riammodernamento nel periodo 1953-54, nel 1958 venne riclassificato fregata.\nDopo essere stato riclassificato nel 1960 \"Nave Esperienza\" con il nuovo distintivo ottico A 5314, ha ricoperto tale compito fino al disarmo, avvenuto il 18 gennaio 1965. Durante tale periodo sull'unit\u00e0 venne a lungo testato il cannone OTO Melara da 76/62\u00a0mm tipo MMI, che avrebbe trovato posto sulle unit\u00e0 della Marina Militare realizzate negli anni sessanta.\nDopo il disarmo il \"Carabiniere\" venne usato come bersaglio per gli Incursori al Varignano sino ai primi anni settanta, quando fu sostituito in tale compito dalla fregata \"Altair\".\nLa nave, dopo essere stata ormeggiata in attesa della demolizione, nel marzo del 1978 venne venduta per la demolizione ad un cantiere di Ortona; appena iniziato il rimorchio per il trasferimento al cantiere, a causa del mare mosso e delle numerose falle che nel frattempo si erano aperte, inizi\u00f2 ad imbarcare acqua poco al di fuori della diga foranea di La Spezia; si tent\u00f2 di rimorchiarla nuovamente verso la riva, ma si abbatt\u00e9 sul fianco di dritta ed affond\u00f2, restando comunque per la maggior parte emergente.\nDopo essere stato recuperato, nei mesi successivi all'affondamento, il relitto del \"Carabiniere\" venne demolito in un cantiere spezzino."}
{"id": "1460524", "revid": "1305772", "url": "https://it.wikipedia.org/wiki?curid=1460524", "title": "Liebow", "text": ""}
{"id": "1460525", "revid": "767487", "url": "https://it.wikipedia.org/wiki?curid=1460525", "title": "Marko Pe\u0161i\u0107", "text": "Alto 198 centimetri, giocava come guardia/ala.\nCarriera.\nI primi anni di carriera cestistica li passa con l'Alba Berlino, con la quale disputa alcune stagioni di Eurolega.\nFiglio di Svetislav Pe\u0161i\u0107, Marko ha militato anche nella nazionale tedesca di pallacanestro."}
{"id": "1460531", "revid": "1855488", "url": "https://it.wikipedia.org/wiki?curid=1460531", "title": "Seven Network", "text": "Seven Network \u00e8 un canale televisivo australiano. Ha cominciato a trasmettere nel dicembre del 1956. Dalla met\u00e0 degli anni '90 \u00e8 stato il secondo in termini di ascolti, superato solo da Nine Network, ma nel 2007 ha riconquistato la leadership, per poi perderla di nuovo nel 2016. \u00c8 anche quello che riesce a raggiungere la maggior parte della popolazione australiana.\nOltre al canale principale e al suo simulcast in HD, esistono altri tre canali tematici, dedicato a un pubblico pi\u00f9 ristretto.\nA pi\u00f9 riprese ha trasmesso le Olimpiadi (estive e anche invernali) tra cui quelle del 2000 per poi perderle nel 2010 e 2012 in favore di Nine, e nel 2014 in favore di Network Ten; ha poi preso le edizioni 2016-2018-2020, le ultime due delle quali con orario vicino a quello australiano."}
{"id": "1460535", "revid": "1774874", "url": "https://it.wikipedia.org/wiki?curid=1460535", "title": "Nine Network", "text": "Nine Network (o Channel 9) \u00e8 una rete televisiva australiana che ha sede nella periferia settentrionale di Sydney. \u00c8 stata la prima in assoluto a trasmettere in Australia, ovvero dal 16 settembre 1956, ed \u00e8 considerata storicamente la pi\u00f9 seguita in assoluto nel paese (28,6% di share), tanto da coniare lo slogan \"Still the one\". Ha ripreso la leadership nel 2016 dopo essere stata superata per un periodo da Seven Network.\nIl canale irradia il suo segnale in modo diretto a Sydney, Melbourne, Brisbane, Darwin e Adelaide, mentre a Perth e nel resto del paese si appoggia a emittenti affiliate o di sua propriet\u00e0.\nHa prodotto le fortunate serie TV \"Le sorelle McLeod\" e \"Underbelly\".\nNel 2008 \u00e8 partita la versione di Nine Network in HD, la quale disponeva inizialmente di alcuni contenuti esclusivi e che \u00e8 poi diventata il simulcast del canale principale. \u00c8 affiancata dai canali tematici GO! e GEM.\nAd alcuni suoi programmi ha partecipato anche la nota modella Megan Gale."}
{"id": "1460536", "revid": "599013", "url": "https://it.wikipedia.org/wiki?curid=1460536", "title": "Uwe Gospodarek", "text": " Attualmente \u00e8 allenatore dei portieri allo .\nCarriera.\nClub.\nInizi\u00f2 la carriera da professionista nel con cui vinse la Bundesliga 1993-1994 collezionando 7 presenze in sei anni prima di passare in Zweite Bundesliga al Bochum. Qui conquist\u00f2 il posto da titolare e la promozione in Bundesliga, dove gioc\u00f2 per i successivi due anni.\nNel 1999 pass\u00f2 al Kaiserslautern, finendo nuovamente in panchina. Nel 2001 torn\u00f2 al Jahn Regensburg club che gioca in Regionalliga e in cui \u00e8 Gospodarek \u00e8 cresciuto.\nNel 2003 venne acquistato dal Wacker Burghausen, club di Zweite Bundesliga, dove fu titolare fra i pali per quattro anni. Nel 2007, dopo la retrocessione in Regionalliga accett\u00f2 il passaggio al Borussia M\u00f6nchengladbach, dove \u00e8 tornato ad occupare il posto di riserva. Dopo aver giocato poche partite in due anni passa nel 2010 all' e anche in questa squadra non trova spazio."}
{"id": "1460537", "revid": "110157", "url": "https://it.wikipedia.org/wiki?curid=1460537", "title": "Governatorato di Sharqiyya", "text": "Il governatorato di Sharqiyya () \u00e8 uno dei governatorati dell'Egitto. Si trova nel Basso Egitto e il suo capoluogo \u00e8 Zagazig.\nGeografia antropica.\nLe principali citt\u00e0 sono:"}
{"id": "1460539", "revid": "120921009", "url": "https://it.wikipedia.org/wiki?curid=1460539", "title": "Kinderdijk", "text": "Kinderdijk \u00e8 una localit\u00e0 olandese del comune di Molenwaard, a circa 15\u00a0km da Rotterdam, situato nel bassopiano Alblasserwaard alla confluenza dei fiumi Lek e Noord.\nPer far defluire l'acqua del polder, fu costruito un complesso di 19 mulini a vento, che sono tuttora una delle mete turistiche pi\u00f9 frequentate dei Paesi Bassi.\nI mulini di Kinderdijk sono stati inseriti nella lista dei Patrimoni dell'umanit\u00e0 dall'UNESCO nel 1997.\nOrigini del nome.\nIl nome Kinderdijk in olandese sta per \"Diga dei bambini\".\nLa leggenda vuole che durante l'alluvione del 1420 (la pi\u00f9 pesante mai avvenuta in Olanda) una culla con all'interno un bambino e un gatto, trasportata dalle acque, and\u00f2 a depositarsi sulla diga, da cui il nome.\nI mulini.\nNella zona dell'Alblasserwaard, in cui si trova Kinderdijk, vennero costruiti una serie di canali (chiamati \"weteringen\") per controllare il livello dell'acqua dei polder.\nPresto, per\u00f2, il livello del terreno si abbass\u00f2 nuovamente e si resero necessarie strutture pi\u00f9 efficaci: i mulini.\nQuesti sono 19 mulini a vento, 9 a base circolare e 10 a base ottagonale, e sono distribuiti su file opposte.\nNei mesi di Luglio e Agosto, i mulini funzionano ogni sabato, offrendo una visuale unica; solo il mulino \"Nedrwaardmolen 2\", il secondo a base circolare, \u00e8 aperto al pubblico e permette di farsi un'idea di come vivevano e lavoravano i mugnai."}
{"id": "1460546", "revid": "1776051", "url": "https://it.wikipedia.org/wiki?curid=1460546", "title": "Campionato iraniano di calcio a 5", "text": "La Futsal Super League \u00e8 il campionato nazionale iraniano di calcio a 5. Di carattere professionistico, viene disputato dalla stagione 2003/2004 quando ha sostituito la Premiere Futsal League.\nLa Superleague \u00e8 l'ultima espressione di un campionato in vigore dal 1996 che inizialmente vedeva affrontarsi le regioni iraniane sino alla stagione 2001/2002, \u00e8 stato poi affiancato da un campionato di club a partire dalla stagione 1998/1999 con la vittoria del Pimar."}
{"id": "1460548", "revid": "33689", "url": "https://it.wikipedia.org/wiki?curid=1460548", "title": "Clearco (console 384)", "text": "Biografia.\nClearco era un pagano; l'omonimo Clearco, prefetto del pretorio dell'Illirico nel 407, era probabilmente suo figlio. Ebbe uno scambio di lettere col retore Libanio.\nCrearco fu nominato proconsole d'Asia (366-367) dall'imperatore Valente come ricompensa per non essere passato dalla parte dell'usurpatore Procopio durante la rivolta di questi (365-366). In questa veste protesse il filosofo Massimo di Efeso e fece destituire il prefetto del pretorio d'Oriente Saturnino Secondo Salustio.\nFu \"praefectus urbi\" di Costantinopoli due volte: la prima nel 372-373, quando costru\u00ec anche un acquedotto, la seconda nel 382-384. Nel 384 esercit\u00f2 pure il consolato."}
{"id": "1460550", "revid": "729019", "url": "https://it.wikipedia.org/wiki?curid=1460550", "title": "Gerolamo Lodron", "text": "Biografia.\nNacque da Gerolamo Giovanni \u201cBarbarossa\u201d (1526-1579) e da Elena Fontanabona (1543-1607), reggente della Contea di Lodrone, nonch\u00e9 \"\"Signore del castello di San Giovanni di Bondone e della Valvestino\". \"\nSi spos\u00f2 con Caterina di Prospero d'Arco (+ 1621). Nel 1605 entr\u00f2 in lite con la comunit\u00e0 di Bagolino per certi diritti vantati sulla Piana d'Oneda.\nNel 1611 con la morte di Sigismondo Paride di Sal\u00f2 eredit\u00f2 la propriet\u00e0 del castello di San Giovanni e la reggenza della Contea di Lodrone.\nIl 13 ottobre del 1616 i soldati di Magasa e Valvestino comandati per la difesa del castello di San Giovanni a Bondone giuravano solennemente di essere fedeli alla sacra maest\u00e0 cesarea della casa d'Austria, specialmente all'arciduca Massimiliano III d'Austria e al conte Gerolamo Lodron \u201cBarbarubra\u201d, \u201c\"come il pi\u00f9 vecchio dei possessori signori del Contado. Questi soldati sono obbligati et tenuti dispensar il sangue et la vita in ogni occorrenza ovunque siano comandati dal signor Conte, onorati, fedeli et valorosi\"\u201d .\nNel 1620 fu ambasciatore di Ferdinando II d'Asburgo a Genova. L'8 marzo del 1639 l'imperatore Ferdinando III gli concesse il feudo di Bagolino col \u201cmero e misto impero\u201d. Nel 1639 assunse il comando di una compagnia di tremila uomini affidatogli da Paride Lodron, arcivescovo di Salisburgo, a sostegno dell'esercito imperiale e, tra il 1640-41, la guid\u00f2 con coraggio e abilit\u00e0 nella campagna del Reno superiore, spingendosi nella Franconia.\nNel 1645 a Schweinfurt la sorte gli fu avversa e, a seguito delle molte perdite fra i suoi uomini, fu costretto ad arrendersi due anni dopo, nel 1647, tra i malumori della corte imperiale che ne ravvis\u00f2 una condotta bellica non proprio adeguata al suo grado di ufficiale.\n\u00c8 a non confondere con Gerolamo Felice Lodron di Concesio, figlio di Gerolamo Lodron (\u20201579/1580) ed Elena Fontanabona."}
{"id": "1460563", "revid": "599013", "url": "https://it.wikipedia.org/wiki?curid=1460563", "title": "John Ertzgaard", "text": "La sua unica medaglia importante \u00e8 stato l'oro nei 200 metri piani agli Europei under 23 di G\u00f6teborg 1999.\nBiografia.\nNel 1999, ai Mondiali di Siviglia, raggiunge le semifinali, ma non arriva alla finale.\nNel 2000 partecipa ai Giochi olimpici di Sydney, senza passare per\u00f2 al secondo turno."}
{"id": "1460565", "revid": "663330", "url": "https://it.wikipedia.org/wiki?curid=1460565", "title": "Dan Futterman", "text": "Biografia.\nNasce a Silver Spring, in una famiglia agiata e intellettuale, figlio di un avvocato e di una psicoanalista, ha tre fratelli. Studia alla Mamaroneck High School di New York, dove tra suoi compagni vi \u00e8 Bennett Miller di cui diventa molto amico. Nel 1989 si laurea alla Columbia University.\nInizia calcando i palcoscenici teatrali, facendosi le ossa con pi\u00e8ce di Tony Kushner, come \"\". Il suo debutto cinematografico avviene nel 1991 interpretando un punk nel film \"La leggenda del re pescatore\" di Terry Gilliam. Dopo una serie di altri lavori cinematografici e televisivi, nel 1996, ottiene una certa notoriet\u00e0 recitando al fianco di Robin Williams e Gene Hackman in \"Piume di struzzo\", remake de \"Il vizietto\".\nDiviene noto anche per l'interpretazione di Vincent Gray nella serie tv \"Giudice Amy\", ruolo che ricopre dal 1999 al 2005. Inoltre appare come guest star in \"Sex and the City\" e \"Will &amp; Grace\", in cui interpreta Barry, un gay un po' trasandato.\nNel 2005 scrive la sceneggiatura di \"Truman Capote - A sangue freddo\", film diretto dall'amico Bennett Miller, venendo candidato all'Oscar per la migliore sceneggiatura non originale. Nel 2007 ottiene un ruolo importante e drammatico al fianco di Angelina Jolie in \"A Mighty Heart\", dove interpreta il giornalista Daniel Pearl, rapito e ucciso in Pakistan dai fondamentalisti islamici nel 2002.\nDopo l'esperienza come sceneggiatore di \"Truman Capote - A sangue freddo\", viene messo sotto contratto dalla Columbia Pictures, per la realizzazione di futuri script. Nel 2010 lavora come sceneggiatore e produttore esecutivo della terza stagione della serie televisiva \"In Treatment\".\n\u00c8 sposato dal 2000 con la sceneggiatrice Anya Epstein da cui ha avuto due figlie: Sylvie (2001) e Eve (2005)."}
{"id": "1460567", "revid": "34928", "url": "https://it.wikipedia.org/wiki?curid=1460567", "title": "Pier Crescenzio", "text": ""}
{"id": "1460572", "revid": "599013", "url": "https://it.wikipedia.org/wiki?curid=1460572", "title": "Tobias Levels", "text": "Biografia.\nFiglio di genitori olandesi, Levels \u00e8 nato nel 1986 a T\u00f6nisvorst. Ha sia la nazionalit\u00e0 olandese che tedesca.\nCaratteristiche tecniche.\nGioca prevalentemente nel ruolo di terzino destro.\nStatistiche.\nPresenze e reti nei club.\n\"Statistiche aggiornate al 20 aprile 2016.\""}
{"id": "1460582", "revid": "4711", "url": "https://it.wikipedia.org/wiki?curid=1460582", "title": "KK Partizan", "text": ""}
{"id": "1460585", "revid": "599013", "url": "https://it.wikipedia.org/wiki?curid=1460585", "title": "Kiki Musampa", "text": "Carriera.\nMusampa ha esordito nella famosa societ\u00e0 dell'Ajax Amsterdam in cui ha totalizzato 31 presenze e 6 gol. Successivamente ha firmato per il Bordeaux Girondins nel 1997. Ha sperato fino all'ultimo di essere convocato in nazionale per disputare il , ma non rientr\u00f2 nei piani di Guus Hiddink. Dopo due stagioni nel Bordeaux decise di passare nel Malaga. In quattro stagioni totalizz\u00f2 94 presenze e 22 gol.\nNel 2003 si trasfer\u00ec all'Atletico Madrid, ma l'anno successivo venne ceduto in prestito al Manchester City. Nel 2005 Musampa fu ceduto definitivamente al Manchester City disputando una buona stagione (45 presenze per 4 gol) in totale. Nel 2006 si trasfer\u00ec in Turchia, al Trabzonspor dove gioc\u00f2 14 partite senza andare mai in rete. Nel 2007, da svincolato, decise cos\u00ec di andare a giocare nel di Roy Keane, ma dopo un provino venne scartato.\nDopo aver giocato 5 partite nell' di Van Gaal per qualche mese, nella stagione 2007-2008 si ritrova svincolato. Dopo aver provato un'avventura negli stati uniti con la squadra del Toronto FC senza aver successo, il 24 marzo firm\u00f2 un contratto biennale per l'FC Seoul, club partecipante al campionato K-League (Serie A Coreana). La sua esperienza coreana terminer\u00e0 presto infatti, dopo sole 3 partite disputate. A gennaio 2009 torna in Olanda, al Willem II giocando solo le ultime 6 delle 7 partite di campionato.\nsempre nel 2009, disputa una partita amichevole a settembre con il FC Metz, andando in rete, ma non gli venne comunque fatto un contratto. Decide cos\u00ec di ritirarsi dal calcio giocato.\nDopo il ritiro.\nAssieme a Nordin Wooter (ex Ajax) \u00e8 stato proprietario della Masters of the Game, azienda operante nel settore del calcio freestyle."}
{"id": "1460587", "revid": "300067", "url": "https://it.wikipedia.org/wiki?curid=1460587", "title": "Darrell Armstrong", "text": "Carriera.\nCominci\u00f2 la propria carriera NBA con gli Orlando Magic, dai quali fu ingaggiato verso la fine della stagione 1994-95. Gioc\u00f2 poche partite anche nella stagione seguente, mentre a partire dalla stagione 1995-96 le partite giocate cominciarono ad aumentare. Si afferm\u00f2 definitivamente nel 1999, anno in cui vinse sia il premio come miglior sesto uomo dell'anno che quello di rivelazione dell'anno. Da allora entr\u00f2 stabilmente nel quintetto base dei Magic.\nNel 2003 venne ceduto ai New Orleans Hornets, dove rimase per due anni. Pass\u00f2 poi ai Dallas Mavericks, giocando anche qui per due anni, fino a quando fu acquistato dagli Indiana Pacers. La parentesi con i Pacers dur\u00f2 poco, solo un anno, dopo il quale fu messo sotto contratto dai New Jersey Nets, dove gioc\u00f2 con Vince Carter e Richard Jefferson."}
{"id": "1460588", "revid": "149587", "url": "https://it.wikipedia.org/wiki?curid=1460588", "title": "L\u00f9scavaz", "text": ""}
{"id": "1460591", "revid": "110157", "url": "https://it.wikipedia.org/wiki?curid=1460591", "title": "P\u0103ltini\u0219 (Cara\u0219-Severin)", "text": "P\u0103ltini\u0219, in passato \"Valea Boului\", \u00e8 un comune della Romania di 2.561 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Cornu\u021bel, Deline\u0219ti, Oh\u0103bi\u021ba, P\u0103ltini\u0219, Rugi."}
{"id": "1460595", "revid": "1442080", "url": "https://it.wikipedia.org/wiki?curid=1460595", "title": "Carlo Preti", "text": "Nel 1940 si trasfer\u00ec a Venezia e, completati gli studi, si laure\u00f2 in geologia all'Universit\u00e0 di Padova. Nel frattempo si interess\u00f2 di teatro, di arte moderna, grafica e pubblicit\u00e0.\nPartecip\u00f2 a Venezia alla fondazione del laboratorio di serigrafia d'arte \u201cStudio 4\u201d e lavor\u00f2 con: Emilio Vedova, Friedensreich Hundertwasser, Mario Ceroli, ed altri\nNella sua vita allest\u00ec mostre personali nelle citt\u00e0 di: Firenze, Padova, Mirano, Trento, Busto Arsizio, Verona, Vittorio Veneto, Venezia, Mestre, Chioggia, Belluno, Jesolo, Brunico, Cavarzere, Stra. \nNel 1982 leg\u00f2 il suo nome di artista alla citt\u00e0 di Mirano (tanto da esserne nominato cittadino onorario) disegnando la tavola di un gioco dell'oca utilizzando nella descrizione delle 63 caselle i luoghi caratteristici, i personaggi e gli edifici storici del Comune. Dal 1998 ogni prima domenica di novembre la grande piazza ovale di Mirano (Piazza Martiri) si trasforma in un grande gioco dell'oca con la partecipazione di squadre di giocatori rappresentanti le sei frazioni. "}
{"id": "1460596", "revid": "767487", "url": "https://it.wikipedia.org/wiki?curid=1460596", "title": "A Mighty Heart - Un cuore grande", "text": "A Mighty Heart - Un cuore grande \u00e8 un film del 2007 diretto da Michael Winterbottom basato sulle memorie di Mariane Pearl, vedova del giornalista del \"Wall Street Journal\" rapito e ucciso a Karachi in Pakistan, dai fondamentalisti islamici, il 1\u00ba febbraio 2002.\n\u00c8 stato presentato fuori concorso al 60\u00ba Festival di Cannes.\nLa vedova di Pearl, che all'epoca dei fatti era incinta di sei mesi, viene interpretata da Angelina Jolie che per entrare nella parte ha subito un notevole stravolgimento nell'aspetto, visto che Mariane Pearl \u00e8 di origine Cubane.\nTrama.\nIl 23 gennaio 2002 Daniel Pearl, il responsabile per il Sud dell'Asia del \"Wall Street Journal\", esce da casa a Karachi per andare a fare l'ultima intervista prima di lasciare la citt\u00e0.\nL'incontro, ottenuto tramite un intermediario, \u00e8 con uno dei capi del movimento integralista musulmano. Daniel non far\u00e0 pi\u00f9 ritorno perch\u00e9 l'intervista si rivela essere una trappola. Sar\u00e0 sua moglie, incinta di sei mesi all'epoca dei fatti, a tramandarne la memoria nel libro \"Un cuore grande: la vita e morte coraggiose di mio marito Danny Pearl\"."}
{"id": "1460597", "revid": "71433", "url": "https://it.wikipedia.org/wiki?curid=1460597", "title": "A Mighty Heart", "text": ""}
{"id": "1460603", "revid": "33888", "url": "https://it.wikipedia.org/wiki?curid=1460603", "title": "Biagio Cepollaro", "text": "\u00c8 stato fondatore insieme a Mariano Baino e a Lello Voce della rivista Baldus (1990-1996) dedicata alla sperimentazione letteraria. Teorico del 'postmoderno critico', \u00e8 stato tra i promotori del Gruppo 93, considerato un gruppo di avanguardia letteraria. Dal 2004 ha avviato, sul suo sito ufficiale, le edizioni on line di \"Poesia italiana E-book\" che comprendono ristampe di opere poetiche e narrative stampate tra gli anni '70 e '90 e la pubblicazione di inediti di poeti pi\u00f9 giovani, nonch\u00e9 una rivista di poesia, \"Poesia da fare\", e una rivista di critica, \"Per una Critica futura\". Attualmente collabora alla redazione della storica rivista \"il Verri\".\nPoetica.\nLa poetica di Biagio Cepollaro affonda le radici nelle esperienze post-avanguardistiche degli anni Ottanta. Gi\u00e0 le prime raccolte, improntate al materialismo e all\u2019espressionismo, risentono dei contatti dell\u2019autore con le pi\u00f9 ardite sperimentazioni visive, sonore e verbali. Assieme ai sodali della rivista \"Baldus\", Cepollaro si immerge appieno nell\u2019esperienza del Gruppo 93 apportando il proprio contributo tecnico e critico, che pu\u00f2 riassumersi nei concetti di postmoderno critico, montaggio, citazionismo e pastiche idiolettico. La lingua della trilogia \"De requie et natura\" \u2013 conclusasi verso la met\u00e0 degli anni Novanta \u2212 subisce una profonda torsione tesa a rivendicare il potere critico della parola nel magma dell\u2019appiattimento di marca postmodernista. Ma a partire da \"Versi nuovi\" \u2212 scritti sul finire del '900 \u2212 e ad arrivare alla recente trilogia del \"Poema delle qualit\u00e0\", l\u2019autore napoletano riduce il tasso di figuralit\u00e0 dei suoi versi e insegue un grado zero finalizzato a reclamare la priorit\u00e0 di un\u2019esistenza immediata, terrena e immanente, che risente del pensiero buddista, forse ultimo baluardo alla massificazione dei consumi e dell\u2019ideologia capitalistica. (Angelo Petrella)\n Biagio Cepollaro\u2019s poetry is rooted in the post-avantgarde experiences of the Eighties. The first poetical works, imbued with materialism and expressionism, are affected by contacts with the most daring visual, sound and verbal experiments. Along with the members of the \"Baldus\" review, Cepollaro is actively involved in the experience of Gruppo 93 with his own technical and critical contribution, which can be summarized in idiolectic pastiche, textual quotes and assembly. The language of the \"De requie et natura\" trilogy \u2212 concluded in the mid-Nineties\u00a0\u2013 is deeply warped to claim the critical power of the poetical word in the magma of the postmodernist flattening. But from \"Versi nuovi\" \u2212 written at the end of the last century\u00a0\u2013 till the recent trilogy \"Poema delle qualit\u00e0\", the neapolitan author reduces the rate of figurality of his poetry and pursues a zero degree to claim the priority of immediate existence, earthly and immanent, which is affected by Buddhist thought, perhaps the last shelter to massive consumption and capitalist ideology."}
{"id": "1460605", "revid": "767487", "url": "https://it.wikipedia.org/wiki?curid=1460605", "title": "Pojejena", "text": "Pojejena (in tedesco \"Wallachisch-Poscheschena\", in ungherese \"Als\u00f3pozsg\u00e1s\", in serbo \"\u041f\u043e\u0436\u0435\u0436\u0435\u043d\u0430\" o \"Po\u017ee\u017eena\") \u00e8 un comune della Romania di 3.172 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Belobre\u0219ca, Divici, Pojejena, Radimna, \u0218u\u0219ca.\nIl comune in passato era chiamato \"Pojejena Rom\u00e2n\u0103\" e prima ancora \"Pojejena de Jos\"; ubicato in zona di confine, sulle rive del Danubio, \u00e8 un comune ufficialmente bilingue: sia il romeno che il serbo sono usati sia per i documenti ufficiali che per la segnaletica."}
{"id": "1460609", "revid": "838137", "url": "https://it.wikipedia.org/wiki?curid=1460609", "title": "Opel 14PS", "text": "La 14PS era una piccola famiglia di autovetture di fascia alta prodotta dalla Casa automobilistica tedesca Opel dal 1904 al 1908.\nProfilo e storia.\nTale famiglia di autovetture, composta da due modelli, sancisce l'esordio della Casa di R\u00fcsselsheim nel settore delle auto di fascia alta, assieme agli altri due modelli di tale fascia, ossia la 16/18 PS e la 14/20 PS. A differenza di questi ultimi, per\u00f2, che erano di livello pi\u00f9 elevato e tendevano ad avvicinarsi alle fasce di lusso, i due modelli della famiglia 14PS costituivano una sorta di \"entry level\" della fascia alta della gamma Opel a met\u00e0 degli anni '900. In ogni caso, le due famiglie di vetture di fascia alta furono lanciate entrambe nel 1904 ed andavano ad inserirsi, chi con un obiettivo, chi con l'altro, tra le pi\u00f9 economiche vetture della famiglia 12PS e le pi\u00f9 lussuose 20/22 PS.&lt;br&gt;\nI modelli della famiglia 14PS erano due, e condividevano il telaio proprio con le pi\u00f9 economiche vetture della famiglia 12PS, risultando quindi una sorta di \"sorelle maggiori\" di queste ultime.\nLa 12/14 PS.\nLa prima vettura della famiglia 14PS \u00e8 stata la 12/14 PS, lanciata nel 1904. Tale vettura era all'incirca delle stesse dimensioni delle Opel 12PS contemporanee, poich\u00e9 manteneva lo stesso telaio da 2.15 m di passo. Anche il motore derivava dal bicilindrico da 1.9 litri montato sulle 12PS, ma era stato sottoposto ad un processo di rialesatura (il diametro dei cilindri \u00e8 stato aumentato da 100 a 105 mm), in maniera tale da raggiungere i 2078 cm\u00b3. Tale motore, raffreddato ad acqua e dotato di distribuzione a valvole automatiche, era provvisto anche di un nuovo sistema di lubrificazione, non pi\u00f9 manuale, ma automatico. La potenza massima era di 14 CV a 1400 giri/min.&lt;br&gt;\nLa trasmissione era ad albero cardanico: su di essa agiva il freno a pedale. Il cambio era a tre marce.&lt;br&gt;\nIl telaio era una struttura di acciaio chiusa sul lato inferiore con una lamiera sempre in acciaio che conferiva al telaio stesso la funzione di piano su cui fissare pi\u00f9 agevolmente le varie parti di carrozzeria, comandi, abitacolo, motore, ecc. Tale soluzione fu sperimentata con successo anche sulle pi\u00f9 economiche 8/9 PS di fascia medio-bassa. Le sospensioni riprendevano lo schema tipico di quasi tutte le vetture di quegli anni, ossia assale rigido e balestre semiellittiche su entrambi gli assi.&lt;br&gt;\nLa 12/14 PS raggiungeva una velocit\u00e0 massima di 55 km/h, ed era disponibile come double-phaeton, come \"tonneau\" o con un particolare allestimento da vettura per compiti di servizio pubblico.&lt;br&gt;\nFu tolta di produzione nel 1908. Il suo posto sarebbe stato ripreso tre anni dopo dalla 8/20 PS, la quale avrebbe ripreso l'eredit\u00e0 anche della pi\u00f9 economica 8/16 PS.\nLa 14 PS.\nMa nello stesso periodo in cui fu lanciata la 12/14 PS, la Opel introdusse anche la 14PS, una vettura di cilindrata leggermente superiore e nata da un progetto acquisito dalla francese Darracq.&lt;br&gt;\nIl telaio era lo stesso della 12/14 PS, ed anche il motore era derivato da quest'ultima, essendo stato ottenuto da un'ulteriore operazione di rialesatura che port\u00f2 il diametro dei cilindri a 112 mm e la cilindrata a 2365 cm\u00b3. La potenza massima rimase inalterata, ma stavolta era raggiungibile a 1600 giri/min. Altra differenza stava nel sistema di lubrificazione pi\u00f9 semplice, di tipo manuale.&lt;br&gt;\nPer il resto, sia la meccanica che il telaio riprendevano quanto gi\u00e0 visto sulla 12/14 PS.&lt;br&gt;\nLe prestazioni erano per\u00f2 inferiori, a dispetto della cilindrata superiore e la velocit\u00e0 massima era compresa tra i 45 ed i 50 km/h.&lt;br&gt;\nLa 14 PS fu tolta di produzione nel 1906."}
{"id": "1460611", "revid": "767487", "url": "https://it.wikipedia.org/wiki?curid=1460611", "title": "Prigor", "text": "Prigor \u00e8 un comune della Romania di 2.746 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Borlovenii Noi, Borlovenii Vechi, P\u0103ta\u0219, Prigor, Putna."}
{"id": "1460614", "revid": "68105", "url": "https://it.wikipedia.org/wiki?curid=1460614", "title": "Intel SpeedStep", "text": ""}
{"id": "1460617", "revid": "125450758", "url": "https://it.wikipedia.org/wiki?curid=1460617", "title": "Giovanna Pala", "text": "Biografia.\nGiovane modella con tratti fisici da maggiorata, ottenne il secondo posto nel concorso di Miss Europa del 1950.\nGiovanna Pala debutt\u00f2 nel mondo del cinema negli anni cinquanta interpretando personaggi tipici della commedia italiana come quello di Margherita in \"Mamma mia, che impressione!\" con Alberto Sordi o quello di Mirella Scaparro, figlia di Tot\u00f2 e Ave Ninchi in \"Tot\u00f2 e le donne\"; il suo ultimo film \u00e8 del 1956 e da quell'anno non prese pi\u00f9 parte a nessuna pellicola. Sarebbe stata la prima, nel 1971 a Parigi, a unire le mani a formare l'organo sessuale femminile, ispirandosi alla rivista francese Le torchon brul\u00e9."}
{"id": "1460619", "revid": "110157", "url": "https://it.wikipedia.org/wiki?curid=1460619", "title": "R\u0103c\u0103\u0219dia", "text": "R\u0103c\u0103\u0219dia \u00e8 un comune della Romania di 2.053 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: R\u0103c\u0103\u0219dia e Vr\u0103niu\u021b."}
{"id": "1460620", "revid": "287204", "url": "https://it.wikipedia.org/wiki?curid=1460620", "title": "Racasdia", "text": ""}
{"id": "1460621", "revid": "2208478", "url": "https://it.wikipedia.org/wiki?curid=1460621", "title": "Pian del Voglio", "text": "Piano del Voglio (\"Pian d V\u00f3i\" in bolognese montano medio), \u00e8 una frazione del comune di San Benedetto Val di Sambro, in provincia di Bologna nell'appennino bolognese. \nGeografia.\nPosto a 612 m sul livello del mare al centro dell'Appennino tosco-emiliano, si estende su un pianoro posto sulle rive del rio Voglio, ed \u00e8 grossomodo equidistante tra la citt\u00e0 di Bologna e quella di Firenze.\nNel borgo e zone limitrofe vivono un migliaio di persone; gli abitanti trovano occupazione grazie alle attivit\u00e0 connesse alla manutenzione e vigilanza dell'autostrada, ma esiste una rinnovata zona artigianale con alcune solide imprese che danno lavoro a molti residenti; resta comunque forte il pendolarismo quotidiano verso le citt\u00e0, in particolare Bologna.\nLa sua centralit\u00e0, intesa come collocazione territoriale, lo pone tra un intreccio di vie che lo rendono facilmente fruibile dai paesi che gli stanno intorno, ma anche dalle due citt\u00e0 sopra menzionate, accessibili in meno di un'ora attraverso i collegamenti ferroviari (stazione di San Benedetto Sambro-Castiglione Pepoli sulla ferrovia \"Direttissima\") e autostradali (casello di \"Pian del Voglio\" sull'Autostrada A1 e casello \"Badia\" sulla variante di valico).\nStoria.\nIl nucleo di Piano del Voglio, anticamente denominato \"Piliano\" e poi \"Piano\" o \"Piano dei Bianchi\" sorge in prossimit\u00e0 di quello che si stima fosse un importante asse di comunicazione tra la Toscana e l'Emilia fino dal tempo degli antichi Romani. I resti di una strada romana, recentemente riscoperti nei pressi di Monte Bastione (e secondo alcuni corrispondente alla Via Flaminia minor) che probabilmente collegava Firenze a Bologna, testimonierebbero la vocazione di \"luogo di passaggio\" tra Firenze e Bologna. Tale vocazione venne successivamente rafforzata, oltre che dalle strade medievali, dalla statale della Futa (SS.65), fino ad arrivare all'Autostrada del Sole ed alla recente Variante di Valico. Anche i principali attraversamenti ferroviari dell'Appennino sono poco distanti (la ferrovia Porrettana, la Direttissima e l'alta velocit\u00e0).\nIn epoca bizantina, Piano si trovava in zona di confine tra l'area di influenza bizantina e il Ducato Longobardo. A Pian di Balestra fu innalzato un punto di difesa bizantino che veniva costantemente presidiato dai \"Pilanus\" (dal latino, legione di soldati muniti di giavellotti); da qui probabilmente trae origine l'antico nome \"Pilianum\".\nNel periodo medioevale \"Pilianum\", divenuto \"Pigliano\", faceva parte di un insieme di feudi che corrispondevano, all'incirca, agli attuali territori dei paesi di Piano del Voglio (con annessi Montefredente e Qualto) di Baragazza, di Castiglione dei Pepoli e di Montepiano.\nUna testimonianza del 1164 mostra che questi territori erano sotto il dominio dei conti Alberti di Mangona e Prato, che li ottennero dall'imperatore Federico Barbarossa. La famiglia dei conti Alberti \u00e8 ricordata sinistramente da Dante nel Canto 32 dell'Inferno, conficcati nel ghiaccio della Caina - luogo dei traditori della famiglia - a ricordo delle lotte intestine che ne determinarono la fine del potere:\nl 21 luglio 1380 il dominio di questa terra fu acquistato dal Comune di Bologna, che lo strapp\u00f2 ai conti Alberti per costruirvi fortilizi e castelli in vicinanza del confine con la Toscana. Il Senato bolognese lo invest\u00ec successivamente a Pietro dei Bianchi, che fu ambasciatore presso il Papa Urbano VI. Agli inizi del '500 dopo Papa Leone X elev\u00f2 il feudo a Contea: Il primogenito maschio dei De'Bianchi (poi De'Bianchi De'Medici) divenne da allora Conte Sovrano di Piano; agli altri maschi della famiglia era riservato il titolo di Conti di Piano, senza ordine di primogenitura.\nLa Contea di Piano era a tutti gli effetti un piccolo stato indipendente, che in alcuni periodi storici batteva moneta, aveva un proprio esercito. I de'Bianchi, famiglia senatoria bolognese ma di antica origine fiorentina, mantennero sempre relazioni anche con Firenze, e il loro feudo di Piano controllava come uno \"stato cuscinetto\" proprio le vie di collegamento fra i territori appartenenti al Comune di Bologna e la Repubblica Fiorentina. Nei momenti di crisi politica il piccolo stato dei De'Bianchi accoglieva i fuoriusciti politici, a seconda del momento, Bolognesi o Fiorentini, come i De'Medici, che ricompensarono anche per questo i de'Bianchi quando divennero papi con Leone X che elev\u00f2 Piano a Contea e con Clemente VII che fece inquartare lo stemma de'Bianchi con quello de'Medici. \nTestimonianza dell'importanza strategica del borgo \u00e8 data dalla sua raffigurazione nella Galleria delle Carte Geografiche dei Musei Vaticani con il nome di \"Piano\".\nLa famiglia senatoria dei de' Bianchi lo conserv\u00f2 fino agli inizi del XIX secolo, quando l'avventura napoleonica dichiar\u00f2 finito il feudalesimo. Con l'inizio del XX secolo la famiglia de' Bianchi si divise nelle due famiglie aristocratiche bolognesi dei marchesi Sassoli e dei Ranuzzi della Porretta che tutt'oggi ne portano il cognome, ricevendo entrambe le famiglie dal Regno d'Italia anche il riconoscimento del titolo di Conti di Piano. In particolare il ramo dei Ranuzzi de' Bianchi eredit\u00f2 i possedimenti di Piano del Voglio. Tutte le loro propriet\u00e0 rammentano l'antico feudo: ne sono esempio il Palazzo \"la Torre\", detto \"La fattoria\", ove erano soliti soggiornare; C\u00e0 de Morelli, antica residenza del Governatore; i portici antistanti la piazza e soprattutto \"il Palazzo\". I Sassoli ereditarono altri beni dei de' Bianchi, ossia il Castello di Zena (Pianoro, Bologna) e la Villa medicea dello Sprocco a Scarperia, nel Mugello (Firenze).\nEt\u00e0 moderna.\nCaduto il feudalesimo, fu riconosciuto in virt\u00f9 del \"motu proprio\" di Pio VII, nel 1816, come Capoluogo di 12 villaggi detti \"appodiati\"; successivamente fu suddiviso in dieci frazioni.\nCon Regio Decreto 16 ottobre 1862 \"Piano\" fu elevato a sede comunale e al suo nome venne aggiunto quello di \"del Voglio\", da un torrentello che scorre nel suo territorio, per distinguerlo da altri comuni denominati \"Piano\".\nNel 1871 la frazione di San Benedetto Val di Sambro, in seguito ad una agitazione, riusc\u00ec a trasferire presso di s\u00e9 la sede comunale, restando comunque il nome di Piano; nel 1924 venne cambiato radicalmente la denominazione dal \"Comune di Piano del Voglio\" a quella di \"Comune di San Benedetto Val di Sambro\".\nUrbanistica.\nIl nucleo storico si raccoglie attorno alla piazza detta \"del Mercato\", i cui edifici circostanti rimandano ai primi secoli dopo l'anno 1000: il palazzo pretorio detto della \"Dogana\", ove si amministrava la giustizia; l'osteria, la locanda, il forno, la macelleria, la burraia, il fabbro, le botteghe artigiane raccolte sotto il porticato, le case Bolognini e Valentini. Oggi, negli edifici del centro storico, sono presenti servizi e negozi; nella parte pi\u00f9 nuova del paese vi sono le scuole elementare e media, alcune officine meccaniche, un mercatone, un campeggio e altre attivit\u00e0.\nDella chiesa arcipretale di San Giovanni Battista, situata su un poggio a ovest della piazza, esistono tracce prima dell'anno 1000; ristrutturata pi\u00f9 volte nei secoli successivi, intorno al XVII secolo fu ampliata e dotata di un campanile stile romanico; nel 1906 fu inaugurato l'attuale campanile, alto alla guglia ben 27 metri: in esso \u00e8 collocato un concerto di quattro campane (grossa, mezzana, mezzanella e piccola) fabbricate dalla fonderia Brighenti nel 1868. Nel 1957 vi \u00e8 stato l'ultimo ampliamento nell'attuale sistemazione.\nPochi gradini oltre la chiesa, si erge l'antico \"Palazzo\". Sorto sulle rovine di un'antica fortezza precedente all'anno 1000, fu residenza prima dei Conti, poi del Comune di Piano e, dal dopoguerra, \u00e8 stata sede dell'asilo parrocchiale, gestito dalla suore Minime dell'Addolorata.\nLe modifiche apportate nel corso dei secoli lo rendono molto diverso rispetto alla struttura originaria, che era stata progettata come residenza stabile fortificata; tutt'oggi rimane la configurazione esterna dell'edificio, prettamente medioevale aggiornato; al suo interno vi sono ancora le tracce di un pozzo, detto \"delle lame\", nel cui fondo erano state disposte delle lame acuminate, che dovevano servire per giustiziare i personaggi pi\u00f9 infidi ed invisi al feudatario; venne fatto costruire a scopo deterrente, ma non fu mai utilizzato come strumento di morte.\nIn esso furono ospitati importanti membri della famiglia dei Medici, quando erano esuli da Firenze; inoltre Papa Benedetto XV, quando era ancora cardinale di Bologna, era solito recarsi a Piano del Voglio in villeggiatura.\nManifestazioni e Tradizioni.\nOltre alla festa del patrono, San Giovanni Battista, il 24 giugno, \u00e8 molto sentita la festa di San Luigi che si festeggia la seconda domenica di agosto; per l'occasione il profilo della chiesa viene illuminato da mille lampadine e il paese \u00e8 tutto inghirlandato a festa.\nNel corso dell'anno si tengono altre manifestazioni - come la festa della \"Madonna dell'Abetaia\" il primo fine settimana di settembre ed il Fal\u00f2 del vecchione alla mezzanotte del 31 dicembre - che attirano turisti e visitatori.\nIn queste circostanze gioca un ruolo di primaria importanza il locale Corpo Bandistico, fondato nel 1923 dal conte Pio Ranuzzi de' Bianchi. Formato da giovani e meno giovani, paesani e non, composto dalle sezioni strumentali tipiche bandistiche (clarini, sassofoni, trombe, tromboni, bassi e ritmica), affianca al repertorio bandistico brani di musica moderna (leggera, rock, pop) che animano le manifestazioni religiose e folcloristiche della zona.\nLa tradizione gastronomica ricalca per la maggior parte la tradizione bolognese: tortellini, tortelloni di ricotta e spinaci, lasagne e tagliatelle con rag\u00f9 bolognese sono piatti tipici del luogo. Importante \u00e8 per\u00f2 anche l\u2019influenza della vicina toscana: i tortelli di patate del vicino Mugello e la Bistecca alla Fiorentina sono piatti che possono essere considerati tipici anche da queste parti; inoltre il pane toscano insipido \u00e8 quello maggiormente utilizzato nella tradizione locale. Particolare importanza assumono nella tradizione i piatti a base di funghi, presenti in abbondanza nei boschi della zona.\nDolce tipico del luogo sono gli Zuccherini montanari, tradizionali biscotti friabili con glassatura di zucchero e profumo di anice che nella tradizione dell\u2019appennino tosco-emiliano venivano fatti in occasione delle principali feste. Sono tuttora considerati il dolce del matrimonio: agli invitati vengono sempre regalati, in numero rigorosamente dispari per motivi scaramantici, in segno di ringraziamento assieme ai confetti ed alle bomboniere."}
{"id": "1460624", "revid": "71433", "url": "https://it.wikipedia.org/wiki?curid=1460624", "title": "Terrence Dashon Howard", "text": ""}
{"id": "1460629", "revid": "767487", "url": "https://it.wikipedia.org/wiki?curid=1460629", "title": "Ramna", "text": "Ramna \u00e8 un comune della Romania di 1.630 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: B\u0103rbosu, Ramna, Valeapai."}
{"id": "1460631", "revid": "287204", "url": "https://it.wikipedia.org/wiki?curid=1460631", "title": "Lipo", "text": "Il lipo \u00e8 un agrume ibrido, incrocio tra Limone e pompelmo. I frutti appaiono come giganteschi limoni.\nUsi.\nL'estrema acidit\u00e0 e lo spessore della scorza ne sconsigliano l'uso alimentare. Data la grandezza e il colore giallo dei suoi frutti \u00e8 spesso utilizzato per scopi ornamentali."}
{"id": "1460634", "revid": "767487", "url": "https://it.wikipedia.org/wiki?curid=1460634", "title": "Rusca Montan\u0103", "text": "Rusca Montan\u0103 \u00e8 un comune della Romania di 2.116 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Rusca Montan\u0103 e Ru\u0219chi\u021ba.\nP\u00e9ter Pan.\nP\u00e9ter Pan (Rusca Montan\u0103, 21 agosto 1897 \u2013 Monte Grappa, 19 settembre 1918) \u00e8 stato un militare austro-ungarico. A Rusca Montan\u0103 gli \u00e8 stata dedicata una via e in suo onore \u00e8 stato aperto un museo."}
{"id": "1460635", "revid": "287204", "url": "https://it.wikipedia.org/wiki?curid=1460635", "title": "Rusca Montana", "text": ""}
{"id": "1460639", "revid": "15756", "url": "https://it.wikipedia.org/wiki?curid=1460639", "title": "Armoriale dei comuni dell'Ostrobotnia settentrionale", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Ostrobotnia settentrionale."}
{"id": "1460640", "revid": "1305772", "url": "https://it.wikipedia.org/wiki?curid=1460640", "title": "Sacu", "text": "Sacu (in ungherese \"Sz\u00e1kul\") \u00e8 un comune della Romania di 1.608 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Sacu, S\u0103lb\u0103gelu Nou, Tincova."}
{"id": "1460643", "revid": "62221", "url": "https://it.wikipedia.org/wiki?curid=1460643", "title": "Pianta xerofila", "text": ""}
{"id": "1460648", "revid": "1573940", "url": "https://it.wikipedia.org/wiki?curid=1460648", "title": "Libytheinae", "text": "Le Libytheinae , sono una sottofamiglia di Lepidotteri appartenenti alla famiglia Nymphalidae. Comprendono 2 generi e 14 specie. L'unica specie presente in Italia e in Europa \u00e8 \"Libythea celtis\"."}
{"id": "1460649", "revid": "767487", "url": "https://it.wikipedia.org/wiki?curid=1460649", "title": "Sasca Montan\u0103", "text": "Sasca Montan\u0103 (in tedesco \"Deutsch-Saszka\", in ungherese \"Sz\u00e1szkab\u00e1nya\") \u00e8 un comune della Romania di 1.646 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Bogodin\u021b, Potoc, Sasca Montan\u0103, Sasca Rom\u00e2n\u0103, Slatina-Nera.\nL'economia del comune, gi\u00e0 basata soprattutto sull'attivit\u00e0 estrattiva (minerali di ferro e di rame), ha subito una consistente contrazione a causa della chiusura progressiva delle miniere a partire dal 1990, che ha portato anche all'emigrazione di una parte non trascurabile della popolazione. L'amministrazione locale sta puntando soprattutto sull'agriturismo per un tentativo di rilancio economico della localit\u00e0."}
{"id": "1460650", "revid": "287204", "url": "https://it.wikipedia.org/wiki?curid=1460650", "title": "Sasca Montana", "text": ""}
{"id": "1460654", "revid": "247222", "url": "https://it.wikipedia.org/wiki?curid=1460654", "title": "Simone Bentivoglio", "text": "Biografia.\nCalcioscommesse.\nNell'interrogatorio del giocatore del Piacenza Carlo Gervasoni, arrestato nell'ambito dell'inchiesta calcioscommesse, vengono fatti i nomi di \"Andrea Masiello, Daniele Padelli, Alessandro Parisi, Marco Rossi e Simone Bentivoglio\" per la presunta combine della partita - del 7 maggio 2011.\nIl 26 luglio 2012 viene deferito dal procuratore federale Stefano Palazzi per omessa denuncia di Bari-Sampdoria e Bari-Lecce del 2011.\nIl 3 agosto Palazzi richiede per lui una squalifica pari a 3 anni e 6 mesi.\nIl 4 agosto patteggiando viene squalificato per 13 mesi e multato di 50.000 euro.\nCaratteristiche tecniche.\nCentrocampista centrale tecnico, dotato di buon tiro, inizialmente veniva schierato come esterno di fascia sinistra.\nCarriera.\nClub.\nCresciuto calcisticamente nel settore giovanile della Juventus, dove vince due Torneo di Viareggio, nell'estate 2005 viene mandato in prestito al in Serie B, dove gioca 16 partite.\nNel calciomercato estivo del 2006 viene acquistato in compropriet\u00e0 dal Chievo che lo gira in prestito in Serie B al , dove gioca con pi\u00f9 continuit\u00e0 (34 presenze totali).\nNell'estate 2007 il Chievo, neo-retrocesso in Serie B, acquista l'intero cartellino del calciatore; Simone conquista un posto da titolare nel centrocampo clivense che ottiene, a fine stagione, la promozione in Serie A (38 presenze e 6 gol).\nIl 31 agosto 2008 Simone esordisce in Serie A nella partita Chievo-; il primo gol in Serie A avviene invece il 14 dicembre 2008 durante -Chievo.\nNelle due stagioni 2008-2009 e 2009-2010, giocando 58 partite, contribuisce alla permanenza del Chievo in Serie A.\nNella Stagione 2010-2011 Simone gioca con meno costanza, (12 presenze), e per questo motivo il 25 gennaio 2011 si trasferisce in prestito con diritto di riscatto (non esercitato) al , dove gioca 16 partite segnando 2 gol.\nIl 24 agosto 2011 il Chievo lo cede in prestito con diritto di riscatto alla in cambio del centrocampista Paolo Sammarco. Trova la prima rete in blucerchiato nella partita giocata a Marassi contro il , terminata 1-1.\nIl 26 gennaio 2012 passa al Padova con la formula del prestito con diritto di riscatto definitivo. Debutta da titolare due giorni dopo nella vittoria per 1-0 contro il Cittadella. Il 18 febbraio in occasione di - 1-1 tocca quota 200 presenze da professionista.\nIl 21 aprile, in occasione di - 1-2, stabilisce lo stesso record in campionato con i club.\nConclude la stagione con 19 presenze in campionato.\nDopo aver saltato tutta la stagione 2012-2013 per squalifica, nell'estate 2013 viene reintegrato nella rosa del Chievo Verona. Ritorna in campo il 21 settembre 2013 nella partita di campionato Chievo-.\nDopo il prestito al Brescia nella stagione 2014-2015, il 1\u00ba luglio 2015 ritorna al Chievo ma il 28 agosto rescinde il proprio contratto di comune accordo con i clivensi rimanendo cos\u00ec svincolato.\nTre giorni dopo viene ingaggiato dal . Gioca 24 partite e segna 2 gol non riuscendo ad evitare la retrocessione dei canarini.\nL'8 luglio 2016 viene presentato come nuovo acquisto del in Lega Pro. Dopo le esperienze di Siena e Venezia in Lega Pro, nell'Agosto 2021 firma per la formazione veronese del Vigasio militante nel campionato di Eccellenza.\nNazionale.\nBentivoglio ha giocato in tutte le nazionali giovanili dell'Italia, collezionando in totale 44 presenze e 4 reti.\nNel 2005 partecipa al Mondiale Under 20, conclusosi con l'eliminazione ai quarti di finale dell'Italia, disputando tutte e cinque le partite.\nIl 12 dicembre 2006 esordisce con l'Under-21 nella partita amichevole tra Italia-Lussemburgo 2-0.\nStatistiche.\nPresenze e reti nei club.\n\"Statistiche aggiornate al 16 giugno 2021.\""}
{"id": "1460655", "revid": "1305772", "url": "https://it.wikipedia.org/wiki?curid=1460655", "title": "Sichevi\u021ba", "text": "Sichevi\u021ba (in serbo \"Sikevica\", in ungherese \"Szikesfalu\") \u00e8 un comune della Romania di 2.602 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 19 villaggi: Brestelnic, Cameni\u021ba, C\u00e2r\u0219ie, Cracu Alm\u0103j, Cru\u0219ovi\u021ba, Curm\u0103tura, Fr\u0103sini\u0219, Gornea, Liborajdea, Lucacev\u0103\u021b, Martinov\u0103\u021b, Oga\u0219u Podului, Sichevi\u021ba, Streneac, Valea Orevi\u021ba, Valea Ravensca, Valea Sichevi\u021bei, Z\u0103nou, Z\u0103sloane."}
{"id": "1460657", "revid": "287204", "url": "https://it.wikipedia.org/wiki?curid=1460657", "title": "Sichevita", "text": ""}
{"id": "1460659", "revid": "767487", "url": "https://it.wikipedia.org/wiki?curid=1460659", "title": "Drake Diener", "text": "Guardia di 196 centimetri, era uno specialista nel tiro dalla distanza. \u00c8 il cugino di Travis Diener, a sua volta cestista.\nCaratteristiche tecniche.\nGuardia tiratrice, \u00e8 un vero e proprio specialista nel tiro da tre punti. Nella gara di play-off 2013-14 giocata dalla Dinamo Sassari contro la New Basket Brindisi nei play-off, segn\u00f2 sette triple solamente nel primo quarto di gioco.\nTuttavia, capitano spesso occasioni in cui occupa la posizione di playmaker quando gioca in quintetti alti. Non pu\u00f2 essere per\u00f2 definito una combo guard in quanto \u00e8 una guardia pura che si adatta al ruolo di play.\nCarriera.\nSi forma a livello liceale nella Goodrich High School, allenato dal padre Dick.\nSuccessivamente, nel 2001 approda alla DePaul University, dove per due stagioni viene nominato atleta dell'anno della sua squadra.\nNel 2005, dopo due operazioni subite tra luglio e ottobre, Drake \u00e8 stato colpito dalla malattia di Crohn, che l'ha costretto ad uno stop forzato di un anno.\nDopo le cure mediche, Diener ha la grande forza di lottare, e riesce a continuare la sua attivit\u00e0 di cestista approdando in Italia, dapprima nel 2006-07 in Legadue, con la neopromossa , squadra poi trasferita a Novara a fine anno, dove mette in evidenza le sue grandi doti, per poi venire firmato l'anno seguente dall' in Serie A, sempre sotto la conduzione tecnica di coach Meo Sacchetti come gi\u00e0 era accaduto in riva al Ticino.\nCon la squadra siciliana Drake gioca un ottimo girone di andata tanto da essere per lunghi tratti il capocannoniere del campionato e da essere acquistato, nel febbraio del 2008 dalla . \nDrake ha cos\u00ec l'occasione di esordire in Eurolega raggiungendo il terzo posto nelle Final Four, e vincere lo scudetto, pur vedendo notevolmente ridotto il suo minutaggio.\nPer queste ragioni il 25 luglio 2008 firma nuovamente per l' ma la squadra siciliana, a causa di pagamenti irregolari, viene radiata dalla federazione nel settembre del 2008.\nIn seguito a questi fatti Drake si ritrova libero e viene ingaggiato dalla con la quale pu\u00f2 disputare nuovamente l'Eurolega.\nNel luglio 2009 firma un contratto biennale con il . Nei due anni in Abruzzo si mette in luce come uno dei migliori giocatori del campionato contribuendo in maniera principale alla permanenza della squadra nella massima serie.\nIl 22 luglio 2011 firma con la tornando dopo 10 anni, ovvero dai tempi della \"Goodrich High School\", a giocare in squadra con il cugino Travis Diener.\nCon Travis fa parte spesso del quintetto iniziale della squadra di Meo Sacchetti, contribuendo con una egregia media punti a trascinare la squadra sassarese al 4\u00ba posto nel campionato.\nIl 15 aprile 2012, durante l'incontro -, ha raggiunto i 2000 punti segnati in Serie A.\nIl 2 giugno 2012 il presidente della Stefano Sardara annuncia che Drake Diener rester\u00e0 nella squadra isolana anche per la stagione 2012-2013, insieme al cugino Travis.\nIl 5 luglio 2013 riconferma il suo ruolo nella squadra firmando un contratto biennale.\nIl 20 ottobre 2013, contro la , raggiunge i 1.300 punti segnati in Serie A con la maglia della .\nIl 16 marzo 2014, nella vittoria di misura di contro la , Diener segna 44 punti facendo il suo record personale di punti realizzati in una sola partita a livello professionistico.\nViene votato MVP Serie A ottenendo 189 punti, superando Keith Langford dell' (111) e Jerome Dyson dell' con 39, ed al termine del campionato risulta essere anche il miglior marcatore del torneo.\nIn estate rescinde il contratto con la e il 23 luglio 2014 viene ingaggiato dalla . Con la compagine emiliana, nonostante una stagione martoriata dagli infortuni, arriver\u00e0 a giocarsi lo scudetto. Tuttavia il 30 giugno la societ\u00e0 esercita il proprio diritto ad uscire dal contratto.\nPer la stagione 2015-2016 firma con il . Con la societ\u00e0 spagnola, oltre che al campionato nazionale, partecipa anche all'Eurocup. Il 29 dicembre 2015 rescinde con la formazione spagnola a causa del riacutizzarsi della Malattia di Crohn.\nLa stagione successiva ritorna a giocare in Italia, infatti firma con l'.\nIl 20 novembre 2016 durante l'incontro - supera i 4.000 punti segnati in Serie A.\nAl termine della stagione, dopo aver raggiunto le Final Eight di Coppa Italia e i playoff scudetto, firma con la dove ritrover\u00e0 come allenatore Meo Sacchetti.\nIl 30 aprile 2018 la Marian University of Fond du Lac annuncia che Diener sar\u00e0 il nuovo allenatore della squadra collegiale, ponendo cos\u00ec fine alla carriera agonistica della guardia statunitense."}
{"id": "1460660", "revid": "767487", "url": "https://it.wikipedia.org/wiki?curid=1460660", "title": "Slatina-Timi\u0219", "text": "Slatina-Timi\u0219 \u00e8 un comune della Romania di 3.105 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Ilova, Sadova Nou\u0103, Sadova Veche, Slatina-Timi\u0219."}
{"id": "1460662", "revid": "287204", "url": "https://it.wikipedia.org/wiki?curid=1460662", "title": "Slatina-Timis", "text": ""}
{"id": "1460667", "revid": "1573940", "url": "https://it.wikipedia.org/wiki?curid=1460667", "title": "Charaxinae", "text": "Le Charaxinae , sono una sottofamiglia di Lepidotteri appartenenti alla famiglia Nymphalidae. Sono farfalle a volo rapido che si nutrono di frutta.\nDistribuzione.\nLa sottofamiglia \u00e8 distribuita quasi esclusivamente nelle regioni tropicali, soprattutto in America e in Africa. L'unica specie europea \u00e8 \"Charaxes jasius\", diffusa anche nelle regioni costiere italiane con macchia mediterranea."}
{"id": "1460669", "revid": "7", "url": "https://it.wikipedia.org/wiki?curid=1460669", "title": "Castello Raggio di Cornigliano", "text": ""}
{"id": "1460670", "revid": "1305772", "url": "https://it.wikipedia.org/wiki?curid=1460670", "title": "Deadwood", "text": ""}
{"id": "1460671", "revid": "599013", "url": "https://it.wikipedia.org/wiki?curid=1460671", "title": "Imre Schoffer", "text": "Ingegnere delle ferrovie ungheresi, pur non avendo mai praticato il calcio si dimostr\u00f2 un buon allenatore bravo soprattutto nell'allevare i giovani.\nArrivato in Italia nel 1921 su richiesta del conte Camillo Martinoni alla federcalcio ungherese per allenare il Brescia, rest\u00f2 nella penisola fino al 1935 guidando oltre ai lombardi per sei anni (in due periodi diversi) anche il , che port\u00f2 al titolo poi revocato del 1927, il , il e la ."}
{"id": "1460672", "revid": "599013", "url": "https://it.wikipedia.org/wiki?curid=1460672", "title": "F\u00e2nt\u00e2nele", "text": "Il toponimo F\u00e2nt\u00e2nele pu\u00f2 riferirsi a diverse localit\u00e0 della Romania:"}
{"id": "1460674", "revid": "799504", "url": "https://it.wikipedia.org/wiki?curid=1460674", "title": "Raffaello De Rossi", "text": "Il maestro Raffaello De Rossi \u00e8 una figura di primo piano, alla quale va ascritto il merito di avere aperto nuovi orizzonti all'arte figurativa ligure, in particolare dell'area ponentina, dove la sua comparsa ha determinato una svolta in senso marcatamente rinascimentale, per le maniere derivanti dall'elaborazione dei modelli fiorentini di fine Quattrocento - inizio Cinquecento appresi durante la sua formazione giovanile. Con tali modi egli \u00e8 riuscito a vivacizzare il tessuto locale sostanzialmente appiattito, caratterizzato dalla sopravvivenza di un sostrato tardogotico legato alla corrente piemontese realistica e popolaresca, che aveva avuto qui in Giovanni Canavesio il suo maggiore esponente e che in certe sacche di cultura attardata delle valli d'Imperia e d'Albenga aveva allignato nelle pitture arcaiche e stereotipate di Pietro Guido e Giorgio Guido da Ranzo fin oltre la met\u00e0 del XVI secolo.\nBiografia ed opere.\nIl giovane maestro fiorentino fece la sua comparsa nella scena pittorica ligure a Genova nel 1514, chiamato a dipingere un \"altare et porta\" nella cappella degli Spinola nella chiesa dell'Annunziata di Portoria. Subito dopo si trasfer\u00ec nella Riviera di Ponente a Finalborgo (Finale Ligure in provincia di Savona), per confezionare la \"pala di San Biagio\" per la locale basilica dedicata allo stesso santo, opera notevole, nella quale traspare con evidenza la matrice toscana dell'autore.\nQuindi fece ritorno a Genova, per operare nei pi\u00f9 importanti cantieri della citt\u00e0, dove era registrato nella matricola dei pittori al numero 66. Qui nel 1518 ricevette da Andrea Cicero la commessa di una pala per l'altare di giuspatronato della famiglia della moglie Mariettina Giustiniani, sito in Santa Maria di Castello; a seguire confezion\u00f2 una tela per la compagnia del Corpo di Cristo e nel 1520 decor\u00f2 una cappella istituita nella chiesa della Maddalena.\nMa la sua arte trov\u00f2 i maggiori sbocchi nella Riviera di Ponente, dove egli torn\u00f2 presto e dove, dopo la scomparsa di Ludovico e Antonio Brea, si afferm\u00f2 tempestivamente in virt\u00f9 della sua pi\u00f9 aggiornata componente fiorentina.\nNel 1521 ad Alassio port\u00f2 finalmente a compimento un polittico per l'oratorio dei Disciplinanti di Santa Caterina, che lui stesso aveva iniziato in un suo precedente soggiorno in quella cittadina. Nel 1523 il priore del convento di San Domenico di Taggia gli commission\u00f2 una pala d'altare per la cappella degli Oddo, ma quest'opera, forse per una divergenza tra l'artista e il frate, non \u00e8 mai giunta su quell'altare. Ebbe invece esito positivo la commessa della Pala di \"Sant'Agostino\" per la cappella gentilizia dei Galleani in Nostra Signora della Consolazione di Ventimiglia, tenuta dai frati agostiniani.\nNegli anni 1528-1529 fu a Porto Maurizio, impegnato dapprima a dipingere gli stemmi sul rinnovato palazzo vicariale e, subito dopo, a decorare il salone del consiglio con soggetti mitologici celebrativi della restaurazione doriana. \u00c8 dello stesso periodo la Pala del Crocifisso, voluta nel 1528 da Gian Giacomo dei Conti di Gambarana, vescovo d'Albenga.\nIn seguito l'artista torn\u00f2 temporaneamente a Genova, dove lasci\u00f2 in Santa Maria di Castello gli affreschi dei Dottori della Chiesa e una serie di decorazioni, quindi ancora nel Finale, dove si riconosce la sua mano in alcuni particolari del Polittico di Sant'Eusebio, datato 1538, confezionato per l'omonima parrocchiale di Perti (1538).\nLa Pala di San Siro, destinata ad ornamento dell'altare della cattedrale di Sanremo nel 1548, fu l'opera che chiuse il primo periodo di attivit\u00e0 dell'artista, nel quale la sua pittura trov\u00f2 le migliori espressioni, che palesano anche influssi diversi, desunti dalle novit\u00e0 pi\u00f9 significative, soprattutto dalle opere dei maestri fiamminghi, introdotte in quegli anni a Genova e in Liguria.\nQuesto \u00e8 anche il momento in cui il maestro Raffaello raggiunse la massima notoriet\u00e0, travalicando i confini della regione. \u00c8 del 1539 una quietanza relativa a un pagamento per una \"maest\u00e0\" per la Compagnia dei battuti grossi di San Giovanni di Garessio ed \u00e8 successiva di una decina d'anni la Pala della Santissima Trinit\u00e0 per la chiesa di Sant'Antonio di Bagnasco, ambedue localit\u00e0 dell'alta Val Tanaro.\nA partire dalla met\u00e0 del XVI secolo la pittura di Raffaello De Rossi conobbe un profondo mutamento. Raggiunta la piena maturit\u00e0, fiss\u00f2 la sua dimora stabile a Diano Castello e nella stessa localit\u00e0 impiant\u00f2 la propria bottega, un laboratorio d'arte che nel volgere di pochi anni acquis\u00ec un ruolo di preminenza nel panorama artistico locale, potendo contare sulla fama consolidata del maestro e sulle capacit\u00e0 manageriali, prima ancora che artistiche, del figlio Giulio, suo attivissimo collaboratore.\nLa produzione degli anni che seguono fu caratterizzata da una cospicua serie di quadri d'altare convenzionali, che per\u00f2 ripetono modi e formule note e portano ad un decadimento della qualit\u00e0, motivata dall'esigenza di adattamento alle richieste della nuova committenza, meno evoluta e maggiormente legata a canoni tradizionali, e dal progressivo passaggio della conduzione della bottega dall'anziano maestro al figlio Giulio, di minori capacit\u00e0 artistiche.\nSi tratta, con poche eccezioni, di quadri d'altare confezionati per le chiese degli immediati dintorni: il Polittico di San Bernardo di Evigno (Diano Arentino, 1552); il Polittico della Salita al Calvario di Borgomaro; le Tavole dei Santi Pietro e Paolo per il Santuario di Santa Maria e San Michele Arcangelo a Coronata in Genova, un tempo poste ai lati della Sacra Famiglia attribuita a Perin del Vaga; un Polittico per la cappella della Santa Croce a Diano Castello; il Polittico della Vergine per la chiesa di Sant'Antonio di Tovo Faraldi (1560-1562); il Polittico di San Bartolomeo e Santi per San Bartolomeo al Mare (1562); un'ancona per la chiesa di Diano Borello (1564); il Polittico della Vergine Incoronata di Casanova Lerrone; il Polittico dell'Assunta di Leca d'Albenga (1563-1567); un'ancona della Vergine per la chiesa di San Matteo di Villa Guardia (1564-1568) e il Polittico di San Paolo di Aurigo (1569). \u00c8 dello stesso periodo anche un prezioso ciborio in legno intarsiato e dorato di forma esagonale e recante immagini di santi, eseguito nel 1568 per la chiesa parrocchiale di Prel\u00e0 Castello, ora conservato nel Museo diocesano di Albenga.\nDe Rossi mor\u00ec, quasi ottantenne, nella sua casa di Diano Castello. Le sue opere sono state oggetto di numerosi studi, per l'importanza delle innovazioni di stampo rinascimentale da lui introdotte nel tessuto artistico del Ponente Ligure, ma per un banale errore di interpretazione dell'iscrizione esistente sulla base del Trittico di San Bernardo di Deglio Faraldi egli \u00e8 diventato noto ed \u00e8 tuttora conosciuto da molti con l'immotivato pseudonimo \"Pancalino\".\nLo pseudonimo \"Pancalino\".\nAttorno a questo nome per decenni i cultori dell'arte ligure del Cinquecento hanno raccolto un cospicuo numero di opere pittoriche che presentavano evidenti affinit\u00e0, segnalate con una certa frequenza soprattutto nell'area del Ponente ligure.\nNei tempi precedenti tali opere erano sempre state considerate singolarmente, per essere poi attribuite in modo generico a un \u00abignoto pittore attivo nella Liguria di Ponente nel Cinquecento\u00bb, oppure ad altri affermati artisti contemporanei. Fu G. V. Castelnovi nel 1952 a individuare ed evidenziare per primo in quei dipinti motivi comuni. Lo stesso studioso successivamente tent\u00f2 una ricostruzione della personalit\u00e0 dell'artista e ne imbast\u00ec un catalogo comprendente una ventina di lavori segnalati in un'area che va da Genova a Ventimiglia, raccogliendo il tutto intorno al nome \"Cristoforo Panicalino\", corretto dieci anni pi\u00f9 tardi in \"Cristoforo Pancalino\", ricavato dall'iscrizione che si leggeva a stento ai piedi del pannello centrale del Trittico di San Bernardo, conservato nell'omonima chiesa di Deglio Faraldi, borgata rurale dell'alta Valle Steria.\nLo stesso studioso peraltro avvisava di non poter essere certo che il nome indicato corrispondesse a quello del pittore. I contributi critici di altri studiosi poi hanno evidenziato che i dipinti da lui segnalati non potevano essere ricondotti ad un solo artista, ma piuttosto a due personalit\u00e0 distinte, per quanto affini e operanti nello stesso ambito.\nUn primo chiarimento si \u00e8 avuto soltanto nel 1990, con la pubblicazione di un documento scoperto nell'Archivio di Stato di Imperia dal quale si \u00e8 ricavato che l'iscrizione del dipinto di Deglio Faraldi era stata posta a menzione dei committenti dell'opera e non dell'autore, il quale invece si chiamava Giulio De Rossi ed era un artista di una certa notoriet\u00e0 in quei tempi, che aveva bottega nella vicina Diano Castello.\nL'approfondimento delle ricerche negli archivi locali poi ha portato al ritrovamento di una copiosa documentazione, che ha permesso di delineare compiutamente ogni aspetto dell'esistenza e dell'esperienza artistica del cosiddetto \"Pancalino\"; si \u00e8 cos\u00ec appurato che effettivamente non si trattava di un solo personaggio, ma piuttosto di una vera dinastia di bottega, di matrice toscana, che per oltre un secolo ha fornito prestazioni e opere d'arte alla committenza pi\u00f9 svariata a Genova e nella Riviera di Ponente, detenendovi a lungo una posizione di preminenza.\nI componenti della dinastia in questione sono lo stesso maestro Raffaello De Rossi, suo figlio Giulio ( ? 1525 c. \u2013 Diano Castello 1591), attivissimo continuatore dell'attivit\u00e0 della bottega seppure a discapito della qualit\u00e0, e il figlio di Giulio, Orazio (Diano Castello 1561 \u2013 Genova 1626), stanco epigono di questa sequenza familiare di artisti.\nLo pseudonimo \"Pancalino\" peraltro \u00e8 ormai entrato nell'uso comune e, nonostante che la sua infondatezza sia stata dimostrata senza possibilit\u00e0 di confutazione, ancora oggi spesso esso viene impiegato per indicare sia i singoli personaggi sia la bottega dove i tre hanno esercitato la loro arte."}
{"id": "1460676", "revid": "287204", "url": "https://it.wikipedia.org/wiki?curid=1460676", "title": "Saharanpur", "text": "Saharanpur (in hindi \u0938\u0939\u093e\u0930\u0928\u092a\u0941\u0930, in urdu \u0634\u0627\u06c1\u062c\u06c1\u0627\u0646 \u067e\u0648\u0631) \u00e8 una suddivisione dell'India, classificata come \"municipal board\", settentrionale di 452.925 abitanti, capoluogo del distretto di Saharanpur, nello stato federato dell'Uttar Pradesh, presso il confine con gli stati federati dell'Haryana e dell'Uttarakhand. In base al numero di abitanti la citt\u00e0 rientra nella classe I (da 100.000 persone in su).\n\u00c8 tra le citt\u00e0 pi\u00f9 sviluppate dell'Uttar Pradesh, nota per l'industria del legno scolpito e per svariate altre produzioni: industria tessile, zucchero, carta, sigarette e mango. Adagiata in una fascia fertile \u00e8 ricca di produzioni cerealicole e frutticole; da notare che molto del riso basmati per cui \u00e8 famosa Dehradun \u00e8 prodotto in questo distretto.\nGeografia fisica.\nLa citt\u00e0 \u00e8 situata a 29\u00b0 58' 0 N e 77\u00b0 32' 60 E e ha un'altitudine di 268 .\nSociet\u00e0.\nEvoluzione demografica.\nAl censimento del 2001 la popolazione di Saharanpur assommava a 452.925 persone, delle quali 239.456 maschi e 213.469 femmine. I bambini di et\u00e0 inferiore o uguale ai sei anni assommavano a 63.136, dei quali 33.919 maschi e 29.217 femmine. Infine, coloro che erano in grado di saper almeno leggere e scrivere erano 288.725, dei quali 161.507 maschi e 127.218 femmine.\nStoria.\nPeriodo antico.\nLe caratteristiche fisiche del territorio in cui sorge la citt\u00e0 hanno favorito l'insediamento dell'uomo; gli scavi archeologici hanno evidenziato il susseguirsi di vari insediamenti nel corso dei secoli.\nScavi eseguiti in varie zone del distretto, come Ambakheri, Bargaon, Hulas, Bahadarabad e Naseerpur hanno portato al ritrovamento di manufatti risalenti all'inizio del II millennio a.C. Alcune tracce risalgono alla civilt\u00e0 della valle dell'Indo o addirittura precedenti ed alcuni siti possono essere classificati come centri della civilt\u00e0 diHarappa.\nPeriodo medioevale.\nDurante il regno di Shamsu'd-Din Iltutmish (1211-1236), il terzo e il pi\u00f9 grande dei sultani di Delhi Saharanpur entr\u00f2 a far parte del territorio della dinastia Mamluk.\nMuhammad bin Tughluq, sultano di Delhi dal 1325 al 1351 intraprese nel 1340 una campagna nel Doab settentrionale per scacciare i re del Shiwalik. Secondo la tradizione, non suffragata da fonti, egli apprese della presenza di un \"Sufi\" sulle rive del fiume Paondhoi. Dopo aver fatto visita al saggio, ordin\u00f2 che da quel momento il luogo sarebbe stato chiamato \"Shah-Harunpur\", dal nome del Sufi, Shah Harun Chisti.\nUn'altra leggenda racconta che la citt\u00e0 fosse chiamata originariamente Shah Ranbir, da cui Saharanpur, dal Raja Shah Ranbir Singh che costru\u00ec la citt\u00e0 e fond\u00f2 un tempio nel Muhullah Chaundhariyan.\nAkbar fu il primo sovrano Moghul a fare di Saharanpur un centro amministrativo. Fu nominato un governatore e istituita la \"Saharanpur-Sarkar\", parte della provincia di Delhi. Il Jagir di Saharanpur fu accordato al Raja Sah Ranveer Singh che fond\u00f2 l'attuale citt\u00e0 di Saharanpur. La Saharanpur di Sah Ranveer Singh era una citt\u00e0 circondata da mura, con quattro porte: Sarai, Mali, Buria e Lakhi. Le rovine del forte di Sah Ranveer Singh sono ancora oggi visibili nella localit\u00e0 di Chaudharian. Si trattava comunque di un piccolo villaggio e i pi\u00f9 vicini insediamenti erano Shekhpura e Malhipur. Gran parte della zona era coperta da foreste, i fiumi Paondhoi, Dhamola e Ganda Nala (Kregi Nala) formavano grandi paludi, il clima era umido e imperversava la malaria.\nMonumenti e luoghi d'interesse.\nA Saharanpur \u00e8 possibile visitare il \"Giardino della Compagnia\", un giardino botanico tra i pi\u00f9 vecchi dell'India, fondato prima del 1750. Chiamato Farahat-Baksh, era originariamente un giardino ornamentale voluto da un capo locale negli anni 1770. Nel 1817 fu acquistato dalla Compagnia Inglese delle Indie Orientali. Quando il \"Botanical Survey of India\" riform\u00f2, nel 1887, la gestione delle scienze botaniche del paese, Saharanpur divenne il centro per lo studio della flora dell'India settentrionale e fu seconda solamente a Calcutta in termini di contributi alla scienza e all'economia della nazione. Oggi la gestione \u00e8 privata, ma mantiene ancora molte specie di piante e fiori.\nAltri luoghi da visitare sono l\"'Ambedkar Park\", fondato dal primo ministro Mayawati e il \"mercato del legno intagliato\" in Ambala Road dove \u00e8 possibile trovare esempi dell'arte di questa citt\u00e0. Nel mese di settembre \u00e8 possibile partecipare al \"Gughal Mela\", un divertente e storico raduno della citt\u00e0.\nInfrastrutture e trasporti.\nLa citt\u00e0 \u00e8 ben collegata con le altre maggiori citt\u00e0 da strade e ferrovie. \u00c8 il maggior nodo ferroviario della \"North Indian Railway\" con due stazioni: la \"Railway Station Saharanpur Junction\" al centro della citt\u00e0 e la \"Tapri Railway Station\" sulla \"Paper Mill Road\".\nAutobus collegano Saharanpur a citt\u00e0 come Delhi, Meeerut, Dehradun, Haridwar, Lucknow, Moradabad, Chandigarh in ogni orario.\nL'aeroporto di Saharanpur \u00e8 a Sarsawa, ma \u00e8 utilizzato dall'aviazione militare indiana."}
{"id": "1460678", "revid": "767487", "url": "https://it.wikipedia.org/wiki?curid=1460678", "title": "Daniel Carvalho", "text": "Carriera.\nHa iniziato la sua carriera nel 2001, nell', prima di passare nel 2004 al , in Russia. Ha giocato quattro partite per la nazionale brasiliana, segnando due reti.\nLa sua carriera \u00e8 stata tormentata da pesanti infortuni che gli hanno impedito di mostrare tutto il suo potenziale; anche per questo motivo il 28 luglio 2008 si \u00e8 trasferito in prestito all'Internacional, in modo da potersi riprendere completamente dal punto di vista fisico, in vista di un futuro reintegro nella rosa del CSKA Mosca."}
{"id": "1460681", "revid": "216739", "url": "https://it.wikipedia.org/wiki?curid=1460681", "title": "Dani Carvalho", "text": ""}
{"id": "1460685", "revid": "1776051", "url": "https://it.wikipedia.org/wiki?curid=1460685", "title": "Bring 'Em Bach Alive!", "text": "Bring 'Em Bach Alive! \u00e8 il primo album solista di Sebastian Bach, pubblicato nel 1999 per l'etichetta discografica Spitfire Records.\nQuesto \u00e8 l'album che segna il debutto da solista dell'ex-frontman degli Skid Row, composto da 6 brani inediti e 10 brani degli Skid Row registrati dal vivo a Tokyo nel 1998. La traccia 13 \u00e8 un medley di Monkey Business degli Skid Row e Godzilla dei Blue \u00d6yster Cult."}
{"id": "1460687", "revid": "49022", "url": "https://it.wikipedia.org/wiki?curid=1460687", "title": "Prima guerra romano-giudaica", "text": ""}
{"id": "1460690", "revid": "88812", "url": "https://it.wikipedia.org/wiki?curid=1460690", "title": "Dionisiaco", "text": ""}
{"id": "1460691", "revid": "599013", "url": "https://it.wikipedia.org/wiki?curid=1460691", "title": "Innamorati pazzi", "text": ""}
{"id": "1460692", "revid": "533647", "url": "https://it.wikipedia.org/wiki?curid=1460692", "title": "Gy\u00f6rgy Hlavay", "text": "Carriera.\nInizi\u00f2 la propria carriera agonistica in Ungheria nel Budapesti TC.\nComponente della Nazionale di calcio dell'Ungheria, si trasfer\u00ec in Italia nel 1925 dall'\u00dajpest per allenare l'Udinese, a quel tempo in Seconda Divisione.\nEra un personaggio burbero, un allenatore pragmatico e di chiarissime vedute tattiche; fu anche uno degli inventori del catenaccio.\nIn Italia allen\u00f2 anche il Brescia e la SPAL in 2 riprese: dal 1929 al 1931 e nel 1935-36 poi tornato in patria, guid\u00f2 anche il Ferencv\u00e1ros."}
{"id": "1460694", "revid": "125062959", "url": "https://it.wikipedia.org/wiki?curid=1460694", "title": "Diotima", "text": "La Maestra dell'Eros.\nNel dialogo platonico, Socrate tratteggia la figura di Diotima come quella di una veggente o sacerdotessa che rese edotto, lui giovane, sulla \"filosofia dell'Eros\". Socrate aggiunge anche che Diotima riusc\u00ec a ottenere che gli dei posponessero di dieci anni la pestilenza che avrebbe colpito Atene.\nIl \"logos\" pronunciato da Socrate durante il convito in onore di Agatone, modellato sull'insegnamento di Diotima, prende le mosse da quanto detto immediatamente prima da Aristofane, con la sua esposizione del mito dell'androgino, riguardante l'inadeguatezza e l'insufficienza che l'eros \u00e8 in grado di svelare.\nNatura dell'eros.\nL'insegnamento maieutico di Diotima, come espresso dal discorso socratico, si focalizza sui profili teleologici dell'indagine conoscitiva circa la natura dell'eros.\nEros, infatti, non ha natura divina n\u00e9 mortale ma consiste in un'entit\u00e0 demonica, generata dall'unione di P\u00f2ros (la Ricchezza) e Pen\u00eca (la Povert\u00e0). Questa genesi accidentale simboleggia l'indole contraddittoria di Eros, nella cui natura convivono le tensioni che nascono dal bisogno e dalla mancanza (Pen\u00eca). Esse si compongono con la situazione di felicit\u00e0 connessa all'aspirazione a conoscere la bellezza, una condizione, quest'ultima, destinata, per\u00f2, a rimanere uno stato di felicit\u00e0 solo potenziale: infatti, il possesso della bellezza, precluso agli esseri umani, \u00e8 prerogativa esclusiva della natura pienamente divina; ma aspirare alla conoscenza, senza poterla possedere, \u00e8 nella natura stessa della ricerca filosofica e rivela il senso, nell'ottica del \"sapere di non sapere\", per cui l'eros, il cui oggetto \u00e8 la sapienza, \u00e8 da considerarsi filosofo.\nTeoria dell'eros.\nLa teoria dell'eros di Diotima unifica e racchiude gli aspetti accidentali e accessori messi in luce dagli altri simposiasti e risolve la gerarchia delle diverse gradazioni ed espressioni che l'eros pu\u00f2 assumere, sussumendola nell'idea iperuranica della bellezza in s\u00e9, eterna, sovrana, immutabile e intangibile al divenire. L'aspirazione alla bellezza \u00e8 il fine stesso dell'esistenza e della felicit\u00e0 che deriva dalla ricerca del bene. Il \"logos\" socratico, e l'insegnamento di Diotima, giungono alle soglie della \"kalokagathia\" e del percorso che conduce alla bellezza. Ma a questo punto del dialogo non rimane spazio per altro. Entra in scena la vita esterna, e il compassato convito \u00e8 destabilizzato dall'irrompere dionisiaco del \"komos\" di Alcibiade. La discussione sul difficile percorso che conduce alla bellezza \u00e8 solo rimandata e si compir\u00e0 nel Fedro.\nAmore platonico.\nMa \u00e8 qui da ricordare la riflessione di chi, con fine annotazione, sottolinea come l'irruzione esterna dia lo spunto a Platone per l'esposizione della sua concezione di amore, servendosi delle parole e dell'agire scomposto dell'ebbro Alcibiade e grazie al ribaltamento del rapporto omoerotico implicato dalla sua dichiarazione d'amore per Socrate: qui, infatti, la tensione erotica che si esprime proviene dall'eromenos (il giovane e bello) e si rivolge all'erast\u00e8s (l'anziano e brutto), realizzando l'antitesi della norma convenzionale della pederastia greca, che vuole la tensione indirizzata in senso opposto. Ma se \u00e8 permesso un simile rovesciamento delle convenzioni, \u00e8 solo perch\u00e9, a questo punto del dialogo, ci si trova immersi nell'ottica della perfetta intellettualizzazione del rapporto erotico: l'invaghimento puramente intellettuale del giovane per il Bello in s\u00e9.\nLa storicit\u00e0 di Diotima.\nPoich\u00e9 la nostra unica fonte \u00e8 Platone, non possiamo essere certi se si trattasse di un personaggio storico o invece di una creazione letteraria. Occorre tuttavia notare che i personaggi nominati nei dialoghi platonici hanno quasi sempre trovato una corrispondenza nella vita reale della societ\u00e0 ateniese del tempo.\nSi \u00e8 spesso ritenuto, da parte degli studiosi del XIX e XX secolo, che la figura di Diotima adombrasse in realt\u00e0 quella di Aspasia, dapprima concubina e poi moglie di Pericle, tanto egli era colpito dall'intelligenza e dall'arguzia della donna milesia. La questione non \u00e8 ancora del tutto risolta ma qualche studioso ha argomentato, in maniera convincente, la storicit\u00e0 della figura di Diotima.\nIconografia.\nLa sua figura \u00e8 forse riconoscibile in una scena da un rilievo frammentario conservato nel Museo Archeologico Nazionale di Atene, databile alla seconda met\u00e0 del V secolo a.C., nel quale \u00e8 effigiata una sacerdotessa che procede verso sinistra, raffigurata di tre quarti, recando un oggetto nella mano sinistra (forse il fegato divinatorio) . Il bassorilievo \u00e8 completamente mutilo della testa della donna, di parte del braccio destro, e di quasi tutto l'albero che chiude sulla sinistra la scena (una palma). \nAlcuni studiosi hanno proposto la sua identificazione in una figura femminile (pi\u00f9 probabilmente Aspasia di Mileto) raffigurata in compagnia di Socrate, su un rilievo bronzeo conservato al Museo Archeologico Nazionale di Napoli, qualora si interpreti come benda sacerdotale l'oggetto da lei recato in mano.\nCalchi nominali e pseudonimi.\nLa suggestione che emana dalla sua figura ha fatto s\u00ec che il suo nome, analogamente a quanto successo per quello di Aspasia, sia stato spesso usato come pseudonimo o attribuito a progetti artistici o filosofici, riviste, saggi, ecc."}
{"id": "1460696", "revid": "167080", "url": "https://it.wikipedia.org/wiki?curid=1460696", "title": "Diotima di Mantinea", "text": ""}
{"id": "1460697", "revid": "287204", "url": "https://it.wikipedia.org/wiki?curid=1460697", "title": "Notte di festa", "text": "Notte di festa \u00e8 una raccolta di racconti scritti da Cesare Pavese tra il 1936 e il 1939, pubblicati postumi da Einaudi nel 1953.\nNella prima edizione i racconti, che anticipano e comprendono in embrione quei temi e quelle soluzioni che verranno in seguito utilizzate nei romanzi, sono dieci in tutto: \"Terra d'esilio\", \"Viaggio di nozze\", \"L'intruso\", \"Le tre ragazze\", \"Notte di festa\", \"Amici\", \"Carogne\", \"Suicidi\", \"Villa in collina\" e \"Il campo di grano\", ai quali si sono aggiunti nelle edizioni seguenti altri tredici racconti: \"Iettatura\", \"Misoginia\", \"La draga\" (gi\u00e0 \"Temporale d'estate\"), \"L'idolo\", \"Si parva licet\", \"Fedelt\u00e0\", \"I mendicanti\", \"La zingara\", \"La libert\u00e0\", \"L'avventura\", \"Il gruppo\", \"Anni\", \"Lavorare \u00e8 un piacere\"."}
{"id": "1460699", "revid": "1543377", "url": "https://it.wikipedia.org/wiki?curid=1460699", "title": "Neurochinina A", "text": "La Neurochinina A (un tempo nota come Sostanza K) \u00e8 un neuropeptide, un polipeptide a catena corta, appartenente alla famiglia delle tachichinine, che agisce da neurotrasmettitore nei mammiferi.\nStruttura.\nIl polipeptide \u00e8 composto da 10 aminoacidi con sequenza: \"His-Lys-Thr-Asn-Ser-Phe-Val-Gly-Leu-Met\". \nLa regione N-terminale non \u00e8 essenziale per l'attivit\u00e0. Sono essenziali per l'attivit\u00e0 invece i frammenti contenenti l'estremit\u00e0 C-terminale: Peptidi privi dei primi 4 amminoacidi hanno attivit\u00e0 maggiore o uguale del peptide completo dei dieci aminoacidi.\nSintesi.\nLa sintesi delle tachichinine si verifica soprattutto dai neuroni e i peptidi sono liberati dagli assoni. Di recente \u00e8 stata dimostrata produzione di neuropeptidi anche da cellule extraneuronali, come granulociti eosinofili, macrofagi, linfociti. La produzione della Neurochinina A, come pure della Sostanza P, del Neuropeptide K e del Neuropeptide Y, \u00e8 regolata dal gene preprotachichinina-I (PPT-I o PPT-A) che, per motivi storici, \u00e8 chiamato negli uomini TAC1 e TAC3, ed \u00e8 equivalente al gene Tac1 del topo. Le preprotachichinine sono poi tagliate in polipeptidi pi\u00f9 piccoli.\nRecettore.\nIl recettore endogeno della Sostanza P \u00e8 il recettore 1 della neurochinina (NK1R), appartenente alla famiglia dei recettori accoppiati a proteine G.\nMeccanismo d'azione.\nLa Neurochinina A svolge diverse funzioni nell'organismo animale. Come tutte le tachichinine, la Neurochinina A \u00e8 in grado di eccitare neuroni, dilatare i vasi sanguigni e far contrarre la muscolatura liscia per esempio quella della parete vescicale, uterina o delle vie aeree, ed \u00e8 uno dei principali mediatori della peristalsi intestinale. Non sono invece ben noti gli effetti sul sistema immunitario.\nL'estremit\u00e0 attiva N-terminale del \"Neuropeptide K\" (che \u00e8 stato chiamato anche \"Neurochinina K\") e del \"Neuropeptide gamma\" \u00e8 pi\u00f9 lunga di quella della Neurochinina A, sebbene tutti siano stati prodotti per mezzo dello stesso splicing alternativo del medesimo gene."}
{"id": "1460700", "revid": "174925", "url": "https://it.wikipedia.org/wiki?curid=1460700", "title": "Onomatopea", "text": "L'onomatopea (talvolta anche onomatopeia) \u00e8 una figura retorica che riproduce, attraverso i suoni linguistici di una determinata lingua, il rumore o il suono associato a un oggetto o a un soggetto a cui si vuole fare riferimento, mediante un procedimento iconico tipico del fonosimbolismo.\nNe sono esempi \"gracchiare\", \"strisciare\", \"bisbiglio\", \"rimbombo,\" ecc. e alcuni versi di animali diventati parole, come il \"bau bau\" del cane, il \"miao\" o \"mao\" del gatto, il \"pio pio\" del pulcino.\nOnomatopee e trascrizioni foniche.\nL'onomatopea (come indicato dall'etimologia del termine: \"creazione di nome\") \u00e8 una parola all'interno di un sistema linguistico, e come tale composta da un significante e un significato (nella terminologia del linguista svizzero Ferdinand de Saussure). Il rimando al referente viene mediato solitamente dal significato (come nel triangolo semiotico di Ogden e Richards); se tale mediazione \u00e8 assente, non si tratta di una parola della lingua ma di una sorta di trascrizione del suono: tale significante rimanda immediatamente al referente (in questo caso il suono). Tale trascrizione fonica di un qualsivoglia rumore, che viene comunque codificata attraverso i fonemi di un sistema linguistico, \u00e8 riportata correttamente in corsivo o tra virgolette e viene registrata dai dizionari come \"voce imitativa\" o \"interiezione\".\nSi distinguono onomatopee primarie e onomatopee secondarie. Le prime sono parole che hanno la funzione di evocare l'impressione di un suono e non sono portatrici di un significato; sono cos\u00ec onomatopee del genere quelle che imitano il verso di un animale, come \"muuuu\" o \"miaoooo\", oppure particolari suoni umani come \"brrr\" o \"etci\u00f9\", ma anche rumori tipici di oggetti o di azioni, come il \"perepep\u00e9\" della trombetta o il \"bum\" della deflagrazione. Deriverebbero poi solitamente da queste, o indirettamente attraverso un processo onomatopeico, delle onomatopee secondarie, o \"artificiali\", che sono invece parole portatrici di un particolare significato, come \u00e8 il caso di termini che indicano il manifestarsi di un suono: \"miagolare\", \"abbaiare\", \"ronzare\", \"fruscio\", \"ticchettio\", \"trambusto\", \"rimbombare\" ecc.\nRuolo nelle lingue.\nLe onomatopee pi\u00f9 comuni tendono a consolidarsi in una lingua, talvolta venendo registrate dai dizionari, e acquisendo anche una forma scritta ben precisa e pi\u00f9 o meno riconoscibile da tutti i parlanti; le onomatopee variano da lingua a lingua anche di molto, pur prendendo spunto dal medesimo suono.\nLe onomatopee cercano di imitare suoni esistenti, ma in base a impressioni che variano a seconda dei parlanti in diversi sistemi linguistici. All'onomatopea italiana \"chicchirich\u00ec\" corrisponde l'inglese \"cock-a-doo-dle-doo\"; a \"bau bau\" il tedesco \"wau wau\". Per questo le onomatopee si basano su convenzioni arbitrarie.\nRuolo nella letteratura.\nUno dei primi esempi di onomatopea in letteratura, nonch\u00e9 l'unico dell'epica antica, lo ritroviamo in un verso degli \"Annales\" di Ennio.\nPer il loro valore evocativo le onomatopee hanno particolare rilievo nella poesia. Emblematica \"La pioggia nel pineto\" di Gabriele d'Annunzio, in cui le onomatopee si uniscono al ritmo per creare uno speciale effetto estetico; ricche di onomatopee le opere di Giovanni Pascoli di cui si vedano per esempio i seguenti due versi tratti dalla poesia \"Valentino\": \"e le galline cantavano, \"Un cocco! / ecco ecco un cocco un cocco per te!\"\".\nDi diversa considerazione la produzione di Filippo Tommaso Marinetti e dei Futuristi: Marinetti scriveva infatti nel 1914:\noppure l'uso di trascrizioni foniche da parte di Aldo Palazzeschi ne \"La fontana malata\":\nIl prestigio dei grandi letterati fa s\u00ec che alcune trascrizioni di suoni divengano poi parole onomatopeiche. Si veda la stanza centrale della poesia \"L'assiuolo\" di Pascoli:\nMentre il termine \"fru fru\" \u00e8 parola alternativa per \"frusciare\", preferita per evidenti ragioni allitterative, il verso dell'assiuolo viene scritto dall'autore in corsivo e ne riproduce l'effetto sonoro. Tuttavia la fama del poeta ha fatto s\u00ec che il termine \"chi\u00f9\" indichi oggi correntemente il verso dell'assiuolo, come parola della lingua italiana (si noti per\u00f2 che in alcuni dialetti fra cui il toscano la parola \"chi\u00f9\" indicava gi\u00e0 allora non tanto il verso quanto l'animale stesso).\nInoltre, quanto a trascrizioni sonore in letteratura, \"Frritt-Flacc\" \u00e8 il titolo di un breve racconto di Jules Verne, che riproduce i suoni del vento e della pioggia, come egli stesso spiega all'inizio dell'opera:\nNei fumetti.\nPer ultimo si veda la particolarit\u00e0 offerta dal fumetto, nel quale le onomatopee vengono inserite allo scopo di aumentare la partecipazione empatica del lettore e nel quale vengono usati spesso termini provenienti dalla lingua inglese come \"crash\" o \"gulp\" che ritornano ad avere il ruolo di suoni, con dinamica invertita rispetto al processo onomatopeico. Per un lettore di lingua diversa si tratta di semplici trascrizioni sonore, anche se ormai codificate dal genere."}
{"id": "1460701", "revid": "183694", "url": "https://it.wikipedia.org/wiki?curid=1460701", "title": "Leslie Alcock", "text": "Professore di archeologia all'Universit\u00e0 di Glasgow, \u00e8 stato uno dei principali studiosi e archeologi dei secoli bui della Britannia. I suoi scavi principali riguardarono D\u00eenas Powys nel Galles, South Cadbury nel Somerset e alcune delle principali fortezze collinari di Scozia.\nArchivi.\nGli archivi di Leslie Alcock sono mantenuti dall'Universit\u00e0 di Glasgow (GUAS)."}
{"id": "1460704", "revid": "1573940", "url": "https://it.wikipedia.org/wiki?curid=1460704", "title": "Limenitidinae", "text": "Le Limenitidinae , sono una sottofamiglia di Lepidotteri appartenenti alla famiglia Nymphalidae."}
{"id": "1460706", "revid": "842", "url": "https://it.wikipedia.org/wiki?curid=1460706", "title": "Blu ray", "text": ""}
{"id": "1460710", "revid": "17654", "url": "https://it.wikipedia.org/wiki?curid=1460710", "title": "La Fanciulla del West", "text": ""}
{"id": "1460712", "revid": "842", "url": "https://it.wikipedia.org/wiki?curid=1460712", "title": "Occhi bianchi sul pianeta Terra", "text": ""}
{"id": "1460714", "revid": "729019", "url": "https://it.wikipedia.org/wiki?curid=1460714", "title": "Epocar", "text": "Epocar era una casa automobilistica artigianale fondata nel 1986 a San Marino da Agostino Bruschi, specializzata in automobili di lusso.\nNata con l'intento di \"ribellione\" dal \"grigiore\" che i motti della casa automobilistica denunciavano a proposito della produzione di automobili nel mondo in quegl'anni, la Epocar voleva rispolverare la vecchia immagine lussuosa e personalizzabile dell'automobile, mostrandola come un bene di lusso e rappresentanza del clientela; immagine che nel corso del tempo era stata soppiantata dalla concezione di auto pi\u00f9 come mezzo di trasporto che altro.\nStrategia commerciale.\nA tale scopo, i modelli di Epocar, oltre ad essere lussuosi e riconoscibili a primo impatto, erano interamente personalizzabili, soprattutto negli interni con addirittura la possibilit\u00e0 di far incidere nel legno presente negli interni, o di far ricamare nei tessuti dei sedili iniziali o nomi di famiglia.\nI modelli non venivano prodotti solo su ordinazione, ma il cliente poteva acquistare un modello di serie, prodotto interamente in modo artigianale.\nStoria.\nA causa della particolare strategia commerciale della ditta e degli eccessivi costi dovuti ad una produzione artigianale la EPOCAR ebbe vita breve, dopo un ambizioso esordio con due modelli distinti, indirizzati a privati, per uso quotidiano o di rappresentanza, fu costretta in un secondo momento a limitarsi nella produzione di modelli \"da cerimonia\", arrivando a produrre un solo modello in due sole versioni (coup\u00e9 e cabrio) con un'unica motorizzazione da 2000\u00a0cm\u00b3, e successivamente nel 1992 a cessare l'attivit\u00e0.\nCuriosit\u00e0.\nIl motore \u00e8 della Escort c.c. 1993 OHC con albero a cammes in testa, monoblocco cosiddetto \"grosso\". I mozzi ruote, il differenziale posteriore e la scatola guida sono del Ford Transit. La verniciatura originale era della Du PONT (formula LUCITE IMLAR) a un solo strato. Il colore Rosso 300 era lo stesso adottato dalle Ferrari."}
{"id": "1460716", "revid": "167080", "url": "https://it.wikipedia.org/wiki?curid=1460716", "title": "H\u00f6lderlin", "text": ""}
{"id": "1460721", "revid": "697352", "url": "https://it.wikipedia.org/wiki?curid=1460721", "title": "Baraka", "text": ""}
{"id": "1460729", "revid": "767487", "url": "https://it.wikipedia.org/wiki?curid=1460729", "title": "Timeless Miracle", "text": "I Timeless Miracle (miracolo senza tempo) sono una power metal band svedese fondata nel 2001 dopo aver militato per 6 anni sotto lo pseudonimo di \"Trapped\". Dopo aver pubblicato tre demo, riescono a debuttare nel 2005 grazie alla Massacre Records con l'album Into The Enchanted Chambers.\nIl loro stile \u00e8 caratterizzato da una spiccata venatura happy e da una commistione di vari gruppi power quali Elvenking, Sonata Arctica, Stratovarius, Gamma Ray, Rhapsody Of Fire"}
{"id": "1460732", "revid": "1573940", "url": "https://it.wikipedia.org/wiki?curid=1460732", "title": "Apaturinae", "text": "Le Apaturinae , sono una sottofamiglia di Lepidotteri appartenenti alla famiglia Nymphalidae. Comprendono 20 generi e 88 specie. In Europa \u00e8 presente un solo genere con 3 specie, 2 in Italia.\nDistribuzione delle specie europee.\nDall'Europa sudorientale al Giappone, attraverso le regioni temperate dell'Asia. Non \u00e8 presente in Italia.\nDall'Europa al Giappone, attraverso le regioni temperate dell'Asia. \u00c8 presente anche in localit\u00e0 umide dell'Italia settentrionale e centrale.\nDall'Europa al Giappone, attraverso le regioni temperate dell'Asia. \u00c8 presente anche in Italia settentrionale."}
{"id": "1460734", "revid": "1005847", "url": "https://it.wikipedia.org/wiki?curid=1460734", "title": "Giovanni Antonio Colonna di Cesar\u00f2", "text": "Biografia.\nFiglio del duca siciliano don Calogero Gabriele Colonna Romano di Cesar\u00f2 (che era stato deputato della sinistra storica) e della baronessa Emmelina de Renzis (sorella di Sidney Sonnino), spos\u00f2 la nobildonna di origini russe Barbara dei Conti Antonelli, dalla quale ebbe due figlie, Simonetta e Mita.\nLa politica.\nCesar\u00f2, dopo essersi laureato in giurisprudenza, s'impegn\u00f2 in politica nelle file del Partito Radicale Italiano e ne divenne uno dei principali esponenti, entrando a far parte della direzione centrale nel 1907. A Roma, nel 1909, fu tra i fondatori della rivista nazionalista \"Carroccio\".\nFu eletto deputato alle elezioni del 1909 e a quelle del 1913 nei collegi di Francavilla di Sicilia, Messina e Catania. Fu consigliere comunale di Palermo. \nNel 1915 fu eletto presidente dell'Associazione nazionale Pro Dalmazia italiana, con vice Enrico Corradini.\nFu nuovamente eletto deputato alle elezioni del 1919 nel collegio di Messina e del 1921 a Catania in una lista di demosociali, agrari, nazionalisti e fascisti.\nCon lo scioglimento del partito radicale entr\u00f2 a far parte, diventandone uno dei capi, del gruppo parlamentare del Partito Democratico Sociale Italiano, una compagine politica della sinistra riformista, formata in gran parte da ex radicali dell'Italia meridionale. Nel 1921 era diventato il primo presidente dell'Istituto per l'Oriente, fondato da Carlo Alfonso Nallino e da Amedeo Giannini.\nMinistro.\nCesar\u00f2 entr\u00f2 a far parte del primo governo Facta per pochi giorni, come Ministro delle poste e dei telegrafi dal 26 febbraio al 2 marzo 1922 quando si dimise, e non nel secondo. Nell'aprile del 1922 divenne il capo del partito demosociale.\nSempre con la stessa carica ministeriale, entr\u00f2 dopo la marcia su Roma anche nel governo Mussolini dal 28 ottobre 1922 fino al 5 febbraio 1924, data in cui dette le dimissioni per non partecipare alle elezioni del 1924 con il Listone fascista, ma con il suo partito. \nFu rieletto deputato anche nel 1924 con i Demosociali, che ebbero 10 seggi, di cui 7 nella sola Sicilia.\nFu tra i capi della secessione aventiniana insieme a Giovanni Amendola e Alcide De Gasperi fino al novembre 1926, anno in cui i deputati aventiniani furono dichiarati decaduti.\nNel 1925 divenne direttore della rivista \"Lo Stato democratico\".\nL'attentato a Mussolini.\nCesar\u00f2 fu sospettato di essere l'organizzatore dell'attentato a Benito Mussolini compiuto da Violet Gibson il 7 aprile 1926.\nVari indizi pesavano su di lui: alcuni testimoni dell'attentato riferirono della presenza di un uomo, dall'aspetto corrispondente a quello del duca, che avrebbe parlato con la Gibson poco prima del fatto; nell'ultimo interrogatorio (16 giugno 1926) la donna fece il nome del duca, dicendo che effettivamente aveva parlato con lei e le aveva consegnato la pistola; la Gibson aveva abitato nella stessa strada dove aveva sede il gruppo romano della Societ\u00e0 Teosofica Indipendente (nel cui edificio abit\u00f2 anche lo stesso Cesar\u00f2); nel 1927 una perquisizione in casa di Cesar\u00f2 port\u00f2 alla scoperta di documenti che testimoniavano l'esistenza di un complotto di tendenza monarchica per rovesciare il regime; infine, in un colloquio col principe Pietro Ercolani di Bologna, Cesar\u00f2 aveva sostenuto che l'unico mezzo rimasto per ristabilire la democrazia in Italia era l'assassinio di Mussolini, da attuare non per mezzo di un attentato in un luogo pubblico, ma da qualcuno che avrebbe avuto la possibilit\u00e0 di avvicinarlo facilmente.\nLa Gibson in seguito ritratt\u00f2 la confessione (genuina o estorta che fosse); Cesar\u00f2 sostenne di aver conosciuto la donna a Monaco nel 1912 in occasione degli incontri della Societ\u00e0 Teosofica], ma di non averla pi\u00f9 rivista in seguito e naturalmente neg\u00f2 di averle parlato poco prima dell'attentato e di averle consegnato la pistola; le indagini non trovarono riscontri su eventuali frequentazioni tra la Gibson e il gruppo teosofico; inoltre la sorveglianza a cui Cesar\u00f2 era sottoposto fin dal 1925 (a causa della sua partecipazione alla secessione aventiniana) e fattasi pi\u00f9 intensa dal giugno 1926, non port\u00f2 all'individuazione di movimenti o persone sospette gravitanti intorno al duca. \nLo scrittore Claudio Mauri, nel libro \"La Catena invisibile\" (Mursia, 2005), sulla base di documenti e testimonianze dell'epoca, ha avanzato l'ipotesi che Cesar\u00f2 abbia fatto parte di una cosiddetta \"catena magica\", costituita da cinque persone che, tramite suggestione ipnotica, avrebbero spinto la Gibson a compiere l'attentato.\nGli ultimi anni.\nPer alcuni mesi, nel 1930, fece parte dell'Alleanza Nazionale per la Libert\u00e0, un movimento antifascista di orientamento liberale conservatore, fino a quando questo movimento fu scoperto dalla polizia.\nLa sorveglianza fu poi revocata nel 1934. Mor\u00ec nel 1940.\nL'antroposofia.\nCesar\u00f2 fu uno dei principali promotori in Italia dell'antroposofia. In un primo tempo si era accostato alla teosofia: negli anni precedenti la prima guerra mondiale scrisse articoli sulla rivista \"Ultra\", periodico della Societ\u00e0 Teosofica Indipendente diretto da Decio Calvari e partecip\u00f2 intorno al 1925 ai \"Corsi di cultura spirituale\" tenuti a Roma presso la sede della stessa Societ\u00e0. In seguito all'uscita di Rudolf Steiner dalla Societ\u00e0 Teosofica in polemica con Annie Besant, Cesar\u00f2 raccont\u00f2 i retroscena della scissione sulla rivista \"Rassegna contemporanea\", da lui fondata e diretta insieme a Vincenzo Picardi.\nLa madre di Cesar\u00f2 (nota anche come Emmelina De Renzis, dal cognome del secondo marito) dirigeva uno dei due gruppi antroposofici di Roma, il \"Pico della Mirandola\" (l'altro, il \"Novalis\", era guidato da Giovanni Colazza) e aveva in Italia l'esclusiva per la traduzione delle opere di Steiner. La De Renzis fu in assoluto la prima persona a diffondere le idee di Steiner, traducendole direttamente dagli originali in lingua tedesca di cui era depositaria per gli amici e i frequentatori del suo salotto a Roma e in seguito del suo gruppo antroposofico. Molte delle opere di Steiner furono poi fatte pubblicare da Laterza fra il 1919 e il 1936, su richiesta della De Renzis e grazie all'interessamento di Giovanni Preziosi.\nCon sua madre Emmelina de Renzis e con Lina Schwarz rappresent\u00f2 l'Italia al convegno di Natale per la fondazione della Societ\u00e0 Antroposofica Universale, a Dornach, 24 dicembre 1923 - 1 gennaio 1924 , un'altra italiana, Charlotte Ferreri, rappresent\u00f2 Honolulu.\nCesar\u00f2 fu ritenuto dall'ambiente antroposofico italiano come il possibile tramite attraverso il quale proporre al governo fascista le idee di Steiner come alternativa spirituale per l'Italia. Sembra infatti che Cesar\u00f2 abbia tentato di far conoscere a Benito Mussolini il libro di Steiner \"I punti essenziali della questione sociale rispetto alle necessit\u00e0 della vita nel presente e nell'avvenire\" nel 1922, quando il duca faceva parte del suo governo, ma che abbia fallito nel tentativo. Anni dopo, poco dopo la costituzione della Repubblica Sociale Italiana, fu fatto un secondo tentativo, stavolta riuscito, ad opera dello scrittore Fabio Tombari; Mussolini, del quale Tombari era amico personale, letto il libro afferm\u00f2 che esso conteneva \u00abla risposta che tanto ho cercato per tutta la vita\u00bb.\nL'esoterismo.\nCesar\u00f2 fu vicino anche al mondo dell'esoterismo e del neopaganesimo romano di quegli anni. Fu presente nel 1923 alla rappresentazione della tragedia \"Rumon\" di Roggero Musmeci Ferrari Bravo, fece parte del Gruppo di Ur (forse con lo pseudonimo di \u00abArvo\u00bb, secondo quanto asserito da Renato Del Ponte, oppure con quelli di \u00abKrur\u00bb e \u00abBreno\u00bb, come invece sostiene Piero Fenili). \nA firma Arvo avrebbe scritto il fascicolo settimo del 1928 di \"UR\", \"Magia delle statuette\", dove si delinea il potere della suggestione ipnotica e quello inerente alla possibilit\u00e0 di un controllo a distanza della volont\u00e0 delle persone.\nCesar\u00f2 scrisse inoltre un'opera poderosa dal titolo \"Il mistero delle origini di Roma. Miti e tradizioni\" (Milano, La Prora, 1938) nella quale prese le distanze dalle idee espresse da Julius Evola (suo antico amico) in \"Imperialismo pagano\", pur facendo numerosi riferimenti alle esperienze intraprese nel Gruppo di Ur.\nCesar\u00f2 appartenne inoltre alla Massoneria, fu membro della Gran Loggia d'Italia, dove raggiunse il 33\u00ba e ultimo grado del Rito scozzese antico ed accettato."}
{"id": "1460735", "revid": "1048993", "url": "https://it.wikipedia.org/wiki?curid=1460735", "title": "Leone Pompucci", "text": "Biografia.\nNato a Roma nel 1961, inizia a lavorare come fotografo, collaborando con varie testate e idea e realizza le copertine per i maggiori settimanali italiani ed europei: L\u2019Express, \"l'Espresso\", \"Panorama\", \"L'Europeo\", \"Der Spiegel\" e \"Famiglia Cristiana\".\nVerso la met\u00e0 degli anni ottanta avviene il suo passaggio alla regia televisiva con la sigla del programma di Rai 3 \"Fantasmi\". Successivamente realizza alcuni servizi per \"Mixer\" su Rai 2, e collabora con Rai 1 per il programma \"Sulla cresta dell'onda\".\nInizia la sua esperienza di sceneggiatore; vince nel 1992 il Premio Solinas con la sceneggiatura di \"Mille bolle blu\", il suo primo film per il cinema.\nIn seguito nel 1995 realizza il suo secondo film, \"Camerieri\", con Diego Abatantuono, Paolo Villaggio e Ciccio Ingrassia e con il quale vince il Nastro d'argento per la migliore sceneggiatura.\nNel 2000 gira il suo terzo film \"Il grande botto\". \nTra il 2002 e il 2003 \u00e8 alla regia di dodici puntate della serie di Rai 1 \"Don Matteo\" con Terence Hill.\nNel 2004 cura sceneggiatura e regia di \"La fuga degli innocenti\", film-tv Rai in due puntate sui bambini ebrei in fuga durante la seconda guerra mondiale.\nNel 2011 sempre per Rai 1 realizza sceneggiatura e regia di \"Il sogno del maratoneta\" con Luigi Lo Cascio e Laura Chiatti.\nEntra nel mondo della pubblicit\u00e0 e tra il 1994-2019, realizza come regista campagne di successo per importanti aziende italiane ed estere."}
{"id": "1460736", "revid": "125689971", "url": "https://it.wikipedia.org/wiki?curid=1460736", "title": "Federazione dei Sette Comuni", "text": "La Federazione dei Sette Comuni nota anche col nome di Spettabile Reggenza dei Sette Comuni (\"H\u00f2oge V\u00fc\u00fcronge dar Siban Kom\u00e0\u00fcne\" in cimbro), sorta nel 1310, ma gi\u00e0 concretamente nata nel 1259 (vale a dire dalla caduta degli Ezzelini) sotto il nome di Lega delle Sette Terre Sorelle, \u00e8 stata una piccola nazione autonoma comprendente il territorio oggi conosciuto come Altopiano dei Sette Comuni e alcune altre localit\u00e0 contigue oggi appartenenti ad altri ambiti amministrativi, nelle attuali Province di Vicenza e di Trento.\nIl 20 febbraio 1404 secondo il calendario veneto (il 1405 secondo l'attuale) la Federazione dei Sette Comuni fece uno atto di dedizione alla Repubblica di Venezia, che ne garant\u00ec i privilegi per i successivi quattrocento anni, nell\u2019ambito dei gravi disordini interni al Ducato di Milano susseguenti alla morte del Duca Gian Galeazzo Visconti. Scomparve definitivamente il 29 giugno 1807 per volere di Napoleone I che dichiar\u00f2 abolito il Governo federale, ossia la Reggenza. Cess\u00f2 cos\u00ec di vivere, dopo cinque secoli di vita, \"la pi\u00f9 piccola delle Federazioni politiche d'Europa e nello stesso tempo la pi\u00f9 antica assieme alla confederazione elvetica\". Dopo una parentesi sotto il dominio dell'Impero austriaco, il 21 ottobre 1866 fu annessa al Regno d'Italia a seguito della vittoria italiana nella terza guerra di indipendenza.\nStoria.\nI primi insediamenti umani risalgono al periodo paleolitico e mesolitico ed i primi abitanti stabili appartengono all'epoca preromana (reti o reto-veneti, fondatori dell'insediamento di Bostel di Rotzo).\nDiverse teorie riferiscono la tradizione linguistica locale definita \"cimbra\" ai Cimbri antichi, ai Goti o ad altri \"barbari\", compresa forse l'influenza longobarda. La maggioranza della comunit\u00e0 scientifica riconduce invece l'origine dei cimbri alla discesa dalla Germania meridionale, dall'anno mille al XIII secolo, di gruppi di famiglie provenienti per lo pi\u00f9 dall'area linguistica bavaro-tirolese.\nLa Federazione dei Sette Comuni.\nGli altopianesi hanno sempre avuto un rapporto diretto con la famiglia degli Ezzelini anch'essa d'origine germanica, con cui fu stipulata un'alleanza. Cos\u00ec con la caduta degli Ezzelini, all'inizio del 1300, le popolazioni dell'altopiano si unirono in una federazione tra i Comuni, per governare in modo il pi\u00f9 possibile autonomo la loro vita e difendere le loro \"Freiheiten\", termine traducibile in privilegi o esenzioni fiscali.\nA formare l'amministrazione venivano scelti quattordici Reggenti, due per ogni paese. Durante le Vicinie o Assemblee dei capifamiglia si prendevano le decisioni pi\u00f9 importanti. La Reggenza aveva diplomatici a Venezia, Verona, Padova e perfino a Vienna.\nTerminata l'epopea ezzeliniana, Vicenza tent\u00f2 pi\u00f9 volte di saccheggiare e di impossessarsi delle terre dell'Altopiano: cos\u00ec nel 1327 la Federazione dei Sette Comuni, pur mantenendo la propria autonomia amministrativa, si alle\u00f2 con gli Scaligeri, che l'affrancarono da ogni vincolo di sottomissione rivendicato dal Comune di Vicenza.\nNel 1387 la Reggenza pass\u00f2 sotto la protezione dei Visconti di Milano, che ne rispettarono ancora una volta lo statuto, ne assicurarono l'autonomia amministrativa, ne riconobbero le esenzioni e i privilegi, denominando gli abitanti dei Sette Comuni \"i tedeschi delle montagne del distretto di Vicenza\".\nNel 1398 sotto la signoria di Gian Galeazzo Visconti, primo duca di Milano, fu resa percorribile la valle del Sasso, che costituiva la via pi\u00f9 breve per scendere nel Canale di Brenta dall'Altopiano di Asiago. Ne risult\u00f2 una lunghissima scalinata, scavata nella roccia, che superava i settecentocinquanta metri di dislivello della valle con 4444 gradini di pietra, fiancheggiati da una canaletta selciata concava per la quale venivano divallati i tronchi. Oggi quest'opera \u00e8 la scalinata pi\u00f9 lunga del mondo, conosciuta come Cal\u00e0 del Sasso.\nI Sette Comuni nella Repubblica di Venezia.\nIl 20 febbraio 1404 secondo il calendario veneto, ma il 1405 secondo l'attuale, la Federazione dei Sette Comuni fece uno spontaneo atto di dedizione alla Repubblica di Venezia governata dal Doge Michele Steno. In cambio della fedelt\u00e0 e della sorveglianza dei confini, la Serenissima permise agli altopianesi la libert\u00e0 di mantenere i propri statuti di antica autonomia e di praticare costumi che li rendevano diversi dagli abitanti della sottostante pianura. Con questo accordo, la Repubblica promise forniture militari, invio di ufficiali per l'addestramento delle reclute comunigiane, rapporti commerciali particolarmente favorevoli alla Reggenza. I montanari promisero a loro volta di salvaguardare i confini settentrionali con soldati propri, di garantire l'arruolamento di volontari alpigiani nell'esercito regolare di San Marco, di fornire legname per l'Arsenale e carbone vegetale. La Federazione ebbe inoltre il privilegio di nominare da s\u00e9 i propri Rettori.\nIl periodo con Venezia dur\u00f2 quattro secoli. Cos\u00ec gli abitanti dei Sette Comuni (in cimbro \"Slege\", \"Lusaan\", \"Genewe\", \"Wusche\", \"Ghelle\", \"Rotz\" e \"Rowaan\": Asiago, Lusiana, Enego, Foza, Gallio, Rotzo e Roana; il vecchio comune di Conco godeva degli stessi diritti in quanto contrada annessa) si batterono per la difesa della propria terra, facendo contemporaneamente gli interessi di Venezia, tanto che Francesco Caldogno, il provveditore inviato da Venezia sull'Altopiano, in una sua relazione si espresse cos\u00ec: \"Essendo questi popoli ferocissimi, nati ed allevati nel freddo e nel caldo e in continue fatiche e sudori, e fatti molto robusti et bellicosi et naturalmente inclinati alle guerre... parono pi\u00f9 atti ad ogni atione e per la disposicione dell'aria ivi pi\u00f9 d'ogni altro luogo di quelle montagne di maggior bont\u00e0, che perci\u00f2 rende gli uomini pi\u00f9 abili et disposti alla milizia nella quale hanno fatto e fanno tuttavia grandissima riuscita...\".\nLa Milizia dei Sette Comuni.\nIl nuovo provveditore ai confini, il conte Francesco Caldogno, omonimo nipote del predecessore, propose nel 1623 la costituzione sull'Altopiano di una milizia stabile locale, con unico scopo la custodia dei paesi e dei passi alpini di confine, esonerata da qualsiasi servizio militare al di fuori del proprio territorio. Essa venne creata soprattutto per l'aggravarsi della situazione confinaria settentrionale. Questa venne chiamata \"Milizia dei Sette Comuni\" e dagli iniziali 1600 soldati circa, arriv\u00f2 a contare 4000 effettivi cento anni pi\u00f9 tardi (nel 1725).\nNella sua unit\u00e0 organica, la milizia dell'Altopiano era costituita da 14 centurie, distribuite in 4 quartieri: 1. Asiago e Canove, 2. Gallio e Lusiana, 3. Foza ed Enego, 4. Roana e Rotzo, (Valstagna Oliero e Campolongo formeranno pi\u00f9 tardi un quartiere a parte) assegnati a 4 sergenti. Ogni centuria era divisa in 4 squadre, comandate da un caporal maggiore e ogni squadra a sua volta in due sottosquadre, al comando di un caporale. L'alfiere aveva il compito di portare e di difendere la bandiera e doveva essere il pi\u00f9 robusto del quartiere. Nel 1629 ogni centuria verr\u00e0 dotata della propria bandiera e di un corpo di ronda di cinque uomini. Tutte le cariche erano elettive.\nNel 1435 i montanari dei Sette Comuni, al comando dei fratelli Cerati, battono i Viscontei in lotta contro Venezia e la stessa Venezia, premiandoli con denaro e privilegi, insiste per la miglioria delle difese al valico di Vezzena.\nQuando Sigismondo d'Austria tenta la via della pianura: \"... alquanti valorosi alpigiani da per loro e senza norma, oppongono imbarazzante resistenza ai passi della Val d'Assa, ma sono sopraffatti\". I soldati di Sigismondo avanzano incendiando e rapinando: vengono dati alle fiamme i paesi di Roana, Canove ed Asiago. La famiglia asiaghese dei Basso oppone una resistenza cos\u00ec eroica da veder poi tramutato il suo cognome in \"Forte\". Gli alpigiani di Roana e Rotzo si battono in Val Martello, respingendo gli invasori. Altre famiglie cimare, i Coghi, i Salbeghi, ed i Nichele di Lusiana si distinguono per valoroso contegno e ricevono onorificenze da Venezia \"...per aver difeso la Serenissima dagli insulti imperiali opponendo fiera resistenza in Val d'Assa e altrove\".\nNel 1588 l'altopianese Cerati \u00e8 incaricato di allestire truppe locali per difendere ancora una volta l'Altopiano e Venezia contro gli imperiali.\nTra il 1500 e il 1600 parecchi volontari altopianesi diventano capitani e condottieri sia nell'esercito regolare veneziano sia in compagnie di ventura. I vari Dall'Olio, Mosele, Bonomo, Carli, Finco, Rossi con buona scorta di alpigiani si fanno onore in fatti d'arme oltralpe, in Francia, Corsica, Spagna, Portogallo, Ungheria e in Levante.\nIl pi\u00f9 glorioso fatto d'arme per i montanari della Reggenza avviene per\u00f2 negli anni tra il 1508 ed il 1509. L'imperatore Massimiliano I, in un inverno mite e senza neve, sale dalla Valsugana con l'intenzione di prendere alle spalle l'esercito veneto che stanzia in pianura. Pochi ma valorosi soldati dei Sette Comuni gli contendono a lungo il passo, ma l'imperatore scatena le sue bande nella conca dell'Altopiano ad incendiare e depredare. Il paese di Lusiana, con montanari di Conco e Gomarolo, riesce a fermare i nemici al passo del P\u00f9ffele, e Massimiliano ripiega ad Asiago da dove, costretto da improvvise e straordinarie nevicate, \u00e8 obbligato a ritornare per la Val d'Assa verso la Valsugana. Gian Giacomo Geremia, capitano Cesareo, raggiunge ugualmente Asiago, autoproclamandosi governatore a nome di Massimiliano, ma viene umiliato e cacciato.\nPer punire gli altopianesi della resistenza opposta e del rifiuto del proprio governatore, Massimiliano tenta ancora, dopo aver cercato per la Val Brenta (con fiera opposizione di ardimentosi di Foza, Enego e Valstagna che fanno precipitare sulle truppe imperiali, all'andata e al ritorno, massi dalla montagna) la via della Val d'Assa, ma gli alpigiani sbarrano la strada con tagliate e trincee da Val Scaletta al Restello, mentre il capitano veneto Angelo Caldogno si mette all'agguato con 1.000 fidi alpigiani. Giunta al Restello, l'avanguardia tedesca viene prima arrestata dai difensori dello sbarramento e poi assalita da ambo i lati dai montanari del Caldogno. Gli imperiali di Massimiliano \"funestati da ogni parte da varie e spaventose forme di uccisione e di morte\", prima indietreggiano e poi si danno a fuga precipitosa, travolgendo il resto dell'esercito che sta risalendo dalla Valsugana, incalzati dai militi settecomunigiani. \u00c8 una grande vittoria per l'esercito dell'Altopiano.\nDopo un ennesimo tentativo di Massimiliano di salire sull'Altopiano, e questa volta da Marostica, bloccato dai montanari di Lusiana e di Conco nel novembre 1509 presso il passo della Tortima, \u00e8 la volta dei francesi del generale La Palisse che, respinto nuovamente dalla locale milizia alpigiana di Lusiana e di Conco, arretra a Marostica. Squadre montanare assaltano di sorpresa i soldati francesi di scorta ai convogli delle armi e rifornimenti: su 400 ne uccidono 200 e altri 200 vengono catturati. Non basta: nel 1513 tocca agli spagnoli: non hanno nemmeno il tempo di lambire i margini dell'Altopiano che i settecomunigiani al comando di Manfrone li assalgono all'improvviso a Sandrigo, catturando armi e prigionieri. All'arrivo dei rinforzi spagnoli, i nostri si ritirano in buon ordine sulle colline attorno Crosara.\nL'anno seguente, in febbraio, un migliaio di soldati teutonici al comando di Caleppino sono fermati in Val Brenta dagli uomini di Valstagna (una delle contrade annesse alla Reggenza), armati alla meglio \"con archibugi, ferri taglienti ed asce\"; tutta l'avanguardia tra cui Caleppino, viene catturata e consegnata a Venezia.\nDopo le lotte contro gli eserciti della Lega di Cambrai, un tentativo dell'imperatore Carlo V si spegne agli inizi e gli alpigiani badano a frenare tentativi di usurpazioni del loro territorio da parte dei valsuganotti: nell'agosto del 1602 li ricacciano gi\u00f9 dalla strada della Pertica, costringendo i mandriani e i pastori restanti a giurare fedelt\u00e0 a Venezia. La famosa \"Sentenza Roveretana\" mette fine ad ogni dissenso di confine, sebbene a detrimento dei Sette Comuni, almeno per territorio. Si trova il modo, cos\u00ec, di istituire la nuova Milizia Stabile. Lo consente, nel 1606, un decreto del Doge di Venezia che mette a disposizione 1.200 archibugi.\nTutti gli uomini ora possono portare armi, perfino in Chiesa (prima era vietato dal vescovo di Padova). Il capitano veneto Francesco Caldogno organizza personalmente i reparti, ripristinando una ferrea disciplina militare. La denominazione ufficiale del piccolo esercito che era dapprima chiamato \"Milizia dei Sette Comuni\", con l'annessione dei paesi della Val Brenta diventa: \"Milizia dei Sette Comuni e del Canale del Brenta\". Nella milizia si continua a parlare la lingua cimbra ma a poco a poco viene introdotta la lingua veneta. Il motto \u00e8: \"Siben Kommeun boh\u00f9tent-sich\" (\"i Sette Comuni si difendono\") e la bandiera \u00e8 un grande drappo bianco con l'effigie del Leone di San Marco sul verso e lo stemma dei Sette Comuni (sette teste) sul retro. L'armamento consiste in 400 moschetti e 850 archibugi per i gregari e il terzaruolo (moschetto molto corto) per i graduati, per un organico di circa 1.500 unit\u00e0. Altra arma individuale \u00e8 la pistola, da portare sotto la \"velada\", una giubba verde che, mentre prima era in dotazione ai soli graduati, ora \u00e8 uniforme comune, con gil\u00e8 rosso a bottoni metallici, calzoni corti neri con legacci rossi, scarpe di cuoio. Il cappello \u00e8 di lana, con tesa all'ins\u00f9, in cui \u00e8 inserita una coccarda o un ramoscello di abete.\nUna volta riorganizzata, la milizia non ha per\u00f2 pi\u00f9 occasione di venir impiegata in battaglia.\nDurante la guerra tra Venezia e i turchi, i Sette Comuni forniscono aiuti in uomini e materiali alla Serenissima che, riconoscente, premia la Reggenza con l'invio di uno stendardo che ancor oggi si conserva nel municipio di Asiago. Nei fatti d'arme contro i turchi si distinguono l'asiaghese Domenico Barbieri con una centuria di fanti, a sue spese arruolati, e il roanese Marco Sartori, condottiero veneto e governatore della Dalmazia. La pretesa di Vicenza di incorporare tra le sue truppe anche gli alpigiani dei Sette Comuni e di obbligare personale della Reggenza a prestare lavoro nella fortezza di Palmanova viene annullata dal Senato Veneto: nessun servizio al di fuori dei propri confini se non assolutamente volontario, affermano i patti con Venezia.\nNel 1725 la Milizia subisce un breve periodo di crisi: prepotenze del suo comandante che vorrebbe separare Asiago dagli altri Comuni, e di alcuni sergenti (chiamati capitani) che pretendono ereditariet\u00e0 del grado e considerevole aumento di paga. Venezia mette ordine. Ed ecco l'ultimo intervento armato della Milizia Stabile Locale: Napoleone Bonaparte scende in Italia e cancella Venezia dalla scena politica: il piccolo esercito cimbro, con armi e bandiere, scende a Verona per ostacolare i francesi ma tutto ormai \u00e8 inutile. Ritorna sull'Altopiano e i Sette Comuni condividono favorevolmente l'annessione all'Austria. Il \"Buon governo\" austriaco tenta perfino di riorganizzare la milizia locale dell'Altopiano, ripristinando gradi, quartieri e mansioni.\nCaduta della Serenissima e fine della Reggenza.\nIl 22 maggio 1797 il doge Ludovico Manin decretava la fine della Repubblica Serenissima. La Reggenza era ancora in vita ma verr\u00e0 abolita dieci anni pi\u00f9 tardi.\nIl 22 luglio 1797 fu stipulata una convenzione, e con ci\u00f2 venne evitato lo scontro diretto tra la milizia dei Sette Comuni e le truppe dell'esercito francese forti di 1.200 uomini comandati dal generale Joubert. La convenzione stabiliva la conservazione delle franchigie, l'esenzione dei dazi, il mantenimento in vita del pensionatico, cio\u00e8 del diritto di pascolo nelle aree demaniali della pianura veneta, e della milizia. Con il tempo, tuttavia, and\u00f2 crescendo il sospetto che i francesi non intendessero confermare la convenzione del 22 luglio e cos\u00ec ci fu una richiesta per riavere la propria autonomia fatta pervenire ad Innsbruck, mediante il conte di Lehrbach, all'imperatore Francesco II d'Asburgo; sopraggiunse invece il trattato di Campoformio. Con la cessione di vari territori all'Austria, il 24 febbraio 1798 i quattro delegati dei Sette Comuni giurarono fedelt\u00e0 ed obbedienza allo stesso imperatore, che gi\u00e0 in precedenza aveva ripristinato 14 membri dell'antica Reggenza, in sostituzione dei 28 municipali alla francese.\nMa con la vittoria dei francesi sull'Austria, il Veneto entr\u00f2 a far parte dell'Impero napoleonico. Alla Reggenza dei Sette Comuni fu tolto lo \"status\" di terra separata e quindi abolita la sua indipendenza e sovranit\u00e0 il 29 giugno del 1807 ed essa fu integrata ai territori occupati dai francesi.\nLa Reggenza dei Sette Comuni termina di esistere definitivamente il 29 giugno 1807, 10 anni dopo la caduta della Serenissima (della quale era solamente alleata) a causa della Campagna d'Italia di Napoleone Bonaparte. Il 21 ottobre 1866, assieme al Veneto, alla provincia di Mantova e al Friuli (eccetto l'area di Gorizia) venne annessa al Regno d'Italia. Cess\u00f2 cos\u00ec di vivere, dopo cinque secoli di vita, la pi\u00f9 piccola delle Federazioni politiche d'Europa e nello stesso tempo la pi\u00f9 antica assieme alla confederazione elvetica.\nL'ultimo cancelliere della Reggenza sar\u00e0 Angelo Rigoni Stern, avo di Mario Rigoni Stern, il quale ancora conservava l'originale sigillo della Reggenza (esso raffigurava l'antico stemma dei Sette Comuni), cui una copia \u00e8 stata donata nel 2010, in occasione dei 700 anni dalla nascita della Reggenza, dalla Comunit\u00e0 montana Spettabile Reggenza dei Sette Comuni alla comunit\u00e0 altopianese di Melbourne, in rappresentanza delle centinaia di altopianesi emigrati negli anni in Australia.\nStemma.\nLo stemma della Federazione \u00e8 di una simbologia assai chiara: sette teste a rappresentare altrettanti Comuni. Le tre pi\u00f9 grandi che simboleggiano i Comuni pi\u00f9 vasti e quindi pi\u00f9 importanti: Asiago, Lusiana ed Enego; e quattro pi\u00f9 piccole che identificano Foza, Gallio, Rotzo e Roana.\nLo sfondo dello stemma \u00e8 colorato d'azzurro e le due file di teste sono divise da una banda di color rosso. Le tre facce principali sono barbute e bendate in fronte rispettivamente d'oro, di rosso e d'argento; le altre quattro sono facce giovanili e, come sopra, accostate e poste in fila.\nAttualmente tale stemma rappresenta met\u00e0 dello stesso stemma comunale di Asiago, ma era stato adottato come proprio da tutti i Comuni altopianesi ancora fino al 1930 circa.\nLingua.\nLa lingua parlata nella Federazione era il cosiddetto cimbro, una lingua di origine germanica. Ancora oggi la maggior parte dei toponimi del territorio che apparteneva alla Reggenza conservano idiomi cimbri, moltissimi sono infatti i nomi di valli, montagne, boschi che hanno un significato etimologico legato alla parlata cimbra. Oggi invece il cimbro \u00e8 parlato e conosciuto solamente da una piccola parte della popolazione: all'inizio del secolo scorso infatti la lingua era ancora molto diffusa, ma l'avvento della Grande Guerra prima e del Fascismo poi sfavorirono la conservazione di tale idioma.\nTerritorio.\nIl territorio della Federazione comprendeva non solo l'acrocoro oggi conosciuto come Altopiano dei Sette Comuni, ma anticamente i confini si estendevano fino alla pedemontana vicentina, inoltre sia verso levante sia verso settentrione arrivavano a toccare le pendici delle montagne, correvano cio\u00e8 lungo il corso del fiume Brenta. Tale estensione nei confini geografici \u00e8 da ricercare nelle caratteristiche morfologiche della natura stessa: a nord e a levante per la sopraccitata presenza del fiume Brenta mentre a ponente per quella dell'alveo del torrente Astico.\nQuesti confini subirono in seguito alcune variazioni dovute o ad esigenze etniche o a prepotenze di confinanti: le prime strapparono dal corpo della montagna, prima ancora che i Comuni si confederassero, Cogollo, Caltrano e Calvene, i quali conservarono la propriet\u00e0 di tutto il crinale sovrastante; le seconde unirono a Brancafora, Lavarone, Caldonazzo e Levico tutte le pendici dei monti che cingono l'Altopiano a nord-ovest (comprese la Val di Sella e la Piana di Vezzena, persa nel 1605 in seguito al Congresso di Rovereto) portando cos\u00ec il nuovo confine posto a nord a seguire una catena ininterrotta di monti che superano i 2000 metri di altezza. Al principio del secolo XVII fu strappato anche l'estremo lembo orientale (parte della Piana di Marcesina), in seguito specialmente ai soprusi degli abitanti di Grigno e paesi limitrofi della sinistra del Brenta (il confine definitivo venne stabilito nel 1752 per porre fine ad una serie di diatribe, attraverso un accordo internazionale stipulato tra l'Imperatrice Maria Teresa d'Austria e la Repubblica di Venezia: ancor oggi sono presenti a Marcesina oltre 30 degli antichi cippi confinari).\nAll'inizio la Reggenza era formata dai \"Sette Comuni superiori\" ovvero Asiago, Enego, Foza, Gallio, Lusiana, Roana e Rotzo oltre alle cinque antichissime contrade site a mezzogiorno e cio\u00e8 Conco, Crosara, Gomarolo, Valle San Floriano e Vallonara, i cosiddetti \"Comuni inferiori\" per la dislocazione pi\u00f9 meridionale (borgate chiamate nel loro insieme \"Roveredo Alto\" e che componevano un solo Comune con Lusiana, i cui confini vennero fissati gi\u00e0 nel 1262 mentre il 6 maggio 1340 si estesero comprendendo anche le contrade di Val Traversagno, Laverda e San Donato). In seguito, quando cio\u00e8 si divisero dal Comune di Lusiana, per non cambiare l'antico nome di \"Sette Comuni\" questo territorio venne distinto con l'appellativo di \"Contrade Annesse\" (o anche di \"Costalanda\"), vennero comunque sempre considerati \"legittimi membri del Comune di Lusiana e per esso uniti in un sol corpo coi Sette originari laonde parteciparono fraternemente degli stessi privilegi\". Successivamente anche le borgate di Valstagna, Oliero, Campolongo e Campese vennero annesse al territorio della Federazione, e vennero chiamate invece le \"Contrade Unite\", a cui si aggiunse nel 1725 anche Valrovina. In seguito inoltre furono accorpate al Comune di Lusiana anche le piccole contrade di Costa Romanella, S.Luca, Felesedo, Costalunga e Costacorta, dell'attuale territorio collinare di Marostica, che vennero riunite invece sotto il nome di \"Roveredo Basso\".\nAncor oggi sono presenti numerosi antichi cippi confinari, come per esempio quelli meridionali, rintracciabili presso l'abitato di San Luca di Marostica; presso via Morelli a Pianezze e a Ponte Barbola (tra Valle San Floriano e Marostica).\nEconomia.\nLa Federazione attingeva la propria vitalit\u00e0 dal possesso di cospicui beni fondiari: fertili praterie che ammantano il terreno ondulato dell'Altopiano; pi\u00f9 in alto, vastissimi pascoli che permettevano l'alpeggio di circa diecimila bovini e centinaia di migliaia di ovini (oltre 200.000 nel 1763); migliaia di ettari di boschi di abeti, larici e faggio. Di tutti questi beni solo una piccolissima parte era di propriet\u00e0 privata; una porzione notevole apparteneva ai Comuni, mentre la parte pi\u00f9 rilevante costituiva il patrimonio della Reggenza. I pascoli e le malghe comunali venivano (come attualmente) affittati, tranne quelli meno estesi, che rimanevano a disposizione di tutti. I boschi, oltre alla legna da ardere e alle ramaglie che alimentavano l'industria del carbone, fornivano piante di alto fusto che venivano fluitate dal porto di Valstagna fino all'Arsenale di Venezia attraverso il fiume Brenta per la costruzione di imbarcazioni (proprio per questo motivo la Reggenza costru\u00ec l'imponente opera denominata \"Cal\u00e0 del Sasso\"). Nei terreni vicini all'abitato le famiglie coltivavano i cereali e, a partire dalla fine del Settecento, le patate.\nMa nessuna famiglia poteva godere del medesimo spazio di terreno per pi\u00f9 di un anno, perci\u00f2 le assegnazioni erano fatte annualmente, allo scopo d'impedirne la prescrizione. Dei piccoli pascoli potevano usufruire gli abitanti come pure gli estranei: questi ultimi erano per\u00f2 tenuti a pagare una tassa. Tutti i redditi sia dei fitti che delle leggerissime tasse richieste formavano la cassa del singolo Comune, il quale, oltre che fornire gratuitamente ad ogni famiglia il legname per il fabbisogno edilizio, doveva sussidiare i poveri e, in genere, sostenere ogni spesa di pubblico interesse.\nAncora oggi, circa il 90% del territorio dell'Altopiano dei Sette Comuni \u00e8 di propriet\u00e0 collettiva, ossia degli antichi abitatori, e soggetto a regolamento degli usi civici. Gli aventi diritto di uso civico sono iscritti in anagrafe specifica che li raggruppa per nuclei familiari, ed il capofamiglia, o chi ne fa le veci, rappresenta, di fronte all'Amministrazione Comunale, il diritto di uso civico di ogni singolo membro. Solamente circa il 10% del territorio \u00e8 di propriet\u00e0 privata.\nL'usanza di gestire il territorio attraverso la collettivit\u00e0 nasce proprio con la fondazione della Reggenza dei Sette Comuni, e tale uso del territorio ricadeva sotto il nome di \"Beni della Reggenza\", beni che erano amministrati dalla Reggenza stessa.\nTutto l'antico territorio di propriet\u00e0 collettiva rimane comunque, ancor oggi, inalienabile, indivisibile e vincolato in perpetuo alla sua antica destinazione ed appartiene in piena propriet\u00e0, ai sensi e per gli effetti dell'art.8 della legge 16/06/1927, n.1766, alla collettivit\u00e0."}
{"id": "1460739", "revid": "7", "url": "https://it.wikipedia.org/wiki?curid=1460739", "title": "Libro per ragazzi", "text": ""}
{"id": "1460740", "revid": "1305772", "url": "https://it.wikipedia.org/wiki?curid=1460740", "title": "Huckleberry Finn (disambigua)", "text": ""}
{"id": "1460741", "revid": "767487", "url": "https://it.wikipedia.org/wiki?curid=1460741", "title": "Baraka (film)", "text": "Baraka \u00e8 un film documentario del 1992 diretto da Ron Fricke.\nIl regista \u00e8 stato in precedenza direttore della fotografia in \"Koyaanisqatsi\", il primo film della trilogia qatsi di Godfrey Reggio. Spesso paragonato proprio a \"Koyaanisqatsi\", il soggetto di \"Baraka\" ha alcune somiglianze, incluse riprese di panorami, chiese, cerimonie religiose e citt\u00e0 nella loro vita quotidiana, con i precedenti lavori svolti in collaborazione con Reggio.\nTitolo e sequel.\nIl titolo, \"Baraka\", \u00e8 una parola che significa \"benedizione\" in diverse lingue. Un seguito di Baraka, \"Samsara\", \u00e8 uscito nel 2011.\nProduzione.\nIl film \u00e8 stato girato in 152 luoghi di 24 paesi: Arabia Saudita, Argentina, Australia, Brasile, Cambogia, Cina, Citt\u00e0 del Vaticano, Ecuador, Egitto, Francia, Hong Kong, India, Indonesia, Iran, Israele, Giappone, Kenya, Kuwait, Nepal, Polonia, Tanzania, Thailandia, Turchia, e Stati Uniti. Non contiene dialoghi."}
{"id": "1460744", "revid": "2030671", "url": "https://it.wikipedia.org/wiki?curid=1460744", "title": "Don Rafele 'o trumbone", "text": "Don Rafele 'o trumbone \u00e8 una farsa tragi-comica napoletana in un atto scritta da Peppino De Filippo nel 1931.\nTrama.\nRaffaele Chianese, compositore, maestro di trombone, vive in una casa-negozio di musica nella miseria pi\u00f9 totale assieme alla moglie Amalia ed alla figlia Lisa: da due anni infatti \u00e8 disoccupato, e tutto per il suo carattere visionario e refrattario a nuove visioni della vita che non siano le sue. Raffaele vive per la musica e non c'\u00e8 verso di fargli cambiare idea: persino l'ultimo posto di lavoro offertogli dal suo migliore amico, il compare Giovanni, \u00e8 stato da lui rifiutato.\nQuel giorno \u00e8 un giorno importante: Raffaele deve andare a suonare ad un matrimonio nel pomeriggio, dopo un ennesimo insuccesso alla Federazione, dove gli hanno detto che non c'\u00e8 lavoro per lui. Sembra andare tutto bene fino a quando non entra con fare minaccioso Nicola Belfiore, concertista e collega di Raffaele, che gli porta una cattiva notizia: lo sposo \u00e8 morto per una paralisi cardiaca. Il concertista, che da tempo aveva il sospetto che Raffaele abbia qualche sorta di potere che lo porta a portare sfortuna a chiunque gli capiti a tiro, vuole smetterla di fare affari con il trombone e gli dice che da quel giorno ognuno se ne andr\u00e0 per la propria strada.\nIn quel momento, entra il compare Giovanni raggiante: ha trovato un'offerta di lavoro per Raffaele. Un'offerta veramente da prendere al volo: vigilante del personale nel lanificio di propriet\u00e0 di un commendatore suo amico. Raffaele fa una smorfia: per lui, \u00e8 un lavoro da \"spione\", come lui stesso definisce. Dopo che il compare gli ha spiegato in cosa consiste e le condizioni di stipendio, Raffaele ci pensa su: ha infatti in mente di andare, prendere lo stipendio d'anticipo che gli daranno al momento dell'assunzione e dileguarsi nel nulla.\nAl sentire questo, il compare se ne va. Prima per\u00f2 lo mette in guardia: se si far\u00e0 sfuggire anche quest'occasione, lui non sapr\u00e0 pi\u00f9 dove e a chi rivolgersi.\nSembra che vada tutto per il meglio, quando ad un certo punto entrano in negozio alcune persone, molto ben vestite. Raffaele teme siano agenti delle imposte, ma subito il pi\u00f9 ben vestito di loro dice di chiamarsi Alfredo Fioretti e di essere un compositore.\nFioretti tenta Raffaele con delle proposte molto vantaggiose: da anni, infatti, egli \u00e8 in Italia inoperoso e gli serve qualcuno che lo segua nei suoi concerti in giro per il mondo. Raffaele sembra essere la persona adatta per questo incarico. In un primo momento Raffaele sembra incerto: come far\u00e0 con la moglie e la figlia? E con i documenti? Fioretti dice che penser\u00e0 a tutto il suo segretario, Attilio Gargiulo. Nel frattempo Luigi Fioretti, fratello di Alfredo, illustra a Raffaele tutto ci\u00f2 che faranno: andranno in Francia, Germania, in Africa, in ogni angolo del mondo. Raffaele chiede informazioni sul denaro. Fioretti, per tutta risposta, gli d\u00e0 un acconto di ben diecimila lire. Raffaele e la moglie Amalia quasi svengono: mai avevano visto tanti soldi messi insieme in un colpo solo.\nEntra di nuovo il compare Giovanni. Raffaele lo tratta a pesci in faccia, sventolandogli in faccia i dieci biglietti da mille lire datigli da Fioretti. Giovanni non capisce il perch\u00e9 di quel rifiuto e quando Amalia tenta di spiegargli tutto, viene interrotta bruscamente da Raffaele. Alla fine Giovanni, offeso ed umiliato, decide che Raffaele \u00e8 un pazzo, un malato e che mai pi\u00f9 si interesser\u00e0 dei suoi guai.\nUscito il compare sbraitando, Fioretti guarda l'orologio. \u00c8 tardi: ha un appuntamento con l'ambasciatore di Spagna per una cena. Perci\u00f2 esce, accompagnato dal fratello e dal segretario.\nRaffaele ed Amalia sono felici: i loro guai sembrano essere finalmente finiti.\nEntra di nuovo Luigi, che si riprende le diecimila lire e spiega a Raffaele come stanno veramente le cose: Alfredo Fioretti \u00e8 in realt\u00e0 un pazzo, ultimo discendente di una famiglia molto ricca, che si crede un grande musicista. Quelli che si erano presentati come Luigi Fioretti e Attilio Gargiulo sono in realt\u00e0 i due infermieri che lo accompagnano nella sua passeggiata giornaliera. Alfredo fa sempre cos\u00ec: \u00e8 pazzo, e \"occorre compatire\". Quanto al denaro, era solamente carta straccia. Luigi si scusa per il disturbo arrecatogli e se ne va come se niente fosse.\nE Raffaele ed Amalia tornano quindi a vivere nella pi\u00f9 completa miseria."}
{"id": "1460750", "revid": "228587", "url": "https://it.wikipedia.org/wiki?curid=1460750", "title": "Turning Torso", "text": "Il Turning Torso \u00e8 un grattacielo residenziale di 190 metri di altezza e 54 piani situato nella citt\u00e0 svedese di Malm\u00f6. Ha una forma a spirale. Opera dell'architetto spagnolo Santiago Calatrava, \u00e8 l'edificio residenziale pi\u00f9 alto della Svezia ed \u00e8 stato il secondo in Europa alla data della sua inaugurazione. Il nastro venne tagliato il 27 agosto 2005, dopo quattro anni di costruzione. Ha ricevuto il premio MIPIM alla fiera della costruzione di Cannes del 2005 come miglior edificio residenziale del mondo.\nCaratteristiche.\nSituata nel porto ovest di Malm\u00f6, vicino al ponte sullo stretto di '\u00d8resund, che unisce la Svezia con la Danimarca, questa torre, ispirata da una scultura che rappresenta un torso umano, dello stesso Calatrava, si torce su se stessa di 90 gradi dalla base al piano pi\u00f9 alto.\nL'edificio, costruito in acciaio, vetro e cemento armato, \u00e8 strutturato in nove cubi rotatori il cui principale elemento strutturale \u00e8 un nucleo di cemento armato, di 10,6 metri di diametro (come una colonna vertebrale). Il suo centro corrisponde esattamente con l'asse di rotazione dei piani. L'esterno dell'edificio \u00e8 rivestito da pannelli di cristallo e alluminio. Ogni cubo consta di cinque piani.\nNell'edificio coesistono alloggi di lusso e uffici. Gli uffici si situano nei primi due cubi, con una superficie totale di 4.000 metri quadrati. I cubi dal tre al nove ospitano 147 alloggi la cui superficie varia tra 45 e 190 metri quadrati. I due ultimi piani (dai quali si pu\u00f2 vedere Copenaghen) sono dedicati a riunioni di affari, incontri politici e visite ufficiali.\nL'edificio si trova in una zona urbana che ha subito una profonda trasformazione negli ultimi 20 anni, da spazio industriale con installazioni obsolete a zona residenziale tra le pi\u00f9 care della citt\u00e0, prossima al Mar Baltico.\nGenesi del progetto.\nL'origine dell'edificio risale al 1999. Fu allorquando il direttore della cooperativa svedese HSB (la maggiore del paese, fondata nel 1923, promotrice e attuale proprietaria dell'edificio), Johnny \u00d6rb\u00e4ck, rimase impressionato al vedere in un catalogo una scultura di un torso umano di Calatrava realizzata nel 1998. Immediatamente si mise in contatto con Calatrava e gli chiese di applicare il concetto a un edificio residenziale che la sua impresa voleva costruire a Malm\u00f6.\nUna delle ragioni per costruire il Turning Torso fu ristabilire uno \"skyline\" riconoscible per Malm\u00f6, il quale era rimasto orfano dopo la sparizione del Kockumskranen (\"La Gru Kockum\") nel 2002, situata a meno di un chilometro dell'attuale posizione dell'edificio. I politici locali considerarono che era importante per la citt\u00e0 avere un simbolo (Kockumskranen, un'enorme gru utilizzata per la costruzione di barche nei cantieri dell'impresa Kockum, simboleggiava, in qualche modo, le radici di Malm\u00f6 come citt\u00e0 industriale; il Turning Torso potrebbe essere considerato come un monumento di una Malm\u00f6 pi\u00f9 nuova e internazionale).\nIl \"Turning Torso\" \u00e8 un esempio dell'\"architettura viva\" di Calatrava, nel quale la anatomia e la natura sono le fonti di ispirazione dell'architetto."}
{"id": "1460751", "revid": "1573940", "url": "https://it.wikipedia.org/wiki?curid=1460751", "title": "Dasyuromorphia", "text": "I Dasiuromorfi (Dasyuromorphia ) sono un ordine di marsupiali australasiani carnivori. La famiglia dei Tilacinidi (Thylacinidae), il cui ultimo rappresentante, \"Thylacinus cynocephalus\", si \u00e8 estinto nel 1936, vi apparteneva. Oggi, tranne il mirmecobio (\"Myrmecobius fasciatus\"), tutte le specie viventi appartengono alla famiglia Dasyuridae."}
{"id": "1460766", "revid": "767487", "url": "https://it.wikipedia.org/wiki?curid=1460766", "title": "New York Taxi", "text": "New York Taxi (\"Taxi\") \u00e8 un film del 2004 diretto da Tim Story, interpretato da Queen Latifah, Jimmy Fallon, Jennifer Esposito e dalla top-model Gisele B\u00fcndchen. Il film \u00e8 il remake del francese \"Taxxi\" del 1998.\nTrama.\nBelle Williams ha un sogno nel cassetto: diventare una campionessa di corse automobilistiche NASCAR. Per il momento per\u00f2, deve accontentarsi del titolo di autista di taxi pi\u00f9 veloce di tutta New York, grazie anche ad alcuni ingegnosi accorgimenti apportati alla sua auto, che da comune taxi giallo si trasforma con l'aiuto di qualche pulsante in una vera e propria auto da corsa.\nBelle ha l'occasione di mettere in mostra tutto il suo talento quando a bordo del taxi sale Andy Washburn, un giovane e sbadato poliziotto sprovvisto di patente che sta inseguendo una banda di bellissime rapinatrici brasiliane capeggiate dalla bionda Vanessa, calcolatrice, fredda e dotata di gambe chilometriche.\nQui si intreccia la loro storia, Andy tra mille disattenzioni nel risolvere il caso e figuracce davanti a colleghi e capi viene non solo rimosso dall'incarico ma viene anche licenziato da Marta, tenente ed ex fidanzata di cui il giovane \u00e8 ancora visibilmente innamorato. Chieder\u00e0 proprio a Belle, inizialmente con un ricatto, di aiutarlo, per riconquistare il lavoro e la fiducia di tutti.\nLa coppia ormai affiatata scopre il metodo di rapina di Vanessa e della sua banda, e con grande astuzia e furbizia riusciranno ad acciuffarle all'ultimo sospiro, intrappolandole in una ramo di superstrada da completare, dopo un estenuante inseguimento. La storia si chiude con il sogno realizzato di Belle, che si iscriver\u00e0 al campionato NASCAR e con la riassunzione del maldestro e innamorato \"sbirro\" Andy, che ottiene la promozione desiderata, e continua ad assaltare per conquistarlo il roccioso cuore di Marta."}
{"id": "1460774", "revid": "260676", "url": "https://it.wikipedia.org/wiki?curid=1460774", "title": "Lorwyn", "text": "Lorwyn \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 12 ottobre 2007, assieme al set successivo \"Aurora\" forma un mini-blocco a s\u00e9 stante chiamato \"blocco di Lorwyn\".\nAmbientazione.\nLorwyn \u00e8 un mondo idilliaco in cui creature fiabesche vivono in una perenne estate. La storia tronca di netto la sequenza temporale dell'espansione precedente, ambientata nel piano dimensionale di Dominaria. La nuova ambientazione non presenta i caratteri apocalittici che caratterizzano il multiverso attorno Dominaria e la storia si concentra sui protagonisti del nuovo mondo. Una curiosit\u00e0: fra le razze che lo popolano non sono presenti gli esseri umani (per la prima volta nella storia di Magic), mentre Lorwyn \u00e8 abitato da goblin, spiritelli, elementali, giganti, tritoni, kithkin, polimorfi, silvantropi ed elfi.\nTrib\u00f9 di Lorwyn.\nGli Elfi di Lorwyn vivono in un mondo di spietata perfezione. \u00c8 la sopravvivenza del pi\u00f9 forte: solo ai pi\u00f9 belli e micidiali \u00e8 permesso sopravvivere. Ne sono cos\u00ec ossessionati che arrivano a sterminare qualsiasi creatura considerino brutta (praticamente qualsiasi razza di Lorwyn esclusi gli Elfi), che definiscono con il dispregiativo termine di \"Mal'Occhi\". Quando il corno di un guerriero si rompe e la sua bellezza \u00e8 persa, l'elfo sa di essere condannato a morte. Quello che non pu\u00f2 sapere \u00e8 come si sia arrivati a questo o perch\u00e9 dovrebbe morire. Una magia potente e antica si diffonde e l'elfo dovr\u00e0 trovare velocemente amici fidati prima che i suoi compagni lo costringano a riposare per sempre. Le carte elfo sono rappresentate dai colori verde e nero.\nI silvantropi sono una razza di grandi alberi semi antropomorfi, capaci di camminare e di parlare. Avendo una vita molto lunga divengono molto saggi, ma non sono organizzati in societ\u00e0, alcuni conducono un'esistenza nomade mentre altri mettono le radici in un posto fisso. Sono rappresentati principalmente dal colore verde, ma anche dal bianco e dal nero.\nI kithkin sono una razza di uomini dalle dimensioni ridotte, simili agli hobbit, con una fisionomia caratteristica. Vivono in una societ\u00e0 organizzata in trib\u00f9, dette \"clachan\", a capo di ogni villaggio vi \u00e8 un membro meritevole di tale ruolo, chiamato \"Cenn\". Sono per lo pi\u00f9 pastori, cacciatori e raccoglitori, allevano le pecolepri, una specie di incrocio fra capra e lepre, di cui usano la lana e il latte, le pecolepri sono anche un'ottima cavalcatura. Gli stessi membri di un clachan sono legati gli uni agli altri da una magia empatica chiamata \"trama dei pensieri\", che rende condiviso con tutti i membri ogni emozione o stato d'animo individuale in qualsiasi momento, e anche le capacit\u00e0 fisiche, per cui tutti i kithkin sono ambidestri. I kithkin sono rappresentati principalmente dal colore bianco, secondariamente dal verde (i kithkin verdi sono soltanto tre, di cui uno \u00e8 anche bianco). In origine i Kithkin dovevano essere dei grossi roditori antropomorfi, ma il design venne scartato a favore di quello attuale.\nI merrow sono i tritoni di Lorwyn. Vivono nei canali e nei fiumi che scorrono per tutto il piano, commerciando fra di loro e con i kithkin. Non possono muoversi sulla terraferma per via dell'assenza di gambe ma possono porvi rimedio usando incantesimi per volare o manipolare il corso delle maree e dei fiumi. Sono rappresentati dal blu e dal bianco.\nGli spiritelli di Lorwyn sono dei piccoli esserini antropomorfi, ma dotati di ali ed arti inferiori da insetto. Sono rappresentati dal blu e dal nero. Oona, la loro regina, \u00e8 a capo di tutti gli spiritelli del piano; vive a \"Gola Elendra\", luogo inaccessibile ad ogni altro abitante di Lorwyn.\nI boggart sono i goblin di Lorwyn e sono dei ladruncoli malefici. Hanno un'indole bellicosa e vivono nella pi\u00f9 completa anarchia, derubando e facendo dispetti alle altre razze. L'unica vera regola che seguono \u00e8 quella di condividere fra loro ogni nuova esperienza e ogni tesoro rubato, anche se pare non riescano a imparare nulla. Non condividere le esperienze \u00e8 considerato al pari di un crimine ed il Boggart che non la rispetta \u00e8 condannato ad una pena decisa dal capo del cunicolo, detto \"Zietta\" (nella maggior parte dei casi la pena \u00e8 l'esilio dalla comunit\u00e0). I Boggart credono nella reincarnazione, che combinato con la loro prolificit\u00e0 fa s\u00ec che credano che un eventuale compagno ucciso rinasca nel giro di qualche giorno o in alcuni casi qualche ora. Sono rappresentati nel gioco dai colori rosso e nero.\nI giganti di Lorwyn sono creature solitarie e non particolarmente intelligenti. La loro irascibilit\u00e0 unita alle grosse dimensioni pu\u00f2 renderli pericolosi, ma solitamente conducono la propria vita in tranquillit\u00e0 non curandosi delle altre razze, anche se proprio per questo capita che causino grossi danni senza neanche rendersene conto. Sono rappresentati dal rosso e dal bianco.\nI cangianti sono una razza di polimorfi che non possono fare a meno di cambiare continuamente forma, imitando tutto ci\u00f2 con cui entrano in contatto. Non hanno una vera e propria civilt\u00e0, non sono molto intelligenti, sono di indole curiosa e ogni cangiante viaggia da solo alla scoperta del mondo, anche se spesso la loro abilit\u00e0 di trasformarsi diventa un handicap. Sono rappresentati da tutti e cinque i colori.\nGli elementali di Lorwyn sono manifestazioni fisiche di idee o sogni, che vengono rappresentati da tutti e cinque i colori.\nGli igniferi sono una razza di elementali intelligenti, sono antropomorfi ma circondati da aure fiammeggianti. Vengono rappresentati dal colore rosso.\nCaratteristiche.\nL'espansione \u00e8 formata da 301 carte cos\u00ec suddivise:\nIl simbolo dell'espansione \u00e8 una foglia (o un'ala o una fiamma), e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nLorwyn \u00e8 disponibile in bustine da 15 carte casuali, in mazzi da torneo contenenti 75 carte assortite casualmente, e in 5 mazzi tematici precostituiti da 60 carte ciascuno:\nCuriosit\u00e0.\nLorwyn fu presentata in tutto il mondo durante i tornei di prerelease il 29 settembre 2007, in quell'occasione venne distribuita una speciale carta olografica promozionale: il \"Capobranco di Volo dello Scricciolo\", che presentava un'illustrazione alternativa rispetto alla carta che si poteva trovare nelle bustine.\nL'unica carta gi\u00e0 stampata in espansioni precedenti \u00e8 \"Terreno Fertile\" (dai set \"Saga di Urza\", \"Invasione\" e \"Ottava Edizione\")\nNovit\u00e0.\nLorwyn introduce molte novit\u00e0 importanti nel gioco, oltre alle nuove abilit\u00e0 presenta ben due tipi di carta completamente inediti: i \"tribali\" e i \"viandanti\".\nNuove abilit\u00e0.\nScontrarsi.\nOgniqualvolta un giocatore lancia una magia dotata dell'abilit\u00e0 \"Scontrarsi\", questi deve scegliere un avversario. Entrambi rivelano cos\u00ec la prima carta del loro grimorio: chi ha rivelato la carta con il costo di mana convertito maggiore, vince; in caso di pareggio i giocatori proseguono rivelando la seconda carta, e cos\u00ec via: se il giocatore che ha lanciato la magia iniziale vince, pu\u00f2 ottenere dei bonus. Ogni carta rivelata in questo modo pu\u00f2 quindi essere, a scelta, mantenuta in cima o messa in fondo al mazzo.\nCangiante.\nUna carta con cangiante ha tutti i tipi di creatura, indipendentemente dalla zona nella quale si trova.\nBattersi.\nL'abilit\u00e0 \"Battersi\" \u00e8 accompagnata sempre da un tipo di creatura. Quando una creatura con, per esempio, \"Battersi per un Elfo\" entra sul campo di battaglia, il giocatore \u00e8 obbligato a sacrificarla a meno che non esili un elfo da lui controllato. Una volta che la creatura con \"Battersi\" lascia il gioco, quindi, la creatura in precedenza esiliata ritorna sul campo di battaglia.\nApparire.\n\"Apparire\" \u00e8 un'abilit\u00e0 accompagnata da un costo di mana, in \"Lorwyn\" minore del costo delle creature su cui si trova (in \"Aurora \"alcuni costi di Apparire sono uguali al costo di mana, o addirittura nella carta \"Sveglialata\" maggiore): se una creatura \u00e8 giocata pagando il costo di \"Apparire\", verr\u00e0 sacrificata non appena entra nel campo di battaglia. Per questo motivo, le creature dotate dell'abilit\u00e0 hanno abilit\u00e0 innescate che si attivano proprio quando entrano nel campo di battaglia (oppure, in \"Aurora\", quando lasciano il campo di battaglia).\nNascondiglio.\nNascondiglio \u00e8 un'abilit\u00e0 presente in cinque terre non base di \"Lorwyn\": quando la terra viene giocata, entra nel campo di battaglia TAPpata, e il suo controllore deve guardare le prime quattro carte del suo grimorio, quindi esiliarne una senza rivelarla. Tali terre hanno inoltre una seconda abilit\u00e0, che consente di giocare le carte rimosse in questo modo senza pagarne il costo di mana.\nTribali.\nTribale \u00e8 un tipo di carta introdotto in una carta di Visione Futura (\"Obbligato al Silenzio\"). I tribali hanno un tipo di creatura anche se non sono creature. Le regole per il tipo di carta tribale sono le seguenti:\nOgni carta tribale ha un altro tipo di carta. Giocare e risolvere una carta tribale segue le regole per giocare e risolvere una carta dell'altro tipo.\nI sottotipi di tribale sono sempre parole singole e sono elencati dopo una lineetta lunga: \"Incantesimo Tribale -- Tritone\". La serie di sottotipi di tribale \u00e8 la stessa serie dei tipi di creatura; questi sottotipi sono chiamati \"tipi di creatura\". I tribali possono avere pi\u00f9 sottotipi.\nViandanti.\nViandante \u00e8 un nuovo tipo di carta, (\"Planeswalker\" in inglese, la traduzione corretta sarebbe \"Viandante Dimensionale\").\nI Viandanti in Lorwyn sono cinque:\n\u00c8 possibile giocare un viandante solo quando \u00e8 possibile giocare una stregoneria. Un viandante \u00e8 un permanente, quindi ogni magia o abilit\u00e0 che influenza un permanente (per esempio, \"distruggi un permanente bersaglio\") pu\u00f2 influenzare un viandante. Da notare che i viandanti non sono creature, ma sono classificati come giocatori alternativi e sono quindi soggetti alle magie che bersagliano giocatori.\nSottotipi di viandanti\nOgni viandante ha un sottotipo: per esempio, Garruk Lingua Selvaggia ha scritto \"Viandante -- Garruk\" nella sua riga del tipo. Questi sottotipi sono chiamati anche tipi di viandante.\nFedelt\u00e0 dei viandanti\nLa fedelt\u00e0 \u00e8 una caratteristica posseduta unicamente dai viandanti: ogni viandante ha un punteggio di fedelt\u00e0 stampato nell'angolo in basso a destra della carta. Questo non rappresenta la sua forza o costituzione, ma \u00e8 un nuovo valore.\nAbilit\u00e0 dei viandanti\nOgni viandante dell'espansione \"Lorwyn\" ha tre abilit\u00e0 attivate. Queste abilit\u00e0 hanno specifiche restrizioni che non appaiono sulla carta e nel loro costo compare un nuovo simbolo.\nViandanti in combattimento\nI viandanti non sono creature, quindi non possono attaccare o bloccare. Nonostante ci\u00f2, i viandanti possono essere attaccati.\nNella dichiarazione delle creature attaccanti, se il giocatore in difesa controlla un viandante, il giocatore attivo dichiara chi attaccher\u00e0 ogni creatura attaccante: il giocatore in difesa oppure uno dei suoi viandanti. Tutte le creature attaccanti possono attaccare la stessa cosa, oppure possono concentrarsi su bersagli differenti. Se il giocatore in difesa controlla pi\u00f9 di un viandante, durante la stessa fase di combattimento potrebbero essere attaccati tutti come nessuno.\nNella dichiarazione delle creature bloccanti, il giocatore in difesa dichiara quali creature sotto il suo controllo (se presenti) bloccheranno le creature attaccanti. Le creature bloccanti non si curano di cosa stiano attaccando le creature attaccanti.\nDurante la sottofase di danno da combattimento, il danno al giocatore in difesa delle creature non bloccate, il danno delle creature bloccate e quello delle creature bloccanti \u00e8 assegnato e inflitto come di consueto. Le creature non bloccate che stanno attaccando un viandante assegnano e infliggono il loro danno da combattimento a quel viandante, rimuovendo da esso altrettanti segnalini fedelt\u00e0. I viandanti, come i giocatori, non infliggono danno da combattimento.\nInfliggere danno ai viandanti\nSe una fonte controllata sta per infliggere danno non da combattimento a un avversario, \u00e8 possibile invece farle infliggere quel danno a un viandante controllato da quell'avversario. Questo \u00e8 un effetto di redirezione: il giocatore sceglie se redirigere il danno o meno mentre viene applicato l'effetto di redirezione, il quale \u00e8 soggetto alle normali regole per applicare in ordine gli effetti di sostituzione. Il giocatore che subisce il danno sceglie l'ordine con cui applicare questi effetti, ma \u00e8 il controllore della fonte di danno a scegliere se redirigere il danno o meno. Nota che questa redirezione non pu\u00f2 essere applicata al danno da combattimento."}
{"id": "1460777", "revid": "486946", "url": "https://it.wikipedia.org/wiki?curid=1460777", "title": "Lugansk", "text": ""}
{"id": "1460778", "revid": "1632387", "url": "https://it.wikipedia.org/wiki?curid=1460778", "title": "Wuthering Heights (gruppo musicale)", "text": "I Wuthering Heights sono una progressive power metal band danese nata nel 1997 a Copenaghen."}
{"id": "1460780", "revid": "116547436", "url": "https://it.wikipedia.org/wiki?curid=1460780", "title": "Netanya", "text": "Netanya (, letteralmente \"Dio ha dato\") \u00e8 una citt\u00e0 israeliana nel Distretto Centrale ed \u00e8 la capitale della circostante pianura di Sharon. Si trova a 30\u00a0km a nord di Tel Aviv, e 56\u00a0km a sud di Haifa, tra il Nahal Poleg e l'Istituto Wingate a sud e il torrente \"Avichail\" a nord. Netanya \u00e8 stata chiamata cos\u00ec in onore di Nathan Straus, un importante mercante e filantropo ebreo americano all'inizio del XX secolo, co-proprietario dei grandi magazzini Macy's.\nI suoi 14 chilometri di spiagge hanno reso la citt\u00e0 una popolare localit\u00e0 turistica. Nel 2019, aveva una popolazione di abitanti, rendendola la settima citt\u00e0 pi\u00f9 grande di Israele. Altre persone vivono nei consigli locali e regionali entro 10 chilometri da Netanya, che funge da loro centro regionale. Il sindaco della citt\u00e0 \u00e8 Miriam Feirberg.\nAmministrazione.\nGemellaggi.\nNetanya \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il Moadon Kaduregel Maccabi Netanya."}
{"id": "1460789", "revid": "186518", "url": "https://it.wikipedia.org/wiki?curid=1460789", "title": "Grande Salento", "text": ""}
{"id": "1460792", "revid": "1573940", "url": "https://it.wikipedia.org/wiki?curid=1460792", "title": "Ufficio centrale israeliano di statistica", "text": "L'Ufficio centrale israeliano di statistica (, \"HaLishka HaMerkazit LiStatistika\"), anche spesso abbreviato semplicemente con CBS (\"Israel Central Bureau of Statistics\"), \u00e8 una istituzione governativa dello Stato di Israele creata nel 1949 che ha il compito di condurre indagini statistiche su tutti gli aspetti che interessano i cittadini di questo Stato. Fondatore (e primo direttore dell'Ufficio fino al 1971) \u00e8 lo statistico italo-israeliano Roberto Bachi.. L'istituzione ha oggi la propria sede a [[Givat Shaul] in un sobborgo di [[Gerusalemme]] con una seconda sede a [[Tel Aviv]]. I dati forniti dal CBS servono al governo israeliano per proporre nuovi [[disegno di legge|disegni di legge]]. Inoltre i dati vengono resi disponibili per scopi scientifici e di ricerca da parte di questa istituzione. I dati forniti vengono raccolti secondo gli standard internazionali e vengono aggiornati ad intervalli regolari che possono essere a seconda dei casi di mesi, quadrimestri o anni. Di particolare importanza sono i dati raccolti an ambito economico. Tra i diversi compiti che competono a questa istituzione c'\u00e8 anche quello di effettuare il censimento della popolazione.\nI dati raccolti vengono pubblicati su diverse riviste e bollettini accessibili anche dalla popolazione.\nCollegamenti esterni.\n[[Categoria:Israele]]\n[[Categoria:Istituti di statistica]]"}
{"id": "1460800", "revid": "31886", "url": "https://it.wikipedia.org/wiki?curid=1460800", "title": "Parco nazionale Ku-Ring-Gai Chase", "text": "Il Ku-Ring-Gai Chase National Park (o pi\u00f9 semplicemente Ku-Ring-Gai) \u00e8 un parco nazionale australiano, situato circa 35\u00a0km a nord del centro di Sydney istituito nel 1967.\nIl nome deriva da quello dato alla popolazione indigena australiana del Nuovo Galles del Sud da John Fraser nel 1892, Kuringgai (o \"Ku-ring-gai\", o \"Guringai\").\nTerritorio.\nLa collocazione geografica \u00e8 posta su un'area peninsulare, con un'unica via di accesso a pagamento per i mezzi motorizzati. Si trova dislocato tra fiordi, e gode di splendide vedute dalle scogliere di arenaria a picco sul mare su Scotland Island, oltre che di passeggiate nella foresta, su un'area collinosa relativamente semplice da percorrere.\nIn particolare, l'area del parco segue il percorso del fiume Hawkesbury, fino alla foce.\nLe formazioni geologiche datano all'epoca del triassico e del giurassico, le rocce pi\u00f9 antiche sono costituite dalle argille e le arenarie di Narrabeen.\nStoria.\nIl parco suscita un notevole interesse dal punto di vista culturale, infatti fa parte dell'importante patrimonio della Cultura australiana aborigena. Le tracce qui ritrovate attestano la presenza degli aborigeni australiani gi\u00e0 a partire da 7400 anni fa. Il territorio del parco era popolato da due clan locali: il popolo di Garrigal, insediatosi nell'area circostante Broken Bay, e i Terramerragal, che occupavano una zona intorno alla zona di Turramurra. Delle popolazioni restano alcune pitture e incisioni rupestri datate circa 600 anni fa, e alcune disposizioni di pietre che testimoniano i luoghi di sepoltura e di lavoro degli aborigeni.\nNel XIX secolo, l'area oggi adibita a parco venne sfruttata dai colonizzatori europei per la produzione del legname e la costruzione di imbarcazioni. Venne anche sfruttato per l'estrazione di materie prime da cui ricavare carbonato di sodio, sale e calce di conchiglie.\nIl Parco nazionale Ku-Ring-Gai Chase nasce il 1\u00ba ottobre 1967.\nDal 15 dicembre 2006 il parco fa parte della \"Australian National Heritage List\", una lista prestigiosa dei luoghi di interesse da tutelare che applica i principi dell\"'Environment Protection and Biodiversity Conservation Act\" del 1999, l'atto con cui si dichiararono le aree di protezione ambientale in Australia.\nMonumenti e luoghi d'interesse.\nAll'interno del parco si trovano antiche incisioni rupestri.\nFlora.\nNel parco sono presenti oltre 1000 specie di piante native.\nFauna.\nAll'interno del parco vive un'importante popolazione di pipistrelli, per la cui conservazione si \u00e8 costituita una societ\u00e0, la \"Ku-ring-gai Bat Conservation Society\". La Municipalit\u00e0 di Ku-Ring-Gai d\u00e0 anche un contributo per il mantenimento delle aree utili alle loro conservazione.\nTra le specie autoctone pi\u00f9 importanti figurano: il Miniopterus schreibersii oceanensis, il koala, il quenda, il quoll maculato. Vivono nel parco nazionale anche 100 specie di lepidotteri e di farfalle.\nAree attrezzate.\nBobbin Head.\nA Cowan Creek si trova questa area attrezzata con negozietto, baia, area picnic, centro informazioni e un ristorante aperto a mezzod\u00ec.\nIn quest'area \u00e8 possibile fare una passeggiata tra le mangrovie.\nAppletree Bay.\nUn'area attrezzata con spazio barbecue, picnic, scivolo di varo per le barche, parcheggio.\nThe Basin.\nUn'area famosa per i picnic con una piccola spiaggia, Pittwater. Campeggio permesso.\nWest Head.\nPunto panoramico.\nBarrenjoey.\nBarrenjoey \u00e8 una localit\u00e0 di Palm Beach raggiungibile dal parco solo attraversando 1\u00a0km d'acqua in localit\u00e0 Pittwater. Sono degni di nota un museo e il faro.\nLa Sfinge.\nIl memoriale per i caduti della prima guerra mondiale raffigurante una sfinge \u00e8 raggiungibile con una godibile passeggiata.\nCottage Point.\nUn cottage con attracco per le barche costruito nel 1918 si trova all'imbocco dell'insenatura \"Coal and Candle Creek\"."}
{"id": "1460807", "revid": "767487", "url": "https://it.wikipedia.org/wiki?curid=1460807", "title": "Nathan Straus", "text": "Fu proprietario di due dei pi\u00f9 grandi department store di New York, R.H. Macy &amp; Company e Abraham &amp; Straus, prima di perdere gran parte della sua fortuna nell'appoggio della causa sionista."}
{"id": "1460808", "revid": "367445", "url": "https://it.wikipedia.org/wiki?curid=1460808", "title": "Filtro comb", "text": "Il filtro comb (filtro pettine) \u00e8 un particolare filtro che aggiunge al segnale al tempo presente una sua versione ritardata (delay) di un certo numero di passi. La risposta in frequenza di un filtro comb consiste in una serie di impulsi equispaziati che ricordano i singoli denti di un pettine. I filtri comb esistono in due differenti tipologie con feedforward o in retroazione (feedback).\nApplicazioni.\nI filtri comb sono utilizzati in vari ambiti del \"signal processing\", ad esempio:\nImplementazioni.\nDi seguito vengono esposte le implemetazioni a tempo discreto, le propriet\u00e0 a tempo continuo di un filtro comb sono molto simili.\nFiltro comb feedforward.\nLo schema a blocchi di un filtro comb feedforward \u00e8 il seguente:\nE pu\u00f2 essere descritto dalla seguente equazione alle differenze:\ndove formula_2 \u00e8 la lunghezza della linea di ritardi (delay line) misurata, essendo a tempo discreto, in numero di campioni. formula_3 \u00e8 il fattore di scala applicato al segnale nella linea di ritardo. Attraverso la trasformata z dell'equazione precedente si ottiene:\nCon la seguente funzione di trasferimento:\nche lega input ad output.\nRisposta in frequenza.\nPer ottenere la risposta in frequenza di un segnale espresso nel dominio della trasformata z procediamo con la seguente sostituzione: formula_6. Quindi otteniamo:\nUsando la formula di Eulero otteniamo l'ulteriore rappresentazione della risposta in frequenza come segue:\nSpesso \u00e8 interessante considerare il modulo, ignorando la fase, come segue:\nche, nel caso di un filtro comb, \u00e8 espresso come segue:\nDa notare che il termine formula_11 \u00e8 una costante, mentre il termine formula_12 varia periodicamente. Quindi il modulo del filtro comb varia periodicamente.\nI grafici sulla destra mostrano il modulo della risposta in frequenza per vari valori di formula_3 a dimostrazione della sua periodicit\u00e0.\nAlcune importanti propriet\u00e0 sono:\nInterpretazione polare.\nAndando di nuovo ad osservare la funzione di trasferimento nello Z-dominio:\npossiamo notare che il numeratore assume valore zero quando formula_18. Questo ha formula_2 soluzioni, equamente separate attorno ad un cerchio nel piano complesso. Questi sono gli zeri della funzione di trasferimento. Il denominatore \u00e8 zero quando formula_20, ottenendo formula_2 poli per formula_22. Questo porta a grafici di poli e zeri come quelli seguenti:\nFiltro comb a retroazione (feedback).\nLa struttura di un filtro comb a retroazione \u00e8 mostrata nella figura a destra. Il filtro si descrive attraverso la seguente equazione alle differenze:\nSe si manipola questa equazione in modo che tutti i termini in formula_24 vengono portati dalla parte sinistra e successivamente si applica la trasformata z si ottiene:\nLa funzione di trasferimento \u00e8 quindi:\nRisposta in frequenza.\nSe si applica la sostituzione formula_6 nel z-dominio all'espressione relativa alla funzione di trasferimento del filtro comb si ottiene:\nIl modulo \u00e8 il seguente:\nDi nuovo la risposta \u00e8 periodica come mostrato dai grafici sulla destra. Il filtro comb a retroazione ha alcune propriet\u00e0 con il filtro comb feedforward:\nCi sono comunque alcune differenze importanti a causa del fatto che il modulo della risposta in frequenza ha un termine al denominatore:\nInterpretazione polare.\nAndando di nuovo ad ispezionare lo z-dominio della funzione di trasferimento del filtro comb a retroazione:\nIl numeratore, questa volta, vale zero per formula_20 ottenendo formula_2 zeri per formula_22. Il denominatore vale zero ogni volta che formula_38. Questo ha formula_2 soluzioni, equamente spaziate attorno ad un cerchio nel piano complesso, i poli della funzione di trasferimento. Questo porta a dei grafici di poli e zeri come i seguenti:\nFiltro comb a tempo continuo.\nIl filtro comb nella versione feedforward a tempo continuo pu\u00f2 essere sintetizzato dalla seguente formula:\nmentre la versione con retroazione (feedback):\ndove formula_42 \u00e8 il ritardo (delay) misurato in secondi.\nLa risposta in frequenza \u00e8 rispettivamente:\nLe versioni a tempo continuo condividono le stesse propriet\u00e0 di quelle a tempo discreto."}
{"id": "1460809", "revid": "729019", "url": "https://it.wikipedia.org/wiki?curid=1460809", "title": "Abraham &amp; Straus", "text": "La Abraham &amp; Straus (o A&amp;S) \u00e8 stata un importante department store newyorkese, situato a Brooklyn.\nIl primo (Abraham &amp; Wechsler) negozio fu aperto nel 1865 al numero 285 di Fulton Street, dal giovanissimo Abraham Abraham e da Joseph Wechsler.\nIl 1\u00ba aprile 1893, Nathan Straus, Isidor Straus e Simon Rothschild comprarono le quote di Wechsler e lo store fu rinominato Abraham &amp; Straus.\nLa Federated Department Stores soppresse il marchio A&amp;S nel 1994, subito dopo l'acquisizione dell'azienda da parte della R.H. Macy &amp; Company. La maggior parte dei punti vendita A&amp;S venne rinominata con il logo dell'azienda che la controllava, sebbene una componente minore fosse entrata nel gruppo Stern's, con sede a Paramus (New Jersey)."}
{"id": "1460813", "revid": "124620353", "url": "https://it.wikipedia.org/wiki?curid=1460813", "title": "Storia di Pontedera", "text": "Epoca antica.\nL'area del comune di Pontedera risulta abitata fin dal 4500 a.C., come conferma il recente ritrovamento di un insediamento in localit\u00e0 \u201cCava Erta\u201d. La posizione era strategica per la vicinanza alla foce dei fiumi Era e Cascina, che si immettevano nel vasto sinus lagunare che a quel tempo lambiva le colline pisane.\n\u00c8 attestato un insediamento stabile nel Neolitico. Il villaggio \u00e8 vissuto per almeno tre secoli (tra 5.350 e 5.000 anni fa) in una zona asciutta in prossimit\u00e0 di una foresta planiziale e lungo un paleoalveo fluviale, forse l'antico corso dell'Era o del Rotina.\nSi sa che gli etruschi si spinsero fino alla riva sinistra dell'Arno e uno dei centri maggiori era Volterra.\nMa la mancanza di toponimi etruschi nelle immediate vicinanze di Pontedera e lungo il tratto terminale del corso d'Arno potrebbe essere un indizio della scarsa propensione abitativa di quei luoghi durante l'antichit\u00e0.\nSebbene la pianta del centro storico sia tipica degli insediamenti Romani, non esistono tracce documentate di quel periodo storico nella zona, n\u00e9 sono stati rinvenuti segni della civilt\u00e0 Etrusca.\nNella frazione di Gello sono peraltro documentati siti di et\u00e0 imperiale abbandonati nel III secolo d.C., verosimilmente a seguito della formazione del padule di Lavaiano.\nIn passato \u00e8 stata identificata con Valvata, una localit\u00e0 romana dell'Etruria che la Tavola Peutingeriana situa a 8 miglia romane da Pisa. L'autore della identificazione \u00e8 Niccol\u00f2 Sansone nella Tavola dell'Italia antica, come riporta il Targioni Tozzetti. Valvata per\u00f2 \u00e8 stata identificata anche con Cascina e con Fornacette, anche se queste restano solo ipotesi.\nRecentemente sono stati scoperti resti di una fattoria romana, probabilmente una fattoria dell'et\u00e0 imperiale augustea, in localit\u00e0 Scafa, nei pressi del vecchio Ponte alla Navetta.\nXII-XIII secolo.\nIl nome della citt\u00e0 deriva dal ponte che fu fatto costruire dagli Upezzinghi alla foce dell'Era quando ancora il borgo di Pontedera non esisteva. Le prime tracce della presenza del ponte sono del 1099. Esisteva invece all'epoca un villaggio, ora scomparso, di nome Travalda.\nLe prime tracce di Pontedera risalgono al 1163 quando viene inclusa nell'elenco dei castelli pisani. Si presuppone per\u00f2 che all'epoca non fosse ancora stata fortificata e lo sar\u00e0 solamente nella prima met\u00e0 del XIII secolo. Nello stesso anno si ha notizia della chiesa di San Martino, posta sotto la pieve di Calcinaia. Nel 1172 i Pisani respinsero la coalizione di Cristiano (Lucca, Siena, Pistoia e i Guidi): fu il primo scontro avvenuto a Pontedera. Nei secoli si succedono molte altre battaglie tra Pisa e Firenze con esito alterno che portano Pontedera sotto il controllo ora dell'una ora dell'altra.\nIl 1\u00ba luglio 1252 il castello fu teatro di una guerra tra Pisa ghibellina e la coalizione di Firenze e Lucca guelfa. Pisa risulta sconfitta e si ritira a Badia di S. Savino. Nel 1254 ci fu un armistizio in cui Pisa dovette cedere alcuni castelli a Firenze, tra i quali anche quello di Pontedera. Pisa non accett\u00f2 per\u00f2 queste condizioni e rimase in possesso di Pontedera.\nIl 23 settembre 1256, mediante un trattato, Pisa da una parte e Lucca e Firenze dall'altra, pass\u00f2 a questi ultimi ma fu riconquistato sei anni pi\u00f9 tardi. Fu stabilito lo smantellamento del castello nella pace del 1256 fra Pisa e Firenze.\nRafforz\u00f2 quindi le protezioni costruendo un largo fossato ma cadde nuovamente a Firenze nel 1266.\nIl conte Ugolino della Gherardesca nel 1274 accetta di smantellare il castello e il ponte. Nel 1278 il castello, non distrutto viene consegnato al papa. Nel 1285 \u00e8 occupato dai ghibellini fuoriusciti da Firenze.\nNel 1284 \u00e8 sotto il controllo pisano ma viene venduto come pegno di garanzia per trasformare il governo pisano da ghibellino a guelfo. Nel 1287 \u00e8 occupato da Fiorentini e Guelfi ribelli di Pisa. Firenze il 19 luglio 1291 stanzia tremila lire per la fortificazione del castello, indebolito dalle guerre, e per la costruzione di un cassero.\nNonostante questi lavori Pontedera nel 1291 torna sotto il dominio pisano. Due giorni prima di natale venne assalito da Guido da Montefeltro, podest\u00e0 di Pisa. Egli sapeva che a guardia del castello c'erano Guido Borgherelli e Nerino de Tizzoni con cento fanti invece di centocinquanta. I due castellani credendo nella forza delle mura avevano ridotto la guardia e preso le paghe dei fanti che non c'erano. Cos\u00ec il condottiero pisano di notte scal\u00f2 le mura dalla parte dell'Arno e conquist\u00f2 il castello.\nIl 12 luglio 1293 con la pace di Fucecchio Pisa \u00e8 costretta ad abbattere le fortificazioni di Pontedera.\nXIV-XV secolo.\nNel 1347 ricomincia la costruzione delle mura castellane e tra il 1353 e 1355 quelle della rocca. Nel 1328 viene preso e arso il castello di Pontedera e passa sotto la giurisdizione di Firenze. Nel 1341 mentre Pisa \u00e8 occupata nella guerra con Lucca occuparono vari castelli pisani tra i quali Pontedera. Nel 1342 il castello \u00e8 perso e ripreso dai Fiorentini.\nNel 1364 con la sconfitta pisana nella battaglia di Cascina e la successiva Pace di Pescia Pisa dovette cedere molti castelli al suo nemico fino all'accordo del 1369, tra i quali per\u00f2 non figura quello di Pontedera.\nLa battaglia pi\u00f9 importante si tenne nel 1369. Fu combattuta tra l'esercito fiorentino e quello mercenario di Bernab\u00f2 Visconti signore di Milano, comandato dal celebre condottiero Giovanni Hawkwood, gi\u00e0 al servizio della Repubblica Fiorentina, la quale fu sconfitta in questa occasione.\nNel febbraio 1399 Gian Galeazzo Visconti compra per duecentomila fiorini da Gherardo D'Appiano Pisa e il suo territorio. Alla morte di Gian Galeazzo Pisa viene ereditata da suo figlio illegittimo Gabriele Maria.\nCon un trattato firmato a Sarzana nel 1405, Pisa si trova al centro di uno scambio tra i Visconti e i Fiorentini, i primi appoggiati dal re di Francia Carlo VI, ottengono 206.000 fiorini e Sarzana, i secondi ottengono Pisa e il suo territorio.\nNel 1392 Pietro Gambacorta viene assassinato da Jacopo D'Appiano a causa delle sue posizioni filo-fiorentine.\nIl governo di Pisa era stato nel frattempo assunto da Gabriele Maria Visconti, figlio illegittimo di Gian Galeazzo, il quale sottoporr\u00e0 la citt\u00e0 di Pisa ed i suoi cittadini a sistemi esattoriali vessatori.\nI pisani, profondamente umiliati, trucidano la guarnigione fiorentina posta a presidiare la citt\u00e0; tornano cos\u00ec a riaprirsi le ostilit\u00e0 tra le due citt\u00e0.\nI fiorentini avanzano rapidamente verso Pisa, i Pisani, sentendosi perduti, scelgono di offrire la loro citt\u00e0 al Duca di Borgogna il quale invia un'ambasciata per intimare agli assediatori di allontanarsi da Pisa.\nNel 1406 dopo ben nove mesi di assedio Pisa cede e viene assoggettata al dominio fiorentino. Pontedera e altri castelli nel 1431 si ribellano ponendosi sotto la protezione del Piccinino, comandante dell'esercito del duca di Milano. Dopo appena un anno, tuttavia, Firenze riconquista tutto e questa volta definitivamente.\nNel 1432 i fiorentini persero alcuni castelli tra cui quello di Pontedera fu proprio ad opera di Antonio da Pontedera, un condottiero di ventura di Pisa, al soldo della repubblica di Lucca.\nPontedera aveva subito parecchie perdite nel corso degli anni per via delle continue guerre cos\u00ec nel 1454 la Signoria di Firenze ordin\u00f2 a cento famiglie di Camporgiano e a cento famiglie di Albiano e Caprignola di trasferirsi a Pontedera per ripopolare la zona. Ai nuovi abitanti furono concessi per dieci anni esenzione dai tributi poi rinnovati fino al 1534.\nFu proprio per questo motivo evidentemente che rimase fedele a Firenze nel 1494 quando, durante una sollevazione pisana, caccio il presidio inviato in occasione della venuta di Carlo VIII a Pisa.\nDal XVII al XIX secolo.\nInizi\u00f2 comunque l'ennesimo periodo di guerre, anche Pontedera fu occupata dai Pisani ma nel 1509 Pisa si arrese a Firenze, questa volta definitivamente.\nNel 1554 il Marchese di Marigliano ordin\u00f2 la distruzione delle mura di Pontedera. Ci\u00f2 avvenne perch\u00e9 i pontederesi durante la guerra austro-ispano-medicea accolsero nel proprio castello Piero Strozzi l'11 giugno. Truppe della famiglia Strozzi erano gi\u00e0 presenti in passato a Pontedera e cerc\u00f2 quindi di ristabilire rapporti di fedelt\u00e0 politica bruciando le scritture pubbliche ed elargendo esenzioni fiscali.\nCessato il periodo di ostilit\u00e0, a partire dal Rinascimento Pontedera assume sempre di pi\u00f9 le caratteristiche di un comune a forte vocazione commerciale, ottenendo l'autorizzazione ad una fiera annuale prima e ad un mercato settimanale poi.\nCon il 1565 Pontedera, dopo essere stata per lungo tempo sotto la giurisdizione di Cascina, acquista una sua propria competenza giurisdizionale estesa al territorio di Ponsacco e Camugliano, Calcinaia, Gello, Montecastello, Pozzale. Nel 1637 Ferdinando II dei Medici, istituendo il marchesato di Ponsacco e Camugliano con sede di residenza del Commissario feudale elimina la podesteria di Pontedera su questo comune.\nI Lorena avevano concesso a Pontedera la fiera annuale gi\u00e0 dal 1471 e mercato settimanale dal 1546 ogni mercoled\u00ec.\nIl Consiglio dei Duegento delibera il 26 marzo 1565 lo spostamento del giorno del mercato settimanale al venerd\u00ec1, tradizione che rimane ancora oggi. Questa cambiamento \u00e8 avvenuto su richiesta degli stessi abitanti per la concomitanza il mercoled\u00ec del mercato a Pisa.\nDal 1680 abbiamo notizie dell'esistenza della misericordia a Pontedera.\nL'ultima porzione di mura medievali e la rocca dell'XI secolo esistenti vicino all'attuale Piazza Cavour venne ritenuta un ostacolo allo sviluppo delle attivit\u00e0 commerciali e quindi distrutta nel 1846 dal Granduca Leopoldo su richiesta dei commercianti locali.\nL'11 e 12 marzo 1860 come nel resto della Toscana ci fu il plebiscito per aderire allo Stato sabaudo. 2210 furono i voti favorevoli, 14 quelli contrari, 2 i voti nulli.\nNel 1870 Luzio Crastan, imprenditore di origine svizzera, si trasferisce a Pontedera e inizia la produzione di surrogati di caff\u00e8. La fabbrica \u00e8 stata presente fino ai primi anni 2000 dove inizi\u00f2 la produzione in via primo maggio (allora via pisana) sebbene l'edificio non sia lo stesso perch\u00e9 andato distrutto dopo l'incendio del 1916. Attualmente \u00e8 abbandonata in attesa di essere demolita per far spazio ad un progetto di edilizia residenziale.\nNel 1898 vi furono rivolte per il pane in tutta Italia e ci\u00f2 non risparmio Pontedera che ebbe addirittura un morto. L'8 maggio 1898 Corrado Gambaccini, di soli 13 anni, fu ucciso in questi tumulti da un colpo di fucile.\nInizi del XX secolo.\nNel inizi del novecento Pontedera era divisa in cinque quartieri: centro, Bella di Mai (nella zona dove adesso sorge l'omonimo parco), Crimea (tra via Corridoni e Via Mazzini), Cina (fuori del ponte) e Bellaria (a est dell'ospedale) 1. Bella di Mai (talvolta definito Belladimai) proviene dal francese Belle de Mai ed \u00e8 stato sorto alla fine del XX secolo come fabbricato a corte dopo una bonifica dell'Era pochi anni prima.\nNel 1911 venne costituito a Pontedera uno dei primi gruppi scout italiani, il \"Centro d'Organizzazione R.E.I. di Pontedera\", ad opera dell'Avvocato Francesco Maglioli, futuro Podest\u00e0 della citt\u00e0. Il centro di Pontedera era una sezione della prima associazione scout italiana, fondata l'anno prima a Bagni di Lucca dal baronetto inglese Sir Francis Vane (prosecutore del movimento di Robert Baden-Powell) e dal Maestro Remo Molinari: i R.E. I. cio\u00e8 \"Ragazzi Esploratori Italiani\".\nLo scautismo riprender\u00e0 poi dopo la prima guerra mondiale nel giugno del 1922 con la fondazione del Reparto ASCI Pontedera 1\u00ba \"San Michele Arcangelo\", noto col nome de \"La Vecchia Asci Pontederese\". Fondatori furono il tenente Gualtiero Del Guerra, il sacerdote Don Ranieri Peretti, Guido Vanni, Adriano Broffoni, Gastone Pagliai, Alfredo Poggetti e Manlio Meotti. Il Foulard e la Fiamma riprendevano i colori dello stemma cittadino bipartito bianco-verde.\nNel 1913 la Regia Marina Italiana costru\u00ec in zona \"Curigliana\", a sud-ovest della citt\u00e0, un Aeroscalo per Dirigibili che fu operativo durante tutta la prima guerra mondiale. Nel dopoguerra l'aeroscalo pass\u00f2 alla Regia Aeronautica e ospit\u00f2 numerosi grandi dirigibili costruiti da Umberto Nobile, tra cui il celebre N-1 ribattezzato Norge con il quale grande trasvolatore italiano conquist\u00f2 nel 1926 il Polo Nord. Lo stesso Nobile soggiorn\u00f2 numerose volte a Pontedera.\nMa la vera svolta a Pontedera dal punto di vista industriale si ha con l'inizio delle officine meccaniche. Tutto inizio con la costituzione del Consorzio agrario cooperativo nel 1903. Il Consorzio con una sua officina forniva assistenza tecnica per le macchine agricole degli associati. Successivamente nel 1915 d\u00e0 vita all'Officine Meccaniche Toscane iniziano la produzione in proprio. Nel 1923 la societ\u00e0 assume il nome di Costruzione Meccaniche Nazionali e iniziano l'attivit\u00e0 anche di auto da corsa.\nL'anno seguente le Officine vennero acquisite dalla Piaggio che cercavano di espandersi in Toscana. Tale azienda meccanica si ingrand\u00ec parecchio durante gli anni trenta, aument\u00f2 il numero degli stabilimenti e del personale, iniziando la produzione di aerei militari, in particolare bombardieri. Ci\u00f2 fu favorito anche dalla presenza del vicino aeroporto militare (gi\u00e0 aeroscalo) e dalla linea ferroviaria ad esso collegata. Le officine e gli stabilimenti Piaggio sorgevano infatti in prossimit\u00e0 del Campo d'Aviazione e nel corso degli anni si ingrandirono a tal punto da inglobarne l'ingresso, la palazzina comando, e le caserme.\nDi particolare successo fu la produzione del quadrimotore Piaggio P.108, il primo bombardiere pesante italiano, che fu impiegato a lungo durante la seconda guerra mondiale dalla Regia Aeronautica.\nIl 30 maggio 1930, per regio decreto, Pontedera fu proclamata citt\u00e0.\nLa seconda guerra mondiale.\nDurante la seconda guerra mondiale Pontedera fu duramente bombardata dagli anglo-americani a causa della presenza della produzione di aerei militari. Tre sono stati i bombardamenti pi\u00f9 importanti. Il primo fu il 6 gennaio 1944 e colpi la zona della stazione. Il secondo fu il pi\u00f9 terribile e venne effettuato poco dopo mezzogiorno del 18 gennaio colpendo l'orto del Rosati (dove adesso c'\u00e8 l'omonimo parco) e distruggendo la zona di Belladimai. Molti pontederesi si erano rifugiati l\u00ec evidentemente proprio credendo di essere al sicuro in quel posto. Il terzo bombardamento avvenne il 21 gennaio. Complessivamente i morti furono 103 ai quali bisogna aggiungere quelli caduti per le mine o i cannoneggiamenti che sono altri 60. Alla conta si sommano poi tre partigiani morti per mano tedesca dopo alcune esplorazioni in zona.\nA giugno vennero bombardate le officine Piaggio poste nell'ex manifatture toscane lungo l'Emissario.\nIn estate del '44 il fronte della guerra raggiunge l'Arno. Il 18 luglio la 91\u00aa Divisione di Fanteria americana \u00e8 a Pontedera e si registra il primo morto a causa delle granate.\nLa produzione della Piaggio era gi\u00e0 stata trasferita a Biella e in altre localit\u00e0 del nord Italia, allora sotto il controllo tedesco, dopo l'8 settembre. I dipendenti quindi trasferirono i macchinari e iniziarono a lavorare l\u00e0 anche sotto la minaccia di essere deportati in Germania se avessero rifiutato.\nDopo i primi bombardamenti fu nascosto quel poco che era rimasto a Pontedera nei paesi vicini.\nOltre alla distruzione delle officine della Piaggio la guerra porta alla completa distruzione del teatro Andrea da Pontedera e ai due campanili del Duomo.\nAlcuni giovani \"Piaggisti\", di et\u00e0 compresa fra i 19 ed i 24 anni, si trovavano a Biella allorch\u00e9 l'industria Piaggio con l'avanzare del fronte era stata trasferita per servire gli \"alleati\" tedeschi. Ingiustamente ritenuti collaborazionisti, vennero barbaramente trucidati per mano dei partigiani dal nome di battaglia \"Cric\" e \"Milan\". La citt\u00e0 ne conserva il ricordo con una lapide posta nel cimitero cittadino e con il nome di una strada.\nDopo la seconda guerra mondiale.\nIl 2 giugno del 1946 si tiene in tutto il Paese il referendum istituzionale per scegliere un'Italia repubblicana o per dare continuit\u00e0 alla monarchia sabauda. A Pontedera su 10378 aventi diritto al voto i voti espressi per la Repubblica furono 7264 mentre i voti andati alla monarchia furono 2168. I voti non validi furono 946 dei quali 886 schede bianche.\nDal 1946 al 1952 sindaco di Pontedera fu l'artista Otello Cirri.\nDopo la seconda guerra mondiale l'industria meccanica Piaggio fu riconvertita ad uso civile e inizi\u00f2 la produzione della celebre Vespa, ideata e progettata dall'ingegner Corradino D'Ascanio.\nNel primo dopoguerra la Piaggio costru\u00ec anche un intero quartiere per i propri dipendenti, in prossimit\u00e0 degli stabilimenti. Questo villaggio che prese il nome di \"villaggio Piaggio\" costitu\u00ec un importante risorsa per l'azienda stessa poich\u00e9 per mezzo di questo poteva attrarre la manodopera necessaria agli stabilimenti offrendo al contempo un alloggio.\nCon la fine della guerra e la conversione in fabbrica di motocicli la Piaggio, e con essa Pontedera, partecipa attivamente al boom economico degli anni sessanta.\nIl 4 novembre 1966 il fiume Era ruppe gli argini e inond\u00f2 la citt\u00e0.\nEvoluzione della giurisdizione di Pontedera.\nNella stesura degli statuti di Calcinaia e Pontedera del 26 settembre 1409 si indica che il Podest\u00e0 di Pontedera e Calcinaia \u00e8 anche podest\u00e0 di Bientina e Montecalvoli.\nNel 1515 la Podesteria di Pontedera include Calcinaia, Montecastello e Ponsacco. Quindi gi\u00e0 nel XVI secolo possiamo affermare che Pontedera inizia ad assumere importanza in zona superando Calcinaia.\nA seguito di un impoverimento della zona si il 17 agosto 1532 la Podesteria di Pontedera e quella di Cascina vengono unite per un periodo di 10 anni. Tale periodo \u00e8 stato prorogato pi\u00f9 volte. Ogni sei mesi il podesta risiede alternativamente a Pontedera o a Cascina. La podesteria \u00e8 sottoposta al Vicariato di Vicopisano, tranne che Montecastello e Ponsacco sotto quello di Lari. Sotto il profilo giudiziario ricade tutto su quello di Vicopisano.\nCon il 1565 Pontedera acquista una sua propria competenza giurisdizionale estesa al territorio di Ponsacco e Camugliano, Calcinaia, Gello, Montecastello, Pozzale. Nel 1579 risulta invece di nuovo unita a Cascina.\nIl 23 settembre 1637 Ferdinando II de' Medici, istituendo il marchesato di Ponsacco e Camugliano concesso a Filippo Niccolini elimina cos\u00ec la podesteria di Pontedera su questo comune.\nNel 1771 la podesteria ebbe sede definitiva a Pontedera ed ebbe il grado di maggiore.\nMa successivamente, un motuproprio del 6 settembre 1783 provvide ad eleggere Pontedera come sede di Vicariato maggiore con giurisdizione civile e criminale nel proprio territorio (compresa Cascina) e in quello della Podesteria di Palaia.\nCon la riforma del 12 giugno 1784 Pontedera fu eletta sede di vicariato con giurisdizione civile e criminale sopra il proprio territorio e solo criminale sulla podesteria di Palaia.\nIl 24 ottobre 1790 venne soppresso il feudo di Ponsacco e Camugliano e inglobato a Pontedera.\nIl marchese Niccolini rinunci\u00f2 spontaneamente all'amministrazione del feudo tornado quindi ad essere amministrata dal vicario regio di Pontedera. Il feudo era ereditario e quindi non cess\u00f2 di esistere fino alla dominazione francese nel 1808. Tale soppressione fu confermata dai Lorena nel 1814.\nNel 1830 diviene sede di pretura trasferendola dalla sede di Palaia.\nNella Toscana granducale lorenese Pontedera ebbe un ruolo amministrativo notevole, essendo sede della cancelleria dalla quale dipendevano 7 comuni fra i quali Rosignano Marittimo.\nAll'indomani dell'unit\u00e0 d'Italia il comune di Pontedera ha tre frazioni: Pozzale (l'attuale Fornacette), La Rotta e Montecastello.\nAgli inizi del XIX secolo il comune di Pontedera include Oltrarno e parte di Fornacette, adesso frazioni di Calcinaia. Pochi anni dopo non ha pi\u00f9 Oltrarno n\u00e9 la zona dei Magazzini n\u00e9 quella del Chiesino.\nNel 1930 si ha il passaggio di un piccolo lembo di terra da Calcinaia a Pontedera. Tale modifica si \u00e8 resa necessaria perch\u00e9 interessava la ditta Crastan che si trovava proprio in mezzo al confine dei due comuni.\nTreggiaia e I Fabbri passano dal comune di Palaia a quello di Pontedera nel 1931.\nNel 2006 per la costruzione della nuova zona industriale che ricadeva in piccola parte su Calcinaia, si \u00e8 deciso un piccolo scambio di terreni tra questa e Pontedera. L'operazione \u00e8 stata regolata nel 2007.\nPontedera e i suoi corsi d'acqua.\nDal punto di vista ambientale la citt\u00e0 fu, fin dall'antichit\u00e0, sottoposta agli allagamenti causati dall'Era e dall'Arno che frequentemente rompevano gli argini e invadevano tutta la piana. Memorabile rimane l'alluvione del 1333 che distrusse anche l'unico ponte esistente.\nPer salvare Pisa fu costruito uno scolmatore a Putignano nel 1558 e uno a Fornacette nel 1568.\nNel 1616 fu costruito l'argine dell'Arno da Pontedera a Pisa a sinistra, da Caprona a Pisa a destra.\nIl 12 dicembre 1688 le campagne da Firenze a Pisa erano completamente allegate per l'esondazione dell'Arno.\nNel novembre 1740 l'Arno ruppe gli argini a Pontedera e inond\u00f2 le campagne fino a Livorno.\nNel 1745 avvenne nuovamente una nuova alluvione questa volta la zona interessata va dall'Era fino a La Rotta.\nNel 1758 oltre alla rottura dell'Arno si ebbe pure quella dell'Era e della Sterza.\nNell'ultimo millennio ci sono state 56 piene, mediamente una ogni 18 anni di cui 4 particolarmente distruttive (1333, 1557, 1844 e 1966).\nTra il 1837 e il 1839 fu costruito da una societ\u00e0 per azioni il ponte alla navetta allora chiamato ponte nuovo a bocca d'Usciana. Il ponte venne inaugurato nel 1840 e i Lorena concessero la riscossione del pedaggio alla societ\u00e0 anonima per 130 anni comunque a prezzo inferiore rispetto al costo che si pagava per il traghettamento.\nNel 1556 iniziano e si protrarranno per circa vent'anni lavori di deviazione del corso dell'Arno. L'Arno non passa quindi pi\u00f9 per la lunga ansa da Calcinaia e Bientina ma viene accorciato da Pontedera a Vicopisano. Calcinaia che prima si trovava a sud del fiume si ritrova poi a nord dello stesso. Venne concessa quindi agli abitanti di Calcinaia l'esenzione del tributo per attraversare l'Arno. Tale privilegio avvenne solo per i residenti entro la cinta del paese e non a tutto il comune.\nDopo una delle innumerevoli piene il ponte sull'Era croll\u00f2 parzialmente. Inizialmente si penso di ristrutturarlo ma nel frattempo crollo del tutto. Quindi fu costruito in meno di due mesi un ponte provvisorio di legno in attesa di uno in muratura. Nel 1809 croll\u00f2 anche quello provvisorio e l'anno seguente l'architetto Garella ne progetto uno nuovo. Il ponte, interamente in marmo bianco del Monte Pisano, fu eretto sotto la dominazione francese e per questo motivo venne chiamato napoleonico.\nLa costruzione era molto diversa rispetto alla precedente. L'asse viario prima era leggermente spostato verso sud e partiva dall'attuale piazza del ponte. Adesso era possibile invece avere una visuale di tutto il corso da sopra il ponte. Per la sua costruzione fu necessario abbattere alcuni edifici anche per il rialzamento della strada per rendere il ponte pi\u00f9 pianeggiante.\nPrima del 1855 si hanno dei lavori presso la foce dell'Era per porre in sicurezza le industrie che allora stavano crescendo avanzando di circa 75 metri il terreno verso l'Arno."}
{"id": "1460815", "revid": "126076", "url": "https://it.wikipedia.org/wiki?curid=1460815", "title": "Stern's", "text": "Stern's (originariamente Stern Brothers) era una catena regionale department store che serviva la stato di New York, Pennsylvania e New Jersey. La catena \u00e8 stata in attivit\u00e0 per pi\u00f9 di 130 anni.\nNel 2001, la societ\u00e0 madre di Stern Federated Department Stores ha deciso di ritirare il marchio Stern. La maggior parte dei negozi sono stati immediatamente convertiti nella societ\u00e0 sorella Macy's, con altri liquidati e riaperti come Bloomingdale's."}
{"id": "1460817", "revid": "1977059", "url": "https://it.wikipedia.org/wiki?curid=1460817", "title": "Bloomingdale's", "text": "Bloomingdale's \u00e8 una catena di Department stores statunitensi di propriet\u00e0 della Macy's, Inc. che a sua volta controlla anche la catena di vendita Macy's. Ha 38 punti vendita e 16 Blomingdale's outlets. \u00c8 la prima azienda ad utilizzare un ormai noto strumento di marketing: la \"shopping bag\". Infatti nel 1961 introduce l'uso di una busta di carta per evidenziare il proprio marchio distintivo, \"Big brown bag\". I suoi principali concorrenti sono Lord &amp; Taylor (la pi\u00f9 antica catena di grandi magazzini del mondo), Nordstrom e, in misura minore, Saks Fifth Avenue e Neiman Marcus.\nStoria.\nNel 1861 i fratelli Joseph e Lyman Bloomingdale, figli di un venditore che dopo aver vissuto in North Carolina e Kansas si era trasferito a New York, iniziano a vendere gonne nel loro negozio di merceria nel Lower East Side a Manhattan. Nel 1872 i due fratelli aprono uno store che offre una vasta gamma di vestiti, alcuni ispirati alla moda europea. In seguito si spostano all'angolo tra la 59th Street e Lexington Avenue. Negli anni venti il grande magazzino occupava un intero isolato. Nel 1930 Bloomingdale entra a far parte dei Federated Department Stores, ora Macy's, Inc. Nel 1931 l'edificio \u00e8 completamente ridisegnato dallo studio di architettura Starrett &amp; van Vleck in stile Art Deco. Il grande magazzino supera la Grande Depressione e la Seconda Guerra Mondiale, nel 1949 apre a Fresh Meadows, nel Queens: all'inaugurazione pi\u00f9 di 25.000 persone. Sono quindi aperti altri negozi, anche al di fuori di New York, a Washington DC e in Massachusetts negli anni settanta, in Pennsylvania, Texas, Florida, Illinois negli anni ottanta e in California nel 1996.\nNel settembre 2008 \u00e8 annunciata da Macy's, Inc. l'apertura nel febbraio 2010 a Dubai, negli Emirati Arabi Uniti, di una sede su tre livelli della Bloomingdale. Come nel caso della concorrente Saks Fifth Avenue, la presenza internazionale per Bloomingdale \u00e8 gestita su licenza da un operatore locale, in questo caso da Al Tayer Group LLC. Il CEO di Bloomingdale annuncia comunque che il grande magazzino di Dubai \u00e8 l'unico aperto al di fuori degli Stati Uniti poich\u00e9 Bloomingdale's non ha ulteriori piani per espandersi all'estero. Nel novembre 2015 viene aperto il primo negozio alle Hawaii all'Ala Moana Center di Honolulu. Il grande magazzino, di tre piani, prevede anche servizi di ristorazione presso il suo ristorante 40 Carrots."}
{"id": "1460818", "revid": "484362", "url": "https://it.wikipedia.org/wiki?curid=1460818", "title": "Department stores", "text": ""}
{"id": "1460819", "revid": "827882", "url": "https://it.wikipedia.org/wiki?curid=1460819", "title": "Department store", "text": ""}
{"id": "1460821", "revid": "78273", "url": "https://it.wikipedia.org/wiki?curid=1460821", "title": "Ebraico Standard", "text": ""}
{"id": "1460822", "revid": "287204", "url": "https://it.wikipedia.org/wiki?curid=1460822", "title": "Castelbottaccio", "text": "Castelbottaccio \u00e8 un comune italiano di abitanti della provincia di Campobasso, in Molise. Dista dal capoluogo circa 36\u00a0km. Sorge sulle colline situate alla sinistra del fiume Biferno, a 617 metri sul livello del mare.\nGeografia fisica.\nTerritorio.\nCastelbottaccio si erge su una collina alla sinistra idrografica del fiume Biferno, il pi\u00f9 importante della provincia. Dal suo punto pi\u00f9 alto, Colle Iannone (717 mt slm), \u00e8 possibile scorgere il panorama circostante fino al territorio abruzzese e al mare e, nelle giornate di cielo sereno, le isole Tremiti (a circa 90\u00a0km di distanza). Tra le campagne \u00e8 facile trovare masserie e capanne, chiaro richiamo all'anima contadina del paese. Inoltre, a pochissimi km \u00e8 presente il tratturo Celano-Foggia, che unisce i pascoli estivi in Abruzzo a quelli invernali in Puglia, importantissima via antica per i pastori. Il territorio di Castelbottaccio si snoda dalla valle del Biferno fino a raggiungere le colline soprastanti il paese, con un dislivello di circa 700 metri. Il paesaggio castelbottaccese \u00e8 dominato da colture cerealicole, anima dell'economia agraria insieme alla presenza di diversi oliveti nonch\u00e9 boschi di latifoglie, in particolare querce.\nClima.\nCastelbottaccio presenta un clima temperato mediterraneo con un'estate tiepida e un inverno relativamente rigido. Durante il periodo estivo le temperature possono superare i 30\u00a0\u00b0C, mentre in inverno possono raggiungere i 0\u00a0\u00b0C. D'inverno, inoltre, non sono rare le nevicate, talora anche consistenti. La temperatura media annuale \u00e8 compresa tra i 12 e 14\u00a0\u00b0C. La piovosit\u00e0 si attesta fra 700 e 1200\u00a0mm annui e la frequenza delle piogge \u00e8 fra i 60 e gli 80 giorni l'anno.\nStoria.\nIl paese fu fondato dai Normanni nell'XI secolo, con torri e cinta muraria. Anche le prime chiese (tra cui la principale, Santa Maria delle Grazie) erano normanne.\nIl centro si modific\u00f2 in epoca rinascimentale e barocca, con la trasformazione del castello in palazzo signorile. Nel 1691 le mura e le torri normanne erano ancora in piedi, come scritto in una relazione di Antonio Galluccio, estimatore vissuto verso la fine del 600.\nIn epoca normanna Castelbottaccio faceva parte della Contea di Molise. Nel 1132 ne era signore Malfrido (o Manfredo) Marchisio, nel 1148 il figlio Ugone e nel 1178 Ragone Marchisio. \u00c8 da notare che Marchisio non esprime altro che \u201csignore della Marca\u201d: non vale \u201cmarchese\u201d, e tanto meno \u00e8 cognome famigliare.\nCastelbottaccio, nell\u2019epoca sveva e gran parte dell\u2019angioina, seguit\u00f2 ad essere feudo della casa comitale di Molise. Nel 1309 era in vita un Raone Marchisio, signore di Castelbottaccio e di Lucito, come riporta l\u2019Aldimari. All\u2019esordio del regno di Roberto d'Angi\u00f2 il feudo era tenuto dalla famiglia di Sangro, la quale ne fu signora sino al 1465, allorch\u00e9 per fellonia verso Ferrante I d\u2019Aragona ne venne privata. La famiglia di Sangro vanta origini anteriore al mille, essendo indigena della vallata del Sangro e diramazione della casata longobarda dei Conte dei Marsi. Castelbottaccio, devoluta al demanio, fu data in feudo nel 1477 a Luigi Gesualdo conte di Conza. La prosapia nobilissima dei Gesualdo, derivante da prole di re normanno, ripeteva il cognome dal castello di Gesualdo (in Irpinia) che fu il suo primo feudo.\nCon diploma del 10 maggio 1498 essa fu data in feudo al Gran Capitano. Richiamato in Spagna nel 1507, tutti i feudi in suo possesso vennero incamerati dal Regio Fisco ed esposti in vendita.\nCastelbottaccio rest\u00f2 aggiudicata ad un cavaliere dei Sangro, del quale ignoriamo il nome battesimale, come ignoriamo la successione feudale nella famiglia a tutto il 1560.\nSappiamo invece con precisione che nel 1560 trovandosi eredi del feudo Vittoria e Lucrezia di Sangro (ambedue monache professe nel monastero della Croce di Lucca di Napoli), figliole di Adriana Tomacello, queste fecero donazione del feudo a costei.\nAdriana Tomacello pass\u00f2 a seconde nozze con Alfonso Piscicelli, e mor\u00ec verso il 1569. Da Adriana ed Alfonso nacque Gianfrancesco che, quale erede della madre, stabil\u00ec la signoria dei Piscicelli in Castelbottaccio, con inizio dal 1569. La famiglia Piscicelli, fra le pi\u00f9 antiche del Reame, era ascritta al patriziato nel Seggio di Capuana, ed era assunta all\u2019ordine di Malta fin dal 1402. Gianfrancesco Piscicelli \u2013 nipote \u00abex filio\u00bb dell\u2019omonimo \u2013 mor\u00ec nel 1646, ed ebbe ad erede il germano Berardino (nominato dal Capecelatro nel suo \u00abDiario\u00bb): il quale fu l\u2019ultimo titolare della stirpe. Il feudo, allora, ad istanza dei creditori di lui, venne messo all\u2019asta dalla Regia Corte, e rimase aggiudicato nel 1655 a Giambattista Ferri e la sua discendenza tennero Castelbottaccio in feudo sino ai primordi del secolo XVIII, e cio\u00e8 per oltre mezzo secolo, e lo venderono poscia ai Cardone. Domenico Cardone, oriundo di Atessa, utilista di Archi e Fara in Abruzzo, teneva intestata Castelbottaccio nel 1725, ma probabilmente ne era titolare da assai tempo prima. Non \u00e8 da confondere questa famiglia Cardone, indigena, con la famiglia Cardona dell\u2019antico patriziato catalano, venuta nel Reame con Alfonso I d\u2019Aragona illustrata dal valore e dalla lama di Raimondo di Cardona.\nFurono successori a Domenico:\na) Nicola, titolare certamente dal 1731: il quale ebbe due figli, Francesco e Vincenzo. Mor\u00ec nel 1740.\nb) Francesco, nato il 22 novembre 1735: il quale in et\u00e0 di 46 anni spos\u00f2 \u2013 nel 1781 \u2013 donna Olimpia Frangipane figlia del duca di Mirabello, la quale contava 20 anni essendo nata il 16 luglio 1761.\nIl vero nome del paese \u2013 cos\u00ec come testimoniato da un documento dell\u2019anno 1148 \u2013 \u00e8 \u201cCalcabuttaccio\u201d (roccia contornata da fossato pieno d\u2019acqua), chiamato dal Galanti \u201cCalcabuzca\u201d (1780).\nSi cominci\u00f2 a scrivere \u201cCastelbottaccio\u201d a partire da un documento del febbraio 1767.\nLo stemma del comune comprende una botte sormontata dal castello della \u201ccivitas\u201d concesso con riconoscimento ufficiale, con blasone, dal regno d'Italia nel 1930.\nMonumenti e luoghi di interesse.\nArchitetture religiose.\nChiesa di Santa Maria delle Grazie.\nSi tratta della chiesa pi\u00f9 importante del paese, a pochi passi dal palazzo baronale. La chiesa appartiene al X secolo ed \u00e8 a tre navate. A dispetto delle sue origini normanne, attualmente, dopo una serie di importanti restauri, tutto il corpo \u00e8 di matrice barocca. Lungo le due navate laterali sono presenti cellette dove troviamo diverse statue. Al termine della navata di sinistra si trova un'imponente cancellata in ferro battuto. \u00c8 presente un imponente campanile a pianta quadrata, dove si trovano alloggiate 4 campane. La chiesa conserva le tre importanti statue di Santa Lucia (anno 1841 \u2013 scultura lignea di Crescenzo Ranallo di Oratino), della Vergine delle Grazie (anno\n1694 \u2013 scultura lignea di Giacomo Colombo) e di San Giuseppe (anno 1780 \u2013 scultura lignea di Silverio Giovannitti di Oratino).\nCappella di San Oto.\nSi trova fuori dal paese, costruita nel 1899. A navata unica, la chiesa \u00e8 in pietra bianca con facciata semplice decorata da obl\u00f2 e sormontata da un campanile a vela. Dedicata a san Oto patrono del borgo, durante la ricorrenza della solennit\u00e0 i fedeli vi si recano per celebrare una messa in onore del santo.\nChiesa di Santa Giusta.\nRisalente al Cinquecento, venne edificata a circa 2\u00a0km dal paese in onore di santa Giusta da Siviglia, ora \u00e8 adibita ad area spirituale. Si trova a circa 650 metri sul livello del mare, su una collina estesa per circa 3 ettari e immersa nel verde, circondata da campi coltivati. A pochi passi dalla cappella \u00e8 presente un'area picnic dotata di tavoli e sedute.\nDa qui ha inizio una suggestiva fiaccolata che conduce la statua della santa fino alla chiesa di Santa Maria delle Grazie\nChiesa di San Rocco.\nAl centro del paese, adiacente alla piazza della Vittoria, troviamo la chiesa intitolata a san Rocco (1205). Interessata durante gli anni da diversi importanti lavori di ristrutturazione, \u00e8 stata oggetto di studi da parte del noto architetto e storico molisano Franco Valente, pubblicati in un articolo. In particolare, si sofferma su una lapide incastonata su un lato della chiesa, con incisa una scritta in latino che richiamerebbe ad un'altra lapide, presente in una chiesa consacrata nei medesimi anni a Firenze e di origine templare. Questo fa ipotizzare una possibile origine templare della chiesa presente a Castelbottaccio. Inoltre, sulla facciata principale, sulla sinistra e destra del portone, ci sono le iscrizioni recanti i nomi dei morti durante le due guerre mondiali. Al centro, si trova un rosone con una vetrata raffigurante san Rocco.\nCroce stazionaria.\nDi origine incerta, data la sua natura risultante dall'assemblaggio di diverse componenti di varia provenienza. Si pensa sia di epoca normanna, almeno alcune delle sue parti. Anch'essa \u00e8 stata oggetto di studi e di un articolo da parte del noto architetto e storico molisano Franco Valente\nArchitetture civili.\nPalazzo baronale.\nAppartenne alla famiglia angioina (XIII secolo) e poi ai Di Sangro abruzzesi. Una nobile del castello, donna Olimpia Frangipane, \u00e8 ricordata per l'apertura culturale agli intellettuali molisani, promuovendo la fondazione di un circolo giacobino (XVIII secolo). Tra gli intellettuali che frequentano il palazzo c'\u00e8 Vincenzo Cuoco, giurista e scrittore originario di Civitacampomarano.\nLa struttura risale all\u2019epoca normanna, con modificazioni importanti in epoca rinascimentale, con il passaggio da castello a palazzo signorile. Una facciata del palazzo baronale d\u00e0 su via Vittorio Emanuele, con una caratteristica scalinata in pietra, che conduce all\u2019ingresso principale, sormontato da un portale lavorato in pietra, che reca un pregevole fregio. All\u2019inizio della scalinata vi erano due bellissimi molossi in pietra (\u201ccorsi\u201d), venduti a famiglie del posto, che li custodiscono ancora nelle proprie case. Al piano terra vi sono i locali una volta utilizzati dalla servit\u00f9. Sul lato opposto vi era un\u2019entrata segreta, che conduceva alle prigioni, e all\u2019occorrenza serviva come scappatoia in caso di attacchi. Intorno al palazzo vi era un giardino circondato da mura, fossato per le acque e ponte levatoio. Il palazzo \u00e8 a struttura rettangolare, con il tetto trasformato e ridotto rispetto alle forme originali. Si notano ancora i bastioni del vecchio castello e un portale antico, che si \u00e8 conservato nella architrave rinascimentale.\nPiazza della Vittoria.\nInizialmente nota come piazza del municipio, viene cos\u00ec denominata nel 1965, \u00e8 il centro sociale del paese. Adiacente alla chiesa di San Rocco. Al centro della piazza \u00e8 presente una fontana che ritrae il simbolo del paese, una botte sormontata dalle mura della 'civitas'. Nel corso degli anni sono stati svolti lavori di modifica all'originale conformazione della piazza, che ora si presenta come in foto.\nMorgia Corvara.\nLa Morgia Corvara \u00e8 un enorme spuntone di roccia calcarea affiorante sul lato sinistro della strada lungo la direttrice per Lupara, a poche centinaia di metri dal centro abitato.\nPortali in pietra.\nLungo le strade del paese possiamo ammirare vari portali in pietra realizzati, prevalentemente da artigiani locali, per abbellire gli ingressi di alcuni edifici del paese. Se ne riporta una particolare presenza in corso Umberto I\u00b0, via Vittorio Emanuele III, via XXIV Maggio, piazza della Vittoria.\nVecchia fontana.\nSi tratta di un vecchio abbeveratoio, datato 1956, situato nei pressi della casa di riposo. Abbandonato al degrado e ricoperto di terra, \u00e8 stato restaurato da un abitante di Castelbottaccio e riportato all'antica bellezza, in attesa di lavori di rifacimento definitivi.\nSociet\u00e0.\nReligione.\nLa parrocchia di Castelbottaccio fa parte della diocesi di Termoli-Larino.\nTradizioni e folclore.\n19 marzo: festa di San Giuseppe, la popolazione del paese si riunisce per mangiare insieme, con tre persone che si occupano della ricreazione della \"Sacra Famiglia\". Si consumano pietanze tradizionali e dolci caratteristici.\n25 giugno: si ricorda la caduta di un fulmine (25 giugno 1888) che divelse parte del torace e due dita del bambino della statua della Vergine delle Grazie.\n30 luglio: solennit\u00e0 della Madonna delle Grazie.\n31 luglio: San Oto (festa patronale).\n22-23 agosto: solennit\u00e0 di Santa Giusta, con messa nella cappella rurale e successiva fiaccolata verso il paese.\n25 novembre: Santa Caterina con fiera per le vie del paese.\nCultura.\nCircolo neo illuminista 'Donna Olimpia Frangipane'.\nCircolo ispirato alla figura della baronessa Olimpia Frangipane Ricciardi. Donna colta, intelligente e affascinante, nel palazzo baronale di Castelbottaccio radun\u00f2 attorno a s\u00e9 i giovani intellettuali locali, creando un vero e proprio circolo dedito alla diffusione di sapienza e culla del giacobinismo molisano.\nLa pi\u00f9 importante funzione del circolo risiede nella diffusione della cultura mediante convegni, assemblee, proiezioni e mostre. Molto rinomato \u00e8 l'annuale concorso letterario, riservate a sole donne, che vede ogni anno un costante seguito e viene molto apprezzato. Altra festa importante, oggi interrotta, \u00e8 stata il 'Giorno DiVino', un tour enogastronomico e culturale che si snodava per le strade del centro storico. L'evento, ricadente nella prima met\u00e0 di agosto, richiamava ogni anno diverse centinaia di persone. Inoltre, ogni anno pubblica un calendario riguardante un tema inerente alla vita del paese (giochi, gastronomia, paesaggi).\nCucina.\nIl comune di Castelbottaccio si caratterizza per alcune tipicit\u00e0 legate all'antica cultura contadina. Notevole era la produzione di salumi, ottenuti seguendo procedure tradizionali, e tipica era anche la produzione casearia ricavata da latte ovo-caprino. Significativo \u00e8 poi l'impiego di legumi cotti in particolari pentole di terracotta, le \"pignate\", mentre l'olio viene ottenuto dalla spremitura di olive appena colte. Tipici del territorio sono alcuni tagli di pasta casereccia, come i cavatelli e i fusilli, e i taralli dolci e anche ripieni.\nArte.\nArnaldo De Lisio, celebre pittore denominato \"maestro del colore\", nacque a Castelbottaccio nel 1869. Nel 1883 si trasfer\u00ec a Napoli, dove si afferm\u00f2 come uno dei pi\u00f9 talentuosi pittori della Scuola di Posillipo e divenne noto soprattutto come ritrattista e decoratore. Notevole influenza su di lui ebbero i frequenti soggiorni parigini, dove entr\u00f2 a contatto con esponenti dell'impressionismo e della \u00c9cole de Paris. Durante gli anni della seconda guerra mondiale soggiorn\u00f2 a Castelbottaccio, mor\u00ec a Napoli nel 1949.\nEconomia.\nAgricoltura.\nLe attivit\u00e0 agro-pastorali hanno costituito da sempre la base dell'economia locale. Il settore zootecnico (allevamenti ovini, caprini e suini), ora quasi totalmente abbandonato, ebbe notevoli impulsi grazie all'ubicazione del borgo lungo un'antica via della transumanza, il tratturo Celano-Foggia. Castelbottaccio si trova esattamente a met\u00e0 percorso tra i pascoli estivi in Abruzzo e quelli invernali in Puglia e le numerose fonti d'acqua presenti sul territorio lo rendevano ideale come area di stazionamento.\nLa prevalenza dell'agricoltura si basa sul settore cerealicolo, sebbene vi sia una notevole presenza di uliveti.\nArtigianato.\nSul territorio \u00e8 presente una falegnameria che si occupa della realizzazione di infissi e opere in legno e una bottega che si occupa di infissi e serramenti in alluminio. Nel paese erano presenti botteghe di artigiani che si occupavano della lavorazione del marmo; alcuni dei portali frutto di quel lavoro sono tuttora visibili lungo le strade del borgo.\nServizi.\nNonostante l'esiguit\u00e0 della popolazione residente, nel comune sono fruibili i servizi essenziali (fra cui una farmacia) e alcuni pubblici esercizi.\nDi notevole rilievo \u00e8 poi la residenza protetta per anziani \"Arnaldo De Lisio\". Gestita da 'Etika Cooperativa Sociale', la casa di riposo offre assistenza geriatrica qualificata in regime residenziale.\nTurismo.\nSul territorio vi sono due agriturismi, entrambi a conduzione familiare e che propongono specialit\u00e0 locali.\nIn localit\u00e0 Santa Giusta \u00e8 presente un'area picnic attrezzata con tavolini e sedute, nei pressi dell'omonima cappella e dell'area spirituale, a breve distanza dal paese.\nIl paese dista circa 40\u00a0km dal mare (Termoli, Campomarino) e 70\u00a0km dalle piste da sci di Campitello Matese.\nInfrastrutture e trasporti.\nLa strada statale 647 \"Bifernina\" lambisce il territorio comunale consentendo i collegamenti con il resto della regione. Il centro abitato di Castelbottaccio \u00e8 raggiungibile tramite una strada interpoderale lunga circa 4\u00a0km.\nAmministrazione.\nDi seguito \u00e8 presentata una tabella relativa alle amministrazioni che si sono succedute nel comune:\nSport.\nNel paese sono presenti gli impianti polisportivi 'Enrico Buccella' con un campo da calcetto in erba sintetica idoneo anche per il tennis, e un campo da basket in cemento. Inoltre, di fronte, si trova la villetta comunale 'La Madonnina', spazio adibito a parco giochi."}
{"id": "1460824", "revid": "107341634", "url": "https://it.wikipedia.org/wiki?curid=1460824", "title": "Arcanum Divinae", "text": "Arcanum Divinae \u00e8 la quarta enciclica di papa Leone XIII, pubblicata a Roma il 10 febbraio 1880.\nIl documento, che affronta il tema dei problemi della famiglia in quel periodo e condanna fortemente il divorzio, rappresenta un importante riferimento per i successivi documenti della Chiesa cattolica sul matrimonio.\nIl Pontefice ribadisce la tradizionale posizione della Chiesa in materia: esalta il valore del matrimonio, elevato da Ges\u00f9 alla dignit\u00e0 di Sacramento; ne ricorda l'origine e le successive degenerazioni della poligamia; riafferma gli scopi e la disciplina del matrimonio cristiano; condanna il matrimonio civile e il divorzio; riafferma l'esclusivo potere legislativo e giudiziario della Chiesa in tale materia."}
{"id": "1460826", "revid": "1564499", "url": "https://it.wikipedia.org/wiki?curid=1460826", "title": "Benevento", "text": "Benevento (: , ; \"Benevi\u00e9nte\" in dialetto beneventano) \u00e8 un comune italiano di abitanti, capoluogo della provincia omonima in Campania.\nChiamata inizialmente \"Malies\" dalle native popolazioni irpino-sannitiche\nper poi essere rinominata dagli antichi romani prima \"Maleventum\" e infine \"Beneventum\", la citt\u00e0 vanta un cospicuo patrimonio storico-artistico e archeologico, frutto delle varie dominazioni ed affiliazioni susseguitesi nel corso della sua storia. Dal giugno del 2011 la chiesa di Santa Sofia, edificata nel 760 dal duca longobardo Arechi II, \u00e8 entrata a far parte del patrimonio dell'umanit\u00e0 UNESCO all'interno del sito seriale . Simbolo della citt\u00e0 \u00e8 l'arco di Traiano che risulta essere uno degli archi trionfali romani con rilievi meglio conservati. \u00c8 sede dell'arcidiocesi di Benevento.\nGeografia fisica.\nTerritorio.\nLa citt\u00e0 si trova nell'entroterra appenninico della Campania, nella parte meridionale della regione storica del Sannio.\n\u00c8 posta in una conca circondata da alture; a ovest in particolare, oltre la Valle Vitulanese, si trova il massiccio del Taburno Camposauro: le sue cime, viste dalla citt\u00e0, disegnano la sagoma di una donna distesa, detta la \"Dormiente del Sannio\".\nDalla parte pi\u00f9 alta della citt\u00e0 si possono scorgere inoltre le cime del monte Mutria, del Matese a nord-ovest, l'alta cortina del Partenio con il \"monte Avella\" a sud-ovest e i colli dell'Arianese con le appendici dei monti Dauni a est.\nLa citt\u00e0 \u00e8 attraversata da due fiumi: il Calore, affluente del Volturno, e il Sabato, che confluisce nel Calore in contrada Pantano, poco ad ovest del centro cittadino.\nIl territorio su cui si estende la citt\u00e0 \u00e8 piuttosto ondulato. Il suo centro infatti si eleva su una modesta collina nel mezzo della vallata, ed alcune contrade sorgono su altri poggi circostanti. L'altezza media sul livello del mare \u00e8 pari a 135\u00a0m, con una minima di 80\u00a0m ed una massima di 495\u00a0m, pari ad un'escursione di 415\u00a0m.\nClima.\nBenevento ha un clima tipicamente mediterraneo, con temperatura media annua di 15,8\u00a0\u00b0C. La temperatura media del mese pi\u00f9 freddo (gennaio) \u00e8 7,1\u00a0\u00b0C, quella del mese pi\u00f9 caldo (luglio) \u00e8 di 26,5\u00a0\u00b0C. In inverno si verificano raramente precipitazioni nevose, mentre l'estate si presenta alquanto afosa con periodiche ondate di calura: ad esempio, il 18 luglio 1884 la temperatura raggiunse i 42\u00a0\u00b0C. L'umidit\u00e0 nel periodo invernale \u00e8 mediamente del 72% ed in quello estivo del 57%.\nIl clima di Benevento ha per\u00f2 tratti pi\u00f9 continentali rispetto a quello, di tipo marittimo, della fascia costiera tirrenica e della pianura campana. Nel semestre invernale la temperatura in genere \u00e8 pi\u00f9 bassa; le nebbia, le brine e talvolta le gelate (con temperature di qualche grado sottozero) sono relativamente pi\u00f9 frequenti. Le correnti perturbate provenienti dal Mar Tirreno incontrano in Irpinia i primi baluardi appenninici (i monti del Partenio), dietro ai quali si ha una fascia di ombra pluviometrica, sicch\u00e9 Benevento riceve un quantitativo di pioggia nettamente inferiore rispetto ad altre zone della Campania ben pi\u00f9 piovose, quali l'Irpinia occidentale, il Salernitano e parte del Casertano.\nTerremoti.\nIl territorio cittadino \u00e8 considerato ad elevato rischio sismico. Nel corso della storia si sono verificati molti terremoti in citt\u00e0, alcuni con epicentro nel Sannio-Matese, altri nell'Irpinia; in pi\u00f9 occasioni Benevento \u00e8 stata pressoch\u00e9 rasa al suolo.\nAlluvioni.\nLa zona bassa di Benevento \u00e8 periodicamente soggetta ad alluvioni.\nStoria.\nI Romani.\n\"Maleventum\" compare per la prima volta nella storia romana nel 314 a.C., quando \u00e8 citata tra i luoghi in cui si svolse la seconda guerra sannitica; nei suoi pressi, infatti, le legioni di Papirio Cursore e di Bibulco sconfissero le truppe sannitiche. Nelle vicinanze della citt\u00e0, nel 297 a.C., il console romano Publio Decio Mure, avrebbe sconfitto durante la terza guerra sannitica gli Apuli, impedendo in tal modo il ricongiungimento con i Sanniti.\nNel 275 a.C., i Romani vinsero Pirro, venuto in Italia con i suoi elefanti: questo fatto si dimostr\u00f2 fondamentale per lo sviluppo della citt\u00e0. Per assicurarsi il possesso di Benevento, venne dedotto nel 268 a.C. il primo stanziamento di coloni romani con diritto latino. A quest'epoca risale il nome di \"Beneventum\", mutato da \"Maleventum\", considerato di cattivo augurio.\nDurante la seconda guerra punica, vennero combattute due battaglie decisive: nel 214 a.C. il generale cartaginese Annone fu sconfitto da T. Gracco; nel 210 a.C., il campo di Annone venne assalito e preso dal console Q. Fulvio. Nel 209 a.C. fu una delle diciotto colonie latine a somministrare contingenti di uomini e denaro per continuare la guerra.\nNell'86 a.C., i Romani la elevarono al rango di \"municipium\"; a quel tempo la citt\u00e0 era posta all'incrocio tra la via Appia e la via Minucia.. Intorno al 7 d.C. Augusto distacca definitivamente la citt\u00e0 dal Sannio e la aggrega alla \"regio II Apulia et Calabria\", ossia alla Puglia. Nerone vi deduce una nuova colonia, che prende il nome di \"Concordia\", come \u00e8 documentato anche nelle iscrizioni del regno di Settimio Severo: \"Colonia Julia Augusta Concordia Felix\". In seguito l'imperatore Adriano la un\u00ec alla provincia di \"Campania\".\nBenevento trasse particolari benefici dall'essere situata su un'importante arteria di comunicazione quale era al tempo la via Appia. Traiano la scelse quale punto di partenza per la via che prese il suo nome (la via Traiana, variante dell'Appia da Benevento a Brindisi, parzialmente sovrappostasi alla via Minucia). Fu cos\u00ec che per tutto il III e IV secolo d.C. la citt\u00e0 prosper\u00f2 in modo particolare, arricchendosi di numerosi monumenti. \nMedioevo.\nSede vescovile a partire dal IV-V secolo, fu quasi interamente distrutta da un terribile terremoto nel 369 d.C., segnando il suo lento ed inesorabile declino, favorito anche dalla crisi dell'Impero romano d'Occidente.\nNel 410 d.C., sub\u00ec l'invasione dei Visigoti e nel 455 quella dei Vandali. Poco tempo dopo, si verific\u00f2 la caduta dell'Impero Romano d'Occidente. Nel 490 d.C. fu presa dai Goti, nel 536 o 537 liberata da Belisario e nel 545 conquistata e saccheggiata da Totila.\nNel 571 i Longobardi vi fondarono il ducato di cui Zottone fu il primo duca fino al 591. Secondo Duca fu Arechi I (noto nelle fonti anche come Arigiso) (592-641). Terzo Duca fu Aione (641-642). Quarto Duca fu Radoaldo (643-661). Quinto Duca fu Grimoaldo (651-662), che divenne anche Re dei Longobardi nel 661. Sesto Duca fu Romualdo I o (noto nelle fonti anche come Romoaldo) (663-687). Settimo Duca fu Grimoaldo II (687-689). Ottavo Duca fu Gisulfo I (689-705). Nono Duca fu Romualdo II (706-731). Decimo Duca fu Audelaio (731-733). Undicesimo Duca fu Gregorio (733-739). Dodicesimo Duca fu Iodescalco o Godescalco (740-742). Tredicesimo Duca fu Gisulfo II (742-751). Penultimo Duca fu Liutprando (752-758). L'ultimo fu Arechi II, genero di re Desiderio, dal 758 al 787. Protetto dalla sua grandezza, dalla situazione appartata e dalle difficolt\u00e0 di portarvi e sostenervi guerra, il ducato si mantiene incolume davanti alla minaccia dei Franchi e lo stesso Carlo Magno \u00e8 costretto ad arrestarsi ai suoi confini. Nell'840, dopo la morte violenta di Sicardo, il dominio fu diviso nei due principati di Benevento e Salerno e nella contea di Capua. Nel secolo successivo l'Impero bizantino tornava per\u00f2 alla carica riuscendo ad occupare Benevento tra l'891 e l'894. Segu\u00ec la serie dei principi indipendenti di Benevento da Radalgisio a Landolfo VI. Nel 969, papa Giovanni XIII innalz\u00f2 Benevento a Chiesa metropolitana. Il principato fin\u00ec nel 1053 con la battaglia di Civitate e la presa di Benevento da parte di Riccardo I di Aversa e Roberto il Guiscardo. Nel 1077, Enrico III la cedette alla Chiesa.\nFu per qualche anno in mano ai Normanni (1078 - 1081), rimanendo poi per secoli un'enclave pontificia nel Regno di Napoli, governata da rettori papali, pur fra alterne vicende: vi furono infatti tentativi di conquistarla da parte di Federico II e Manfredi di Svevia, che qui rimase ucciso in una battaglia contro Carlo I d'Angi\u00f2. Fu sottratta alla Chiesa durante le lotte tra Angioini e Aragonesi.\nEt\u00e0 moderna.\nIl suo stato di enclave pontificia nel Regno di Napoli, governata da rettori papali continu\u00f2 anche in epoca pi\u00f9 moderna.\nNel 1458, papa Callisto III, alla vigilia della sua morte, ricre\u00f2 per il nipote Pedro Lu\u00eds il ducato di Benevento, infeudazione illusoria, in quanto la citt\u00e0 era saldamente tenuta da re Ferrante.\nAlessandro VI, per non essere da meno, confermando a Federico d'Aragona l'investitura del regno di Napoli, nel 1497 l'ottiene per il figlio Giovanni, gi\u00e0 duca di Gandia, principe di Tricarico, conte di Carinola e di Chiaromonte, nonch\u00e9 Gonfaloniere della Chiesa. Benevento fu poi turbata dalle lotte intestine sorte tra la fazioni di Castello e della Fragola (Fravola), concluse con la pace del 1530.\nNel Seicento, per\u00f2, pestilenze, carestie e terremoti annientarono gli sforzi compiuti e impoverirono sempre pi\u00f9 la citt\u00e0. Benevento ritrova serenit\u00e0 sotto il papa, salvo un breve assedio operato dagli spagnoli dal 4 settembre al 28 settembre 1633, scrive infatti lo storico Gregorovius: \"La citt\u00e0 si considerava come repubblica sotto l'alto patrocinio dei Papi, ed essa sopportava codesta forma di supremazia papale, perch\u00e9 vi trovava modo di usare una libert\u00e0 maggiore di quella che un altro reggimento le avrebbe consentito\".\nQuando la citt\u00e0 venne distrutta dal terremoto del 1688 il cardinale arcivescovo Orsini, futuro papa Benedetto XIII, usc\u00ec indenne dalle rovine del suo palazzo. Egli non solo provvide a ricostruire la citt\u00e0, ma ne increment\u00f2 tutte le attivit\u00e0 finch\u00e9 il sisma del 1702 devast\u00f2 nuovamente Benevento. Nonostante ci\u00f2 il Pastore non desist\u00e9 dalla sua opera, tanto da essere celebrato come \"Alter Conditor Urbis\" (\"nuovo fondatore della citt\u00e0\").\nCon l'arrivo in Italia di Napoleone Bonaparte nel 1798, Benevento fu dapprima occupata da Ferdinando IV di Borbone. In seguito, Napoleone la fece sede di un nuovo principato, retto dal Talleyrand (1806). Tornata alla Chiesa con la Restaurazione, nel 1860 i garibaldini di Salvatore Rampone la sottrassero al dominio pontificio, e fu cos\u00ec annessa al nascente Regno d'Italia e proclamata capoluogo di Provincia.\nDopo l'unit\u00e0 d'Italia.\nCominciava cos\u00ec una nuova vita per la vetusta citt\u00e0, che riprendeva nel Mezzogiorno d'Italia la sua funzione, sviluppandosi notevolmente nel suo complesso urbano ed arricchendosi di nuovi edifici, progredendo nell'agricoltura, specie nella coltivazione dei tabacchi e dei cereali, nelle famose industrie dolciarie, meccaniche, dei liquori, del legno, dei laterizi, nei suoi floridi commerci, nelle istituzioni assistenziali e culturali.\nN\u00e9 tale fervore poteva essere spento dall'immane distruzione del secondo conflitto mondiale, allorch\u00e9 la cittadinanza diede tale prova di coraggio e di abnegazione, da meritare la Medaglia d'Oro al Valor Civile (15 giugno 1967). La citt\u00e0 fu bombardata dagli Alleati nel 1943: duemila abitanti morirono e oltre la met\u00e0 dell'abitato rimase distrutto. Solo il 2 ottobre 1943 gli americani entrarono nella citt\u00e0.\nIngenti danni furono poi causati da un'alluvione nel 1949. Dagli anni Cinquanta Benevento si \u00e8 notevolmente espansa, ma l'alluvione del 2015 cre\u00f2 altri gravi danni.\nSimboli.\nLo stemma cittadino, concesso con D.P.R. del 27 dicembre 1990, ha la seguente blasonatura:\nIl gonfalone consiste in un drappo di rosso mentre la bandiera cittadina, che riprende gli smalti del blasone civico, \u00e8 un tricolore giallo, bianco e rosso.\nSociet\u00e0.\nEvoluzione demografica.\nSecondo l'Istat nel 2015 Benevento (che all'epoca contava oltre abitanti) era al vertice di un sistema locale di abitanti in un ambito di 30 comuni, tutti compresi all'interno del territorio provinciale.\nEtnie e minoranze straniere.\nAl 31 dicembre 2020 gli stranieri residenti in citt\u00e0 sono , corrispondenti al 3,7% della popolazione. Le nazionalit\u00e0 pi\u00f9 rappresentate sono:\nLingue e dialetti.\nAccanto alla lingua italiana, a Benevento \u00e8 in uso un vernacolo appartenente al gruppo dei dialetti campani.\nTradizioni e folclore.\nLa \"citt\u00e0 delle streghe\".\nBenevento \u00e8 comunemente nota come la \"citt\u00e0 delle streghe\" (o, pi\u00f9 propriamente, delle \"janare\"). La fama, consolidatasi grazie al libro \"De nuce maga beneventana\" del protomedico Pietro Piperno, \u00e8 dovuta con tutta probabilit\u00e0 ai riti pagani che i longobardi svolgevano nei pressi del fiume Sabato: alcune donne urlanti saltavano intorno ad un albero di noce da cui pendevano serpenti, oppure dei guerrieri a cavallo infilzavano una pelle di caprone appesa ad un albero. Questi riti apparvero come demoniaci ai beneventani cattolici, che forse credettero di vedere dei sabba stregoneschi.\nAltri fanno risalire la fama ai riti della trib\u00f9 dei \"Samentes\" che in origine furono adoratori dei boschi nei quali, di notte, celebravano feste e riti religiosi; poich\u00e9 chi officiava tali riti erano sacerdotesse, a cui venivano attribuiti poteri magici e divinatori, si cre\u00f2 tale leggenda che, ai tempi in cui operava la Santa Inquisizione, fu causa di persecuzioni ed esecuzioni capitali.\nPi\u00f9 tardi i dominatori capirono che era molto pi\u00f9 conveniente accettare la religione dei beneventani. Questa valutazione politica, forse ancor pi\u00f9 della perseveranza di San Barbato, port\u00f2 dunque i nuovi padroni a convertirsi nel 664. Ci\u00f2 garant\u00ec una lunga e stabile prosperit\u00e0 alla citt\u00e0 e ai suoi governanti, e port\u00f2 all'abbattimento dell'albero sacro da parte di San Barbato. In questo luogo egli fece erigere un tempio intitolato a \"Santa Maria in Voto\".\nMa nei secoli successivi la credenza non si sop\u00ec, anzi si arricch\u00ec di nuovi elementi. Streghe provenienti da ogni dove, volando come il vento, si sarebbero riunite sotto un noce, ovvero l'albero dei longobardi inspiegabilmente risorto. Qui si sarebbero tenuti banchetti e orge con la partecipazione del demonio, dopo i quali le streghe avrebbero attuato sortilegi contro la popolazione. Numerose furono le donne processate per stregoneria che riferirono dei sabba sotto il noce di Benevento; la credenza sopravvive come superstizione popolare.\nIstituzioni, enti e associazioni.\nA Benevento sono presenti 3 strutture ospedaliere:\nQualit\u00e0 della vita.\nSecondo le statistiche de Il Sole 24 ORE e Italia Oggi, Benevento nel 2008 aveva una qualit\u00e0 della vita in classifica all'81\u00ba posto, migliorando di ben 21 posizioni. Per Il Sole 24 ORE, nel 2011, peggiora ulteriormente arrivando al 97\u00ba posto in classifica, ma migliora arrivando al 83\u00ba posto nel 2012. Nel 2013 il ritorno all'81\u00ba posto; nel 2014 scende all'84\u00ba posto, nel 2015 scende di molte posizioni, arrivando al 99\u00ba posto e nel 2016 risale all'86\u00ba posto, nel 2017, invece, scende di nove posizioni arrivando al 95\u00ba posto. Nel 2018 sale di 4 posizioni arrivando al 91\u00ba posto. Per Italia Oggi, invece, nel 2011 Benevento si classifica al 90\u00ba posto, scendendo nel 2012 al 94\u00ba posto. Nel 2013 risale all'86\u00ba posto, e nel 2014 sale di ben 20 posizioni, arrivando all'66\u00ba posto. Nel 2015 riscende al 73\u00ba posto, per poi risalire nel 2016 al 72\u00ba posto, nel 2017, invece, scende di tre posizioni arrivando al 75\u00ba posto. Nel 2018 scende di ben 16 posizioni arrivando al 91\u00ba posto.\nIn base alle statistiche del Sole 24 ORE, nello specifico, Benevento era nelle seguenti posizioni:\nCultura.\nIstruzione.\nScuole.\nBenevento ospita numerose scuole e tra queste le pi\u00f9 degne di nota sono il liceo classico Pietro Giannone e il liceo scientifico Gaetano Rummo, che rappresentano la storica coppia di licei della citt\u00e0. Il primo \u00e8 stato fondato nel 1810, ed \u00e8 stato uno dei primi licei classici d'Italia; il secondo, \u00e8 stato fondato nel 1923 con il nome di \"Regio Liceo Scientifico di Benevento\", per poi essere intitolato al medico beneventano nel 1924. Altri importanti istituti sono il liceo statale Giuseppina Guacci, nato nel 1872 come istituto magistrale, il liceo artistico Virgilio, l'istituto tecnico commerciale Giuseppe Alberti e l'istituto tecnico industriale Giovan Battista Bosco Lucarelli.\nUniversit\u00e0.\nDal 1990 Benevento \u00e8 sede dell'Universit\u00e0 degli Studi del Sannio, ospitata in varie strutture cittadine. ;\nUn ulteriore polo universitario \u00e8 dato dalla presenza in citt\u00e0 dell'Universit\u00e0 degli Studi Giustino Fortunato, ateneo privato;\nIn citt\u00e0 sono presenti tre indirizzi di studio dell'ateneo principale di Napoli. Essi sono: fisioterapia,\ninfermieristica e ostetricia;\nA Benevento \u00e8 presente il Centro di Cultura \"Raffaele Calabr\u00eca\", nel Palazzo Arcivescovile, il quale \u00e8 legato all'Universit\u00e0 Cattolica;\nL'Istituto superiore di scienze religiose \"Redemptor hominis\", istituto accademico eretto dalla Congregazione per l'Educazione Cattolica, che rilascia i titoli di Laurea in Scienze Religiose abilitanti all'insegnamento della religione cattolica nelle scuole di ogni ordine e grado ed inoltre offre una serie di percorsi di approfondimento della fede per laici e religiosi;\nArte.\nPittura.\nTra gli artisti locali \u00e8 da menzionare innanzitutto Perinetto da Benevento, che decor\u00f2 la chiesa dell'Annunziata, dipingendo nell'aprile 1456 le \"Sette Gioie della Vergine\", nel marzo 1457 \"Storia di San Giorgio e della Donzella\", \"Sant'Antonio\", \"La Madonna\", \"San Michele con quattro Angeli\". Diversi altri lavori furono eseguiti dal Perinetto a Napoli; su tutti si ricorda il ciclo di affreschi rinascimentali della \"cappella Caracciolo del Sole\" nella chiesa di San Giovanni a Carbonara.\nNel secolo successivo l'artista di maggior spicco fu \"Donato Piperno\". Nel 1589 nella chiesa di San Domenico dipinse su legno \"San Vincenzo Ferreri\" e forse il \"Rosario\"; sono suoi, inoltre, il \"Martirio di San Gennaro\" nella chiesa dell'Annunziata, la \"Pace\" nell'aula delle riunioni dell'ex Seminario, la \"Deposizione\" nella chiesa di Sant'Agostino, \"Sant'Orsola anacoreta con Sant'Onofrio e Sant'Antonio abate\" nella chiesa di Santa Sofia.\nNel XVIII secolo Basilio Alvano dipingeva il quadro di \"Elia e Daniele\", fatto collocare dall'arcivescovo Landi nella navata maggiore dell'antica chiesa Metropolitana, mentre il sacerdote Giuseppe Cassella nel 1786 dipingeva la \"Parrocchia di Santa Maria della Verit\u00e0\" con una serie di affreschi, successivamente perduti nella guerra e nel terremoto nel 1980.\nNel XIX secolo svariati artisti furono attivi in citt\u00e0. Giuseppe Salvetti realizz\u00f2 nel 1840, nel centro della volta della crociera dell'antica Chiesa Metropolitana, un grande dipinto dei santi Bartolomeo, Gennaro e Barbato, voluto dal cardinale Bussi.\nAchille Vianelli nel 1850 fece apparire alla chiesa Santa Sofia un'aula di disegno che vide cultori come l'acquarellista Luigi Petrosini, Giuseppe Petrosini, il caricaturista Vincenzo Romano. Giuseppe Chiarotti (m. 17 gennaio 1905) dipinse \"San Pantaleone\" nell'estinta cappella omonima in piazza Piano di Corte. Suo anche un quadro perduto della \"Desolata\" in via Episcopio (gi\u00e0 calata Olivella). Francesco Pastore (m. 22 dicembre 1907) dipinse \"Un brutto quartodora\", negli uffici dell'Economato del Palazzo Provinciale; il cardinale Di Rende gli commission\u00f2 inoltre una rappresentazione di San Barbato per la cappella del Convitto Arcivescovile, e a lui l'avv. Ignazio Pilla fece eseguire il ritratto del cardinale Donato Maria Dell'Ollio e quello del patriota Federico Torre.\nDa ricordare inoltre: Gaetano De Martini, Maurizio Barricelli, Raffaele Maienella, Cesare Mainella, Attilio Zanchelli, Nicola Silvestri, Nicolino Rummo.\nIl pi\u00f9 autorevole esponente beneventano della pittura contemporanea \u00e8 Mimmo Paladino, ex-docente del Liceo Artistico, assurto agli allori della fama mondiale con mostre in America ed in Cina. \u00c8 tra i massimi esponenti della Transavanguardia e vive e lavora a Benevento.\nTeatro.\nMusica.\n\"Giovanni De Vita\" in \"Thesaurus Antiquatarum\" menzionava, tra i collegi di arti e mestieri esistenti in epoca romana a Benevento, quelli dei \"tibicines\" e degli \"artifices organorum\", ovvero suonatori e costruttori di strumenti. A conferma di ci\u00f2 nel 1912, durante i lavori di costruzione della ferrovia Benevento-Cancello, nelle vicinanze della chiesa dei SS. Cosma e Damiano furono rinvenuti reperti che attestavano l'esistenza di un collegio musicale romano.\nPer quanto riguarda il Medioevo, la Biblioteca Capitolare di Benevento raccoglie numerosi codici musicali risalenti al IX secolo, scritti in notazione neumatica. Essi costituiscono la pi\u00f9 grande raccolta di musica antica a disposizione oggi.\nInoltre nel Medioevo si svilupp\u00f2 a Benevento il canto beneventano, un particolare tipo di canto piano liturgico, diverso dal canto gregoriano ma simile a quello ambrosiano.\nNel XVI secolo si ha notizia di un primo organo in citt\u00e0, costruito fa Fabio Scoppa e Carlo Scala, posto nella scomparsa chiesa di Santo Spirito, all'inizio dell'odierno corso Garibaldi. Questo secolo e il successivo vedono numerosi contributi alla musica da parte di artisti locali. Domenico Scorpione, insegnante di musica al seminario, compose i \"Sacra Modulamina\" (1672), completa da cappella dedicata a Gioacchino Monti. Caratterizzata dal basso continuo dell'organo, comprende quattro \"antifone\" e \"litanie della Beata Vergine\" a cinque voci. Scorpione scrisse inoltre testi teorici come le \"Istituzioni Corali\", dedicata al vescovo Orsini e un \"Introduttorio musicale\". In questo periodo si annoverano poi Don Prisco Della Porta, maestro di cappella nella chiesa Metropolitana, che diede alla stampa \"Arianna Musicale\", operetta dedicata al De Nicastro; e Sipontino, arciprete della Metropolitana.\nNel XIX secolo \u00e8 famosa l'accademia poetica e musicale celebrata nel convitto delle \"Orsoline\" il 1\u00ba novembre 1849, in onore di papa Pio IX in visita a Benevento. In questo periodo si annoverano l'agostiniano Beniamino Arena, vissuto ai primi del secolo, compositore di canti sacri per il popolo, fra cui un famoso \"Miserere\". Giuseppe Petrosini, ritrattista e musicista, fondatore della \"societ\u00e0 mandolinista\" e del \"circolo filodrammatico\", scrisse parecchie suonate, valzer (fra cui \"La vallata del Sabato\", scherzo con tamburelli) e sinfonie (fra cui \"Aurora\"). Alla sua morte lasci\u00f2 il suo harmonium al tempio della Madonna delle Grazie. Antonio De Maria fu un altro musicista, capo opera per circa 40 anni della schola cantorum del seminario. Anche il clinico Gaetano Rummo non ancora ventenne, appena diplomatosi in pianoforte al conservatorio di \"San Pietro a Maiella\", music\u00f2 \"Iarba\" di Salvatore Cosenza, in tre atti, eseguita il 17 marzo 1900 nel Teatro Comunale Vittorio Emanuele.\nNel 1980 \u00e8 sorto anche a Benevento un Conservatorio musicale, situato nell'antico palazzo De Simone (gi\u00e0 Collegio La Salle), e dedicato nel 2006 al compositore Nicola Sala, nativo di Tocco Caudio. Il Conservatorio dispone di una biblioteca musicale con un patrimonio musicale di oltre 4.000 volumi e opuscoli, di circa 300 dischi e di sei periodici correnti.\nMedia.\nStampa.\nIl principale quotidiano di Benevento \u00e8 Il Sannio Quotidiano fondato da Luca Colasanto. Altri quotidiani della citt\u00e0 sono: Il Quaderno, Gazzetta di Benevento.\nIn citt\u00e0 \u00e8 presente anche una redazione de Il Mattino.\nRadio.\nA Benevento (o nelle immediate vicinanze) hanno sede alcune emittenti radiofoniche:\nTelevisione.\nA Benevento (o nelle immediate vicinanze) hanno sede alcune emittenti televisive:\nVi \u00e8 anche una televisione online:NTR24\nCucina.\nI primi piatti sono a base di pasta (condita con sugo di agnello o rag\u00f9). Tipici del Beneventano sono i \"cecatielli\", le lasagne, i \"cavatelli con i broccoli\", le \"fiavole\" preparate con pasta sfoglia con ripieno di uova e formaggio. Altri piatti tipici sono il \"mugniatiello\", involtino a base di fegato, polmone, prezzemolo, aglio, avvolti con budella di agnello e di legumi, preparati in vari modi, e il natalizio \"cardone\", a base di germogli di carciofo opportunamente trattati.\nProdotti tipici.\nLiquori.\nLiquore Strega, nocino, \"lacrime di Bacco.\"\nTorrone di Benevento.\nLa fama del torrone di Benevento si diffuse a partire dal XVII secolo: a quei tempi in occasione delle feste natalizie era usuale inviarne ai prelati di Roma, capitale dello Stato Pontificio di cui Benevento faceva parte. Nel secolo successivo, infatti, nacque il \"Torrone del Papa\", con zucchero liquefatto, pinoli e frutta sciroppata, oltre al \"Perfetto Amore\", ricoperto di cioccolato, limone o caff\u00e8, e all\"Ingranito\", arricchito da confetti cannellini. Furono per\u00f2 i Borbone nel XIX secolo a valorizzare questo prodotto facendolo diventare una specialit\u00e0 natalizia: alla casata fu dedicato il \"Torrone della Regina\".\nVerso gli inizi del nuovo millennio, si ricominci\u00f2 a produrlo prediligendo le tecniche artigianali e ne vengono prodotte nuove variet\u00e0 che hanno pur sempre alla base la stessa ricetta vecchia di secoli. La sua fama \u00e8 nazionale; continua ad essere un dolce soprattutto natalizio: in particolare \u00e8 diffuso il torrone bianco, alle nocciole o alle mandorle. Due le ditte produttrici principali: la Strega Alberti (nota anche per il liquore) e le Fabbriche Riunite del Torrone di Benevento, entrambe con sede al Rione Ferrovia.\nCardone.\nIl cardone \u00e8 una zuppa di cardi con brodo vegetale, pollo, uova e polpettine, servita con crostini di pane, tipico piatto natalizio.\nGeografia antropica.\nSuddivisioni storiche.\nLa citt\u00e0 di Benevento \u00e8 suddivisa in otto quartieri, o rioni:\nCentro storico.\nIl centro storico di Benevento si trova su un'altura fra il corso dei fiumi Calore e Sabato, digradante verso la loro confluenza, ad ovest. \u00c8 attraversato da un asse viario principale costituito dal Corso Dante e dallo spazioso Corso Garibaldi, sul quale si aprono alcune piazze (Cardinal Pacca, Duomo, Orsini, Roma, Matteotti). Nel punto pi\u00f9 alto si trova il castello, la Rocca dei Rettori.\nNei due corsi confluisce un'irregolare rete di vicoli, nella quale sono distinguibili alcuni \"rioni\" storici, fra cui i medievali Trescene e Triggio, situati rispettivamente all'estremo nordorientale e sudoccidentale. I longobardi eressero una cinta muraria che includeva tutta la zona, della quale rimangono solo alcuni tratti. L'acropoli di Benevento conserva una cospicua quantit\u00e0 di monumenti, di cui i principali sono posti su Corso Garibaldi.\nLa struttura del centro \u00e8 segnata dall'impianto della citt\u00e0 romana, di cui il corso Garibaldi riprende il tracciato del decumano massimo. Oltre agli antichi monumenti di cui si parla nelle sezioni seguenti sono presenti alcune architetture notevoli realizzate dal secondo dopoguerra ai giorni nostri. Negli anni cinquanta viene costruito su progetti di Gennaro De Rienzo e Vincenzo Miccolupi il complesso di edifici della Via Traiano. Pi\u00f9 tardi l'edificio INA Assitalia di Davide Pacanowsky, la sede tecnica della SIP di Nicola Pagliara, l'Hortus Conclusus di Mimmo Paladino, Roberto Serino e Pasquale Palmieri, la nuova ala del Museo del Sannio di Ezio De Felice, Eirene Sbriziolo e Roberto Fedele, alcuni restauri notevoli come quello di Palazzo Paolo V su progetto di Gianfranco Caniggia e di Palazzo Mosti (attuale sede del Comune) di Giovanni Consolante, oltre che della Rocca dei Rettori degli stessi De Felice, Sbriziolo e Fedele. Infine agli inizi del nuovo secolo sono stati realizzati alcuni interventi significativi come il museo ARCOS progettato da Vittorio Maria Berruti ed il Liceo Artistico nell'area parco di Sant'Ilario dell'architetto Raimondo Consolante. La riqualificazione dell'area dell'Arco del Sacramento degli architetti Damiano Dolce, Roberta Di Ci\u00f2 e Nicola Moffa ha dato inizio ad una serie di interventi coordinati per il recupero del quartiere Triggio, a ridosso del Teatro Romano. Risulta in costruzione la sede di un secondo museo di arte contemporanea di fronte al Duomo, progettato dagli architetti torinesi Roberto Gabetti ed Aimaro Isola.\nRione Mellusi-Atlantici.\nLa zona nuova del centro cittadino sorge ad est del centro storico, continuando la salita della stessa collina. Lo attraversano due lunghi viali alberati paralleli: Viale Antonio Mellusi, costruito nel dopoguerra, e Viale Atlantici, prosecuzione ideale di Corso Garibaldi, completato nel 1932 su progetto dell'ingegnere Gennaro De Rienzo e dedicato ai \"Trasvolatori Atlantici\".\nAll'inizio dei due lunghi viali si trovano, rispettivamente: la grande Piazza Risorgimento, in cui si trova il Liceo Classico progettato dall'architetto Luigi Piccinato e la ex sede della Banca d'Italia, un edificio lecorbuseriano progettato dagli architetti Massimo Nunziata e Gerardo Mazziotti e La Villa Comunale che \u00e8 invece esempio di giardino di fine ottocento progettato dall'architetto napoletano Alfredo Dehnardt.\nla zona alta \u00e8 caratterizzata da altri edifici scolastici importanti: la scuola elementare Mazzini progettata dall'architetto Frediano Frediani e la scuola media Pascoli dell'architetto Giovanni Consolante.\nIl quartiere \u00e8 costituito principalmente da palazzi, ingentiliti da molto verde. Risalendo Viale Atlantici si trovano la sede della Soprintendenza ai Beni Archeologici (nell'ex convento di San Felice), il Seminario Arcivescovile, la Scuola Allievi Carabinieri. Circa a met\u00e0 del viale, sulla destra vi \u00e8 un crocefisso posto nel XIX secolo. Nel quartiere si trovano inoltre il Teatro-Auditorium \"Nicola Calandra\", il Palazzo di Giustizia, in Via Raffaele De Caro, e gli uffici dell'ASL1, in Via Patrizia Mascellaro. Edifici notevoli sono le ville neoliberty dell'architetto Vincenzo Miccolupi.\nI viali Mellusi ed Atlantici ad est si ricongiungono tramite Via Almerico Meomartini, che porta ad un piazzale sopraelevato, dove si trova il Convento dei Cappuccini.\nRione Pacevecchia.\nProseguendo lungo l'altura seguendo Via delle Puglie, si incontra la zona residenziale di Pacevecchia. Qui si trova il pi\u00f9 grande ospedale cittadino, il Gaetano Rummo. Il quartiere presenta graziose villette e fabbricati di nuova costruzione, e si sviluppa attorno al parco di Villa dei Papi, residenza del vescovo Orsini.\nNotevole poi il complesso di Villa Beatrice e del suo parco, residenza aristocratica in stile vanvitelliano neoclassico tardo-settecentesco riconosciuta di interesse storico \u2013 artistico e tutelata ai sensi della Legge 1089 riguardante il patrimonio artistico e culturale italiano. La costruzione risale agli inizi del secolo XIX, precisamente al 1804 come testimonia un'incisione sul travertino del portale.\nA Pacevecchia si trova lo stadio in cui gioca il Rugby Benevento.\nIl quartiere prende il nome dalla pace che fu qui firmata dalle fazioni cittadine nel 1530, dopo quasi un secolo di avversit\u00e0. Visto il contributo fornito dal padre cappuccino Lodovico da Napoli per la sottoscrizione dell'accordo, il comune volle ringraziare i frati permettendo loro di costruire un convento. La costruzione originaria sorse in una collocazione diversa da quella odierna: distrutta da un terremoto, fu sostituita dalla villa dell'Orsini.\nPacevecchia \u00e8 detta anche la \"zona alta\" di Benevento, essendo l'area a maggiore altitudine della citt\u00e0: \u00e8 ivi locato l'osservatorio astronomico del Sannio e il centro MARSec.\nRione Ferrovia.\nIl Rione Ferrovia si trova a nord del fiume Calore; il principale collegamento con il centro \u00e8 costituito dal Ponte Vanvitelli. Subito dopo il ponte si incontra piazza Leonida Bissolati da cui a destra si aprono via Valfortore (gi\u00e0 Francesco Paga), che conduce alle vie di collegamento con i Comuni del Fortore, e il Lungocalore Manfredi di Svevia (ove si ritiene che un tempo sorgesse la chiesa di San Marciano, gi\u00e0 diruta nel XVIII secolo, nella quale il 18 giugno 1156 papa Adriano IV invest\u00ec ufficialmente Guglielmo I re di Sicilia, Puglia e Capua come si legge nelle cronache: cfr. trattato di Benevento). La via Lungocalore Manfredi di Svevia prende il nome dal luogo in cui venne sepolto re Manfredi di Svevia morto a Benevento nel corso dell'omonima battaglia. Le ossa del re vennero poi profanate dal vescovo di Cosenza, come ricorda Dante Alighieri nella \"Divina Commedia\":\nIl rione \u00e8 attraversato dal viale Principe di Napoli, che porta dal ponte alla stazione ferroviaria (da cui il nome). Lungo il suo corso si trovano la chiesa di Santa Maria di Costantinopoli e l'Ospedale Sacro Cuore di Ges\u00f9, tenuto dall'ordine religioso dei Fatebenefratelli.\nL'abitato non si protrae molto profondamente nelle traverse che partono dal viale: ad est del rione si trova la zona industriale di Pezzapiana. Nel Rione hanno inoltre sede le due principali industrie dolciarie della citt\u00e0: le Fabbriche Riunite Torrone di Benevento e la Strega Alberti (di fronte alla stazione).\nPoco dietro la stazione si trova la rotonda dei Pentri, al centro della quale \u00e8 stato eretto un monumento a Padre Pio.\nRione Porta Rufina.\nLa collina del centro storico presenta una forte pendenza verso sud, ai piedi della quale vi \u00e8 la zona di Porta Rufina, detta cos\u00ec da un ingresso della citt\u00e0 andato distrutto. Il collegamento con la zona alta avviene principalmente tramite Piazza Orsini e Via delle Puglie, lungo la quale si trova la Facolt\u00e0 di Scienze Economiche dell'Universit\u00e0. Nel rione si apre piazza Commestibili, sede del mercato alimentare fino al 24 novembre 1980 quando fu reso inagibile dal terremoto. La zona del mercato fu recuperata e dalla fine del 2007 adibita a galleria commerciale ma attualmente \u00e8 abbandonata. Vi \u00e8 inoltre l'ufficio postale centrale della citt\u00e0.\nRione Libert\u00e0.\nIl Rione Libert\u00e0, intitolato alla liberazione nazionale nella seconda guerra mondiale, presenta la tipica forma a scacchiera delle zone periferiche, con ampi viali alberati e grandi condomini. Il Rione, nato oltre il corso del fiume Sabato durante il ventennio fascista e fortemente ampliatosi nel secondo novecento, \u00e8 il quartiere pi\u00f9 popoloso della citt\u00e0. Rappresentativa \u00e8 soprattutto la parte ad ovest di via Napoli, che presenta strade ortogonali, in cui si aprono vasti spiazzi liberi. Molti dei palazzi per abitazioni, dall'aspetto sobrio e massiccio, sono in cattive condizioni e fra di essi si trova la chiesa di San Modesto. Le zone ad est di via Napoli presentano una topografia meno regolare, poich\u00e9 i palazzi non sono stati costruiti secondo un piano unico; qui si trova un'altra chiesa moderna, dedicata alla Madonna Addolorata.\nIl settore nord-est assume in genere un altro nome, Santa Colomba. Vi si trovano il moderno Centro Servizi Amministrativi della Provincia di Benevento, lo stadio Ciro Vigorito e diversi plessi scolastici. Attorno allo stadio si svolge, il sabato, il pi\u00f9 grande mercato cittadino. Procedendo via Napoli dal ponte Santa Maria degli Angeli, oltre l'allacciamento con la tangenziale si trova San Vito, una zona accresciutasi tra gli anni novanta e l'inizio del duemila ed affermatasi come nuova zona commerciale della citt\u00e0.\nRione Capodimonte - Ponticelli.\nIl rione Capodimonte - Ponticelli si trova in un'altra zona elevata della citt\u00e0 ed \u00e8 l'ultimo agglomerato urbano sviluppatosi a Benevento intorno agli anni '70, ad est del centro cittadino, dal quale \u00e8 separato dal torrente San Nicola, affluente del fiume Calore. Da questo quartiere si pu\u00f2 accedere direttamente alla zona industriale \"Ponte Valentino\". Ivi \u00e8 ubicato il carcere di Benevento con la casa circondariale del Ministero della Giustizia, la stazione dei Vigili del fuoco e due importanti luoghi di culto: la chiesa di San Pasquale nella zona Ponticelli e quella di San Giuseppe Moscati nella zona Capodimonte.\nAltre Contrade di Benevento.\nAltre localit\u00e0 rilevanti sparse per il territorio comunale di Benevento sono: Acquafredda, Ariella, Badessa, Caprarella, Cardoncielli, Cardoni, Catalano, Chiumiento, Ciancelle, Ciofani, Coluonni, Cretazzo, Fontana Margiacca, Francavilla, Gran Potenza, Imperatore, La Francesca, La Vipera, Lammia, Le Murate, Mascambruni, Masseria del Ponte, Masseria Grasso, Merici, Monache, Montecalvo, Monteguardia, Monte Pino, Murata, Pantano, Pamparuottolo, Perrottiello, Pezzapiana, Piano Borea, Pino, Ponte delle Tavole, Ponte Valentino, Ripamorta, Ripazecca, Rosetiello, Roseto, San Cumano, San Domenico, San Francesco, San Giovanni a Caprara, Santa Colomba, Sant'Angelo a Piesco, Sant'Angelo di Sotto, Sciabacca, Serretelle, Sponsilli, Torretta, Triemolo, Vallereccia.\nEconomia.\nAgricoltura.\nIl Beneventano \u00e8 tradizionalmente una zona agricola. Sebbene questa attivit\u00e0 interessi soprattutto i comuni della provincia, Benevento non fa eccezione, avendo nel suo territorio comunale ampie zone rurali. Tra le principali coltivazioni, l'uva, le olive e il tabacco.\nIndustria.\nIl settore secondario \u00e8 piuttosto dinamico, soprattutto al livello delle piccole imprese. L'industria pi\u00f9 sviluppata \u00e8 quella alimentare, che comunque non raggiunge grandi dimensioni: in particolare sono importanti le industrie dolciarie (produzione del famoso torrone), ma vi \u00e8 anche lo storico pastificio Rummo. Sono presenti inoltre industrie tessili, edili, metalmeccaniche, di lavorazione delle pelli e del legno. Presente anche l'attivit\u00e0 artigianale.\nInfrastrutture e trasporti.\nFerrovie.\nLa stazione principale di Benevento \u00e8 situata sulla linea Napoli - Foggia e pertanto risulta essere uno snodo tra Roma e la Puglia. Il collegamento con Napoli \u00e8 assicurato inoltre dalla linea Benevento - Cancello, detta anche ferrovia Caudina, costruita nel 1913, ora gestita da MetroCampania NordEst. I restanti treni regionali qui attestati effettuano servizio verso Caserta, Avellino, Salerno, Foggia e Campobasso, bench\u00e9 su tali due ultime direttrici il servizio sia ormai svolto da autobus sostitutivi.\nLe linee afferenti alla stazione di Benevento sono:\nOltre alla menzionata stazione principale, la citt\u00e0 dispone di 7 stazioni secondarie:\nAll'interno del territorio comunale di Benevento sorgono infine le due stazioni di Vitulano-Foglianise (in contrada Scafa) e Paduli sul Calore (nell'area industriale di Ponte Valentino), entrambe ricostruite ex-novo secondo criteri moderni ed inaugurate nel 1997 ma poi definitivamente chiuse tra il 2000 e il 2005.\nMobilit\u00e0 urbana.\nI trasporti urbani e interurbani di Benevento vengono svolti dalla societ\u00e0 Trotta Bus Services e Autoservizi Irpini, mentre sono stati gestiti fino al 14 gennaio 2017 da AMTS.\nSport.\nAtletica leggera.\nSono presenti anche associazioni sportive dilettantistiche:\nDue sono le maggiori manifestazioni di atletica:\nCiclismo.\nPer otto volte Benevento \u00e8 stata sede di arrivo di tappa del Giro d'Italia:\nPer una volta invece \u00e8 stata sede di partenza di tappa:\nImpianti sportivi.\nIn citt\u00e0 sono presenti:"}
{"id": "1460828", "revid": "1543377", "url": "https://it.wikipedia.org/wiki?curid=1460828", "title": "Futbolo Klubas Inkaras Kaunas", "text": "Il FK Inkaras Kaunas era una societ\u00e0 calcistica lituana con sede nella citt\u00e0 di Kaunas, scioltasi nel 2003.\nStoria.\nDurante la propria storia ha militato per molti anni nelle serie regionali del calcio sovietico e, negli anni cinquanta disput\u00f2 alcune edizioni di Coppa dell'Unione Sovietica; al discioglimento dell'unione \u00e8 stata una delle due squadre cofondatrici del neonato campionato lituano.\nAlla met\u00e0 degli anni novanta risalgono i maggiori successi per il club che conquista 2 campionati lituani consecutivi e una supercoppa. Inoltre partecipa alla Coppa UEFA ed alla Coppa Intertoto.\nNel 2003, dopo alcuni anni non molto fortunati, la societ\u00e0 viene sciolta.\nCalcio a 5.\nOltre ad aver partecipato ai primi campionati lituani di calcio, l'Inkaras \u00e8 stata anche la prima dominatrice dei campionati nazionali di calcio a 5: dalla stagione 1999/2000 ha vinto 5 campionati di seguito aggiudicandosi anche due coppe nazionali, pur disciolta \u00e8 ancora la squadra con pi\u00f9 allori di tutta la Lituania.\nLa societ\u00e0 ha inoltre disputato due edizioni della UEFA Futsal Cup\nInkaras in Europa.\nNelle nove partite europee disputate, l'Inkaras ha colto cinque vittorie e quattro sconfitte, senza mai superare i gironi di qualificazione alle fasi finali."}
{"id": "1460829", "revid": "1543377", "url": "https://it.wikipedia.org/wiki?curid=1460829", "title": "John Cope", "text": "Ha fatto parte del gruppo del mare di Ross alla spedizione Endurance in Antartide ed ha comandato una spedizione britannica nella terra di Graham sempre in Antartide dal 1920-22.\nDurante la spedizione Endurance una tempesta rompe gli ormeggi dell\"'Aurora\" lasciando Cope con altri nove compagni isolati sul continente Antartico. Decisi comunque a portare a termine la loro missione di costruire alcuni depositi di provviste per Ernest Shackleton che credevano in arrivo dall'altro lato del continente, tre esploratori trovano la morte sul continente."}
{"id": "1460830", "revid": "124123", "url": "https://it.wikipedia.org/wiki?curid=1460830", "title": "Irvine Gaze", "text": "Ha partecipato alla spedizione Endurance in Antartide nel gruppo del mare di Ross.\nDurante la spedizione Endurance una tempesta rompe gli ormeggi dell\"'Aurora\" lasciando Gaze con altri nove compagni isolati sul continente Antartico. Decisi comunque a portare a termine la loro missione di costruire alcuni depositi di provviste per Ernest Shackleton che credevano in arrivo dall'altro lato del continente, tre esploratori trovano la morte sul continente."}
{"id": "1460831", "revid": "767487", "url": "https://it.wikipedia.org/wiki?curid=1460831", "title": "Victor Hayward", "text": "Ha partecipato alla spedizione Endurance in Antartide nel gruppo del mare di Ross.\nDurante la spedizione Endurance una tempesta rompe gli ormeggi dell\"'Aurora\" lasciando Hayward con altri nove compagni isolati sul continente Antartico. Decisi comunque a portare a termine la loro missione di costruire alcuni depositi di provviste per Ernest Shackleton che credevano in arrivo dall'altro lato del continente, \u00c6neas Mackintosh, Arnold Spencer-Smith e lo stesso Hayward trovano la morte sul continente."}
{"id": "1460836", "revid": "74801", "url": "https://it.wikipedia.org/wiki?curid=1460836", "title": "Ernest Joyce", "text": "Ha partecipato a tre spedizioni antartiche svoltesi durante i primi 20 anni del XX secolo.\nViene descritto dalle cronache come un personaggio coraggioso e capace di risolvere problemi in condizioni difficili con notevoli capacit\u00e0 di \"leadership\", ma anche una persona attenta ai riconoscimenti in denaro e di lui si ricorda la repentina partenza dalla spedizione Aurora comandata da Douglas Mawson. I suoi libri sulle spedizioni a cui ha partecipato sono considerati auto-celebrativi ed inaccurati, mentre Roland Huntford lo descrive come \"uno strano miscuglio di frode, allegria ed abilit\u00e0\". Joyce \u00e8 dunque una figura assai controversa.\nSpedizione Discovery 1901-04.\nNell'ottobre 1901 Joyce si trovava a Citt\u00e0 del Capo come marinaio scelto a bordo della \"HMS Gibraltar\" quando ha l'opportunit\u00e0 di prendere parte alla prima spedizione antartica di Robert Falcon Scott. Come membro dell'equipaggio della nave non era previsto che Joyce potesse scendere sul continente antartico, ma dopo che la nave \"RRS Discovery\" \u00e8 bloccata dalla banchisa, Joyce ha la sua prima esperienza di guida di slitta. Tra i compagni di spedizione vi \u00e8 Ernest Shackleton su cui fa una buona impressione e Frank Wild. Nelle sue prime esplorationi Joyce scala il monte Erebus sull'isola di Ross. Al termine della missione torna a far parte della Royal Navy e viene promosso ad ufficiale.\nSpedizione Nimrod 1907-09.\nShackleton recluta Joyce come addestratore dei cani e gestore delle slitte della missione. Per poter partecipare Joyce acquista il congedo dalla marina, e negli anni seguenti chieder\u00e0 a Shackleton di essere ricompensato come promesso per questa rinuncia, ma senza successo.\nNei primi mesi dopo lo sbarco a capo Royds sull'isola di Ross, Joyce esplora la barriera di Ross con le slitte. Shackleton voleva Joyce nel gruppo diretto al polo Sud, ma il medico della spedizione, Eric Marshall, lo sconsiglia. Marshall trova Joyce in uno stato fisico non ottimale e lo descrive come non intelligente, pieno di risentimento ed incompatibile. Joyce accompanga dunque il gruppo di Shackleton sino al Minna Bluff e nei mesi seguenti superivisiona la realizzazione di depositi lungo la barriera, ad uso degli esploratori sulla via del ritorno.\nShackleton ed il suo gruppo ritorn\u00f2 alla \"Nimrod\" l'ultimo giorno utile prima della partenza, dopo aver raggiunto un nuovo \"Farthest South\" a . Joyce era pronto a restare a terra per aspettare il gruppo di Shackleton o condividerne il destino. La \"Nimrod\" raggiunse Londra nel settembre 1909 e venne organizzata, con il coordinamento di Joyce, una mostra galleggiante sui reperti recuperati in Antartide. Joyce, adesso disoccupato, cerca di unirsi ad un'altra spedizione.\nSpedizione Aurora 1911.\nLe rivalit\u00e0 tra Shackleton e Scott fecero s\u00ec che ne' Joyce ne' Wild vennero chiamati a far parte della spedizione Terra Nova. Comunque riuscirono ad arruolarsi in una spedizione scientifica diretta dal geologo australiano Douglas Mawson, la spedizione Aurora. Mawson aveva intenzione di operare in un settore antartico diverso da Scott, e non aveva ambizioni polari. Joyce si diresse in Danimarca per acquistare i cani necessari per la spedizione, e poi viaggi\u00f2 con loro sino in Tasmania. A quel punto, per ragioni non chiare, abbandon\u00f2 la spedizione. Riffenbaugh afferma che venne licenziato, ma non fornisce alcuna spiegazione. Joyce resta comunque in Australia dove trova lavoro presso il porto di Sydney.\nSpedizione Endurance 1914-17.\nQuando Shackleton inizia ad organizzare la sua spedizione trans-antartica, Joyce viene incluso nel gruppo del mare di Weddell.. Tuttavia, Joyce viene successivamente assegnato al gruppo del mare di Ross dove, al comando di un altro veterano della spedizione Nimrod, \u00c6neas Mackintosh, si imbarca sulla nave \"Aurora\" con il compito di installare diversi depositi di provviste ad uno dello stesso Shackleton in arrivo dall'altro lato del continente. A Joyce viene assegnato il controllo di tutte le operazioni che riguardano le slitte, fatto che comporter\u00e0 diversi attriti con Mackintosh. Poco dopo lo sbarco sul continente una tempesta rompe gli ormeggi dell\"'Aurora\" lasciando Joyce con altri nove compagni isolati sul continente Antartico. Decisi comunque a portare a termine la loro missione, \u00c6neas Mackintosh, Arnold Spencer-Smith e Victor Hayward trovano la morte sul continente. Gli altri sono recuperati dallo stesso Shackleton soltanto nel 1917."}
{"id": "1460837", "revid": "55935", "url": "https://it.wikipedia.org/wiki?curid=1460837", "title": "Sostanza K", "text": ""}
{"id": "1460839", "revid": "2021629", "url": "https://it.wikipedia.org/wiki?curid=1460839", "title": "Aaron Valero", "text": "Autore di pubblicazioni mediche ha contribuito enormemente al progresso dell'istruzione medica a Israele nella seconda met\u00e0 del XX secolo. Valero \u00e8 nato a Gerusalemme in una distinta famiglia sefardita che si era insediata in Palestina agli inizi dell'Ottocento e da parte della madre agli inizi del Quattrocento. Suo bisnonno, Jaacov Valero, ha fondato la prima banca in Palestina.\nValero \u00e8 stato il primo a riconoscere e descrivere il focolaio di peste bubbonica in Palestina (British Medical Journal, 29 maggio, 1948, pp.\u00a01026\u20131027) e un anno dopo ha osservato il focolaio della febbre della montagna rocciosa (Harefuah Vol. XXXVI No 9,36, pp.\u00a01\u20133, 1\u00ba maggio, 1949).\nNel 1960 il Dottor Valero ha riconosciuto le potenziali sinergie tra lo staff dell'ospedale di Rambam e gli ingegneri dell'Istituto israeliano di tecnologia Technion ed ha organizzato e unito le squadre delle due istituzioni al quale faceva capo. Questa cooperazione ha portato alla prima realizzazione del Dipartimento di ingegneria biomedica del Technion, un dispositivo in grado di registrare le pulsazioni arteriose e del cuore senza essere a contatto con la parete toracica. Questo dispositivo \u00e8 stato descritto per la prima volta nell'American Journal of Cardiology (19 febbraio, 1967, Vol. 19, pp.\u00a0224\u2013230) e in successive pubblicazioni.\nIl suo primo libro di medicina \"Clinical E.C.G.\" \u00e8 stato pubblicato nel 1973 dalla casa editrice Technion Michlol ed il suo secondo libro, \"Bedside Detection\", \u00e8 stato pubblicato nel 1980. Valero personalmente, cos\u00ec come attraverso le sue pubblicazioni, guid\u00f2 le generazioni di studenti di medicina israeliani e i medici residenti.\nHa frequentato il liceo ebraico Gymnasium e:"}
{"id": "1460844", "revid": "125918027", "url": "https://it.wikipedia.org/wiki?curid=1460844", "title": "Max Schmeling", "text": "Fu campione mondiale dei pesi massimi dal 1930 al 1932. I suoi due match con Joe Louis nel 1936 e nel 1938 ebbero un'eco mediatica a livello planetario.\nBiografia.\nCarriera pugilistica.\nInizi\u00f2 la carriera professionistica nel 1924. Al secondo incontro da professionista mise fuori combattimento alla terza ripresa Piet Van der Veer a cui, nel 1923, Erminio Spalla aveva strappato il titolo europeo dei pesi massimi. Nel 1927 conquist\u00f2 il titolo europeo dei mediomassimi a spese del belga Fernand Delarge e poi lo difese vittoriosamente due volte. \nL'anno successivo si trasfer\u00ec negli Stati Uniti dove combatt\u00e9 nei pesi massimi. Nel 1929 batt\u00e9 per KO al nono round Johnny Risko e questo match fu riconosciuto come \"Fight of the year\" dalla rivista Ring Magazine. \nNel 1930, a New York, Schmeling affront\u00f2 Jack Sharkey per l'assegnazione del titolo mondiale dei massimi, lasciato vacante da Gene Tunney. Vinse per squalifica alla quarta ripresa a causa di un colpo basso infertogli dall'avversario e conquist\u00f2 il titolo mondiale. Fu il primo europeo a indossare la cintura mondiale dei massimi e per tale impresa fu nominato \"Fighter of the year\" dell'anno 1930.\nUn anno dopo, Schmeling difese con successo il titolo sconfiggendo per KO al 15\u00ba round Young Stribling. Anche questo match fu nominato \"Fight of the year\" dalla rivista Ring Magazine per il 1931. Il 21 giugno 1932 incontr\u00f2 nuovamente Sharkey e fu sconfitto ai punti in quindici riprese, con decisione contrastata ma dovette cedergli il titolo. \nL'8 giugno 1933, Schmeling fu sconfitto per knock-out tecnico alla decima ripresa dallo statunitense Max Baer, che ostentava una stella di David sui pantaloncini, in una sorta di semifinale per il titolo mondiale di cui nel frattempo si era impossessato l'italiano Primo Carnera. Il match fu riconosciuto \"Fight of the year\" per il 1933. L'anno successivo fu sorprendentemente sconfitto ai punti dal comprimario Steve Hamas e questa volta l'incontro fu definito \"Sorpresa dell'anno\" da \"Ring Magazine\".\nQuesta sconfitta releg\u00f2 Schmeling fuori dal palcoscenico della grande boxe per un paio d'anni. Nel frattempo stava sorgendo la \"stella\" dell'afroamericano Joe Louis, autore di una serie di fulminee vittorie per KO. Louis aveva messo KO Carnera e poi anche Max Baer, che aveva strappato la corona mondiale a Carnera ma poi l'aveva persa con James J. Braddock. Il nuovo campione del mondo Braddock per\u00f2, ostentando dolori fisici, evitava di salire sul ring con il \"bombardiere nero\". A Louis non rimase che affrontare Max Schmeling, che accett\u00f2 di buon grado per rientrare nel grande giro.\nIl 29 maggio 1936, a New York, in un sorprendente match, Max Schmeling sovvert\u00ec i pronostici e mise fuori combattimento al 12\u00ba round l'astro nascente del pugilato. In effetti, Louis non si allen\u00f2 troppo seriamente per il match con Schmeling, sottovalutando l'avversario pi\u00f9 anziano. Diversamente, il tedesco prepar\u00f2 molto bene l'incontro. Studi\u00f2 lo stile di combattimento di Louis, e pens\u00f2 di avere scoperto un suo punto debole:l'abitudine di abbassare la mano sinistra dopo un colpo. \nSchmeling combatt\u00e9 i primi tre round usando principalmente dei jab, e tenendo la guardia alta. Louis rimase sorpreso dallo stile aggressivo del rivale. Nella quarta ripresa, un potente destro del tedesco colp\u00ec Louis al viso, che fin\u00ec al tappeto per la prima volta in carriera. Lo statunitense riport\u00f2 poi una ferita particolarmente grave agli occhi. Al dodicesimo round, Schmeling, in vantaggio considerevole, colp\u00ec l'avversario con un destro al corpo, seguito da un altro montante alla mascella. Louis croll\u00f2 al tappeto per il conteggio complessivo e l'arbitr\u00f2 decret\u00f2 la vittoria di Schmeling. Fu l'unica sconfitta per KO di Joe Louis prima di allora; l'unico altro KO lo sub\u00ec a fine carriera per mano di Rocky Marciano, quindici anni dopo. Il match fu contemporaneamente definito \"Fight of the year\" e \"Sorpresa dell'anno\" 1936 da \"Ring Magazine\".\nDopo aver sconfitto Louis, Schmeling si aspettava un match per il titolo con James J. Braddock, ma il campione in carica forn\u00ec altre scuse per non salire sul ring a difendere la cintura. Principalmente, i suoi manager dichiararono che Braddock fosse sensibile alle richieste delle leghe anti-naziste degli Stati Uniti di boicottare il pugile tedesco. Il match, gi\u00e0 calendarizzato, fu cos\u00ec annullato. Braddock, per\u00f2, non pot\u00e9 a questo punto evitare di affrontare Louis.\nIl 22 giugno 1937 a Chicago, Joe Louis conquist\u00f2 la cintura mondiale mandando Braddock KO all'ottavo round e dopo un anno mise in palio il titolo contro Max Schmeling. Il secondo confronto tra i due pugili fu definito dai media \"La Battaglia del secolo\", a causa delle implicazioni ideologiche e sociali dell'epoca. Schmeling non era membro del Partito nazista e \u2013 sebbene fiero della propria nazionalit\u00e0 germanica \u2013 neg\u00f2 sempre le affermazioni naziste circa la superiorit\u00e0 della razza ariana e dell'inferiorit\u00e0 di neri ed ebrei. Inoltre, Schmeling mantenne il proprio manager ebreo, Joe Jacobs, nonostante numerose \"pressioni\" da parte del governo tedesco, e rifiut\u00f2 una decorazione nazista offertagli da Adolf Hitler.\nTuttavia, quando nel giugno 1938 Schmeling arriv\u00f2 a New York per l'incontro, era in compagnia di un addetto stampa membro del Partito nazista. Questi rilasci\u00f2 dichiarazioni razziste alla stampa, come per esempio che \"un negro non avrebbe mai potuto sconfiggere Schmeling\" e che \"appena Schmeling avesse vinto il match, il suo premio in denaro sarebbe stato impiegato per costruire dei carri armati in Germania per il Reich\". Inoltre, poche settimane prima della sfida, lo stesso Louis fu ricevuto alla Casa Bianca dal Presidente Franklin D. Roosevelt che gli disse: \u00abJoe, abbiamo bisogno di muscoli come i tuoi per sconfiggere la Germania\u00bb.\nL'incontro si svolse il 22 giugno 1938, allo Yankee Stadium di New York. Tra gli oltre 70.000 fan presenti c'erano anche celebrit\u00e0 quali Clark Gable, Douglas Fairbanks, Gary Cooper, Gregory Peck, e J. Edgar Hoover. L'incasso della serata fu di 1.015.012 di dollari. \nDopo soli pochi secondi dal suono del gong, Louis scaten\u00f2 la propria superiore potenza fisica su Schmeling. L'arbitro Arthur Donovan ferm\u00f2 il match per la prima volta dopo un minuto e mezzo dall'inizio, quando Louis mise a segno una combinazione di cinque ganci sinistri e un colpo al fianco facendo urlare di dolore l'avversario. Dopo aver rimandato Louis al suo angolo, Donovan fece ripartire il combattimento, ma Louis colp\u00ec subito l'avversario con un potente destro al volto facendolo andare al tappeto. Schmeling riusc\u00ec ad alzarsi al conto di \"3\". A seguito di altri colpi ricevuti, il tedesco croll\u00f2 nuovamente al tappeto, alzandosi al conto di \"2\". Con l'avversario ormai privo di difese, Louis mand\u00f2 al tappeto Schmeling per la terza volta. Il secondo di Schmeling, Max Machon, gett\u00f2 un asciugamano sul ring in segno di resa \u2013 sebbene secondo il regolamento dello Stato di New York, questo non significasse il termine del match. L'arbitro effettu\u00f2 ugualmente il conteggio e dichiar\u00f2 Joe Louis vincitore per Kot al primo round. \nSonoramente sconfitto, Schmeling dovette restare ricoverato in ospedale per dieci giorni. Louis aveva tirato 41 pugni nel match, 31 dei quali andati a segno. Schmeling era stato in grado di portare solo due colpi.\nNella sua autobiografia, Schmeling descrisse la reazione pubblica all'evento, raccontando di quando la sua ambulanza pass\u00f2 per le strade di Harlem diretta all'ospedale: \u00abMentre passavamo attraverso Harlem, c'erano rumorose folle danzanti. Le band musicali avevano lasciato i nightclub e i bar e stavano suonando e ballando sui marciapiedi e sulle strade. L'intera area era piena di festeggiamenti, rumori e sassofoni, continuamente punteggiati dalla chiamata del nome di Joe Louis\u00bb. Negli anni successivi, Louis e Schmeling diventarono amici fuori dal ring, e la loro amicizia dur\u00f2 fino alla morte dello statunitense avvenuta il 12 aprile 1981. \nDopo la sconfitta del 1938, Schmeling torn\u00f2 comunque in Germania dove gli furono tributati onori e ricevette varie onorificenze al merito. Nel 1939 conquist\u00f2 il titolo europeo battendo ai punti il connazionale Adolf Heuser. \nNel corso della seconda guerra mondiale Schmeling fu arruolato come paracadutista nella Luftwaffe ed il 20 maggio 1941 fu paracadutato su Creta con il suo reparto nella battaglia per la conquista dell'isola. Nel dopoguerra ha combattuto ancora quattro volte, con due vittorie e due sconfitte. Si \u00e8 ritirato nel 1949.\nMax Schmeling \u00e8 morto a 99 anni, nel 2005. La International Boxing Hall of Fame lo ha riconosciuto fra i pi\u00f9 grandi pugili di ogni tempo. La rivista Ring Magazine lo ha classificato al 55\u00ba posto in un proprio elenco dei primi 100 picchiatori di ogni epoca. Nel 1998 la medesima rivista lo ha collocato al 19\u00ba posto in una propria classifica dei migliori pesi massimi della storia del pugilato.\nVita privata e carriera cinematografica.\nMax Schmeling appare in numerosi filmati d'archivio ma anche in film o documentari. Fece pure l'attore: fu protagonista nel 1930 di \"Liebe im Ring\", una pellicola diretta da Reinhold Sch\u00fcnzel dove aveva come partner l'attrice Renate M\u00fcller. Fu il primo di una breve serie di film, girati sia per il cinema che per la televisione. \nNel 1933 spos\u00f2 l'attrice \"hitchcockiana\" Anny Ondra alla quale rest\u00f2 legato sino alla morte di lei, avvenuta nel 1987. La coppia non ebbe figli."}
{"id": "1460846", "revid": "117241262", "url": "https://it.wikipedia.org/wiki?curid=1460846", "title": "La scomparsa di Pat\u00f2", "text": "&lt;poem&gt;\n&lt;/poem&gt;\nLa scomparsa di Pat\u00f2 \u00e8 un romanzo di Andrea Camilleri pubblicato dall'editore Arnoldo Mondadori Editore nel 2000.\nAl romanzo viene premessa una citazione dallo stesso Camilleri tratta dall'opera \"A ciascuno il suo\" di Leonardo Sciascia dove si dice della scomparsa del ragioniere Antonio Pat\u00f2 durante la recita del \"Mortorio\", vale a dire della Passione di Cristo, opera teatrale del cavalier D'Orioles. Pat\u00f2 che pi\u00f9 volte aveva interpretato la parte di Giuda e che secondo il copione sarebbe dovuto precipitare all'Inferno attraverso una botola del palcoscenico spar\u00ec secondo quanto previsto ma questa volta non ricomparve pi\u00f9 e da quel momento nessuno ne seppe pi\u00f9 niente. Il fatto divenne un proverbio per indicare l'inattesa scomparsa di persone o cose.\nIn una nota finale Camilleri ci informa che sullo stesso argomento aveva scritto un breve racconto pubblicato sull'\"Almanacco dell'Altana 2000\" e successivamente sul quotidiano \"La Stampa\" di Torino. \nL'avvenimento per\u00f2 continuava a stimolarlo in modo tale che decise di ampliarlo sino a farne un romanzo che si presenta nella forma inusuale di un dossier composto da lettere scritte a mano o dattilografate, da documenti ufficiali con i relativi timbri o da articoli a stampa di quotidiani. Camilleri riprende l'originale forma di scrittura che aveva gi\u00e0 messo in atto nel precedente romanzo \"La concessione del telefono\" del 1998 dove la corrispondenza burocratica aveva una parte di primo piano.\nIn questo romanzo il significato del dossier si amplia, diventa un \u00ab\"prodigioso repertorio di tradizioni sicule, di abitudini italiche, di costumi e malcostumi ottocenteschi e contemporanei, inarrivabile campionatura di linguaggio burocratico, borghese e popolare, raffinato inventario delle forme del giallo enigmistico e degli equivoci della commedia di costume, minuzioso catalogo delle manifestazioni del potere e del candore, del sussiego e dell'idiozia degli uomini.\"\u00bb\nTrama.\nIl 21 marzo 1890 a Vigata, Venerd\u00ec Santo (in effetti nel 1890 la Pasqua \u00e8 stata il 6 aprile) , viene secondo tradizione messo in scena il \"Mortorio\" ossia la Passione di Cristo opera teatrale del cavalier D'Orioles, nella quale il ragionier Antonio Pat\u00f2, specchiato impiegato della banca locale, filiale della Banca di Trinacria, si assume, gi\u00e0 da qualche anno, la poco simpatica parte di Giuda che gli vale, durante la sua appassionata recitazione, dover ricevere insulti e minacce dagli spettatori che si immedesimano nello spettacolo religioso.\nSul grande palco, allestito in uno slargo di propriet\u00e0 del marchese Simone Curt\u00f2 che ha concesso anche l'uso di quattro magazzini le cui porte danno sul cortile padronale per farne dei camerini per i numerosi personaggi dello spettacolo, comincia la rappresentazione che giunge all'acme con l'invio all'inferno di Giuda-Pat\u00f2, accompagnato dagli improperi degli spettatori, attraverso un'apposita botola. Alla fine della rappresentazione per\u00f2 Pat\u00f2 sembra essere scomparso. Nel suo camerino non si trovano n\u00e9 i suoi abiti n\u00e9 il costume di scena.\nSu un muro di Vigata il 23 marzo compare una scritta \"Mur\u00ec Pat\u00f2 o s'ammucci\u00f2 (si nascose)?\" segno che la scomparsa del ragioniere \u00e8 divenuta di dominio pubblico e che si stanno avanzando una variet\u00e0 d'ipotesi che mettono in discussione anche la figura di Pat\u00f2 come onesto padre di famiglia. \u00c8 soprattutto la moglie, Mangiafico Elisabetta in Pat\u00f2, che chiede sia fatta chiarezza sulla scomparsa del marito, in questo sostenuta dal cognato Capitano del regio Esercito Arnoldo Mangiafico ma soprattutto da Sua Eccellenza il Senatore Pecoraro Grande Ufficiale Artidoro, Sottosegretario di Stato al Ministero dell'Interno, parente dello scomparso ragioniere, che comincia ad indirizzare una serie di lettere semiufficiali in uno stile mellifluo e arzigogolato, infarcito di termini astrusi, per stimolare e minacciare gli organi preposti alle indagini.\nLa Pubblica Sicurezza e i Reali Carabinieri gareggiano e si ostacolano nelle indagini, i giornali governativi \"L'Araldo di Montelusa\" e dell'opposizione \"Gazzetta dell'Isola\" s'insultano velatamente e si lanciano reciproche accuse di voler nascondere la verit\u00e0 a fini politici.\nDue sudditi di Sua Maest\u00e0 Britannica, residenti nell'isola, aggiungono confusione alla gi\u00e0 intrigata faccenda. Il reale astronomo di corte Alistair 'O Rodd \u00e8 sicuro che Pat\u00f2 sia finito in una frattura del continuum spazio-temporale mentre l'Archeologo di Corte Michael Christopher Enscher attribuisce l'accaduto all'intervento misterioso (tanto misterioso che nessuno sa cosa sia tranne lui), della scala di Penrose.\nNon mancano gli argomenti che gettano una luce di sospetto sulla misteriosa scomparsa di Pat\u00f2. Una qualche irregolarit\u00e0 nella conduzione della banca? Una perdita di memoria dovuta alla caduta nella botola? Una scomparsa voluta e programmata per ragioni di cuore? Un qualche complotto mafioso?"}
{"id": "1460849", "revid": "1543377", "url": "https://it.wikipedia.org/wiki?curid=1460849", "title": "Andrew Jack", "text": "Ha partecipato alla spedizione Endurance in Antartide come membro del gruppo del mare di Ross.\nDurante la spedizione Endurance una tempesta rompe gli ormeggi dell\"'Aurora\" lasciando Jack con altri nove compagni isolati sul continente Antartico. Decisi comunque a portare a termine la loro missione di costruire alcuni depositi di provviste per Ernest Shackleton che credevano in arrivo dall'altro lato del continente, tre esploratori trovano la morte sul continente."}
{"id": "1460850", "revid": "287204", "url": "https://it.wikipedia.org/wiki?curid=1460850", "title": "Equitazione americana", "text": "Lequitazione americana (ma anche monta western o monta americana), \u00e8 la monta tipica dei \"cowboy\". Si pratica usando finimenti e selle di tipo americano, caratterizzate da arcione e pomello. In genere si guida il cavallo impugnando le redini e utilizzando soprattutto le gambe. &lt;br&gt;\nMontare all'americana \u00e8 possibile con qualsiasi razza di cavallo, ma usualmente si impiegano cavalli argentini o statunitensi (Quarter horse, Paint horse, Appaloosa). \nOltre alle passeggiate, si possono affrontare numerose discipline sportive \"western\", tipiche dei \"cowboy\": il cutting, il reining, il roping, il team penning, il barrel racing, il pole bending, il working cow horse, il western pleasure, il western riding, lo showmanship at halter, l'halter under saddle, il western horsemanship, il \"Mountain Trail horse\".\nL'abbigliamento \u00e8 meno formale rispetto a quello per l'equitazione inglese, in quanto si cavalca con jeans, stivali \"western\", camicia e cappello da cowboy. Ormai per\u00f2, anche nella monta americana l'abbigliamento da gara \u00e8 diventato pi\u00f9 sofisticato, dato che si cerca di combinare i colori del cavallo a quelli della camicia o del sottosella, con l'obiettivo di creare un'immagine gradevole all'occhio. Sono molto apprezzati anche i \"chaps\", tipici dei cowboy.\nTutte queste discipline sono praticabili anche in Italia, dove sono presenti diverse associazioni sportive autorizzate dalla Federazione Italiana Sport Equestri, come per esempio la FITETREC-ANTE. Ci sono comunque gare western anche organizzate dalle associazioni di razza. "}
{"id": "1460852", "revid": "938", "url": "https://it.wikipedia.org/wiki?curid=1460852", "title": "Bernhard Schmidt", "text": "Ottico e astronomo dell'Osservatorio di Amburgo, ide\u00f2 geniali procedimenti tecnici per realizzare particolari tipi di lenti.\nCostru\u00ec un originale sistema ottico, in seguito largamente adottato in vari telescopi, detti a camera Schmidt, con il quale \u00e8 possibile eseguire lastre fotografiche e immagini dello spazio, con un campo ampio sino a 50 gradi quadrati, esenti da aberrazione ottica, da coma e da astigmatismo.\nLa novit\u00e0 di questo sistema ottico, per l'epoca, consiste nell'aver interposto, sul cammino dei raggi luminosi che giungono allo specchio, una lente correttrice a superficie asferica che elimina le aberrazioni particolarmente sensibili ai bordi dell'immagine.\nLo scrittore estone Jaan Kross romanza la sua vita in \"Vastutuulelaev\" (1987)."}
{"id": "1460855", "revid": "599013", "url": "https://it.wikipedia.org/wiki?curid=1460855", "title": "Richard Richards", "text": "Ha partecipato alla spedizione Endurance in Antartide come membro del gruppo del mare di Ross.\nAppena laureatosi in fisica presso la Melbourne University, Richards si imbarca sull\"'Aurora\" per prendere parte al gruppo del mare di Ross della spedizione Endurance sotto la guida di \u00c6neas Mackintosh.\nPoco dopo lo sbarco sul continente una tempesta rompe gli ormeggi dell\"'Aurora\" lasciando Richards con altri nove compagni isolati sul continente Antartico. Ernest Joyce insegna a Richards come guidare una slitta ed altre tecniche dei viaggio nelle regioni polari, ricevendone in cambio una profonda ammirazione . Durante la permanenza forzata sul continente, Richards partecipa alla marcia lungo il ghiacciaio Beardmore con lo scopo di costruire depositi di provviste per il gruppo di Ernest Shackleton che credono in arrivo dall'altro lato del continente. Assiste alla morte di Arnold Spencer-Smith, Victor Hayward e Mackintosh durante il viaggio di ritorno verso il capo base sull'isola di Ross, cosa che gli provoca una depressione che lo isola per diverse settimane .\nDopo il salvataggio avvenuto nel gennaio 1917 ed il ritorno in Australia, Richards insegna presso la \"School of Mines and Industry\" di Ballarat, per poi diventare preside del collegio della citt\u00e0."}
{"id": "1460857", "revid": "1305772", "url": "https://it.wikipedia.org/wiki?curid=1460857", "title": "Schmidt", "text": ""}
{"id": "1460859", "revid": "767487", "url": "https://it.wikipedia.org/wiki?curid=1460859", "title": "Romuald Figuier", "text": "Ha partecipato all'Eurovision Song Contest tre volte. Ha rappresentato il Principato di Monaco nel 1964 con \"O\u00f9 sont-elles pass\u00e9es?\" e si classific\u00f2 terzo.\nNel 1969, rappresenta il Lussemburgo con \"Catherine\" che per\u00f2 si classifica solo all'undicesimo posto.\nNel 1973 arriva secondo al Festival di Vi\u00f1a del Mar, Cile con \"Laisse-moi le temps\". Pi\u00f9 tardi questa canzone \u00e8 diventata famosa con il nome \"Let Me Try Again\", cantata da Frank Sinatra presente nell'album (\"Ol' Blue Eyes Is Back\".\nNel 1974 sempre per Monaco arriva quarto con \"Celui qui reste et celui qui s'en va\" all'Eurofestival."}
{"id": "1460860", "revid": "62748", "url": "https://it.wikipedia.org/wiki?curid=1460860", "title": "Romuald", "text": ""}
{"id": "1460866", "revid": "729019", "url": "https://it.wikipedia.org/wiki?curid=1460866", "title": "Arnold Spencer-Smith", "text": "Ha partecipato alla spedizione Endurance in Antartide facendo parte del gruppo del mare di Ross. A lui \u00e8 intitolato capo Spencer-Smith sull'isola White a .\nBiografia.\nNato a Streatham , frequenta il \"Woodridge Grammar School\", King's College London ed il Queen's College, Cambridge. Dopo alcuni anni di insegnamento a Edimburgo, Spencer-Smith viene ordinato diacono della Chiesa di Scozia nel 1910. Diviene sacerdote poco prima della partenza con l\"'Aurora\" .\nSpedizione Endurance.\nNon \u00e8 ben chiaro come Spencer-Smith si sia unito alla spedizione. Una versione dice che voleva arruolarsi nell'esercito in previsione dello scoppio della guerra, ma la sua qualifica di sacerdote lo avrebbe escluso dalle missioni di combattimento. Si offr\u00ec allora volontario a Ernest Shackleton in sostituzione di un membro originario della spedizione richiamato in servizio . Poco dopo l'arrivo in Antartide una tempesta rompe gli ormeggi dell\"'Aurora\" lasciando Spencer-Smith con altri nove compagni isolati sul continente antartico. Decisi comunque a portare a termine la loro missione di costruire alcuni depositi di provviste per Ernest Shackleton che credevano in arrivo dall'altro lato del continente, Spencer-Smith si trova subito a disagio per il clima polare cui non era abituato, tale limitazione diviene subito evidente al comandante della spedizione, \u00c6neas Mackintosh, che cerca di non farlo sforzare troppo . Durante il 1915 Spencer-Smith lavorer\u00e0 dunque nella base di capo Evans, spesso nella camera oscura dove talvolta celebrer\u00e0 anche la messa .\nLa scarsit\u00e0 di uomini costringe comunque Mackintosh ad inserire Spencer-Smith nel gruppo di uomini che ha il compito di costruire i deposito lungo il ghiacciaio Beardmore. Durante il percorso Spencer-Smith collassa nei pressi di Minna Bluff e deve essere portato in slitta dai compagni. Il gruppo riesce comunque a completare la costruzione dei rifugi, ma il peggioramento delle condizioni meteorologiche ed il sopraggiungere dello scorbuto acuiscono le difficolt\u00e0. Spencer-Smith non si lamenta, ma talvolta delira. Muore lungo la barriera di Ross il 9 marzo 1916 all'et\u00e0 di 32 anni. Viene sepolto nel ghiaccio. Due giorni dopo il gruppo raggiunge Hut Point."}
{"id": "1460867", "revid": "287204", "url": "https://it.wikipedia.org/wiki?curid=1460867", "title": "Andrius Mamontovas", "text": "Biografia.\nAndrius Mamontovas si fece notare, giovanissimo, nelle sue prime performance musicali con i Foje, gruppo rock con cui ha esordito a 16 anni e che tra il 1983 e il 1997 ha collezionato successi in patria e all'estero. Con i Foje Mamontovas ha pubblicato ben 14 album, culminati con un concerto d'addio, tenutosi a Vilnius, a cui assisterono 60\u00a0000 persone. Brillante \u00e8 stata anche la sua carriera di solista, dopo lo scioglimento gruppo.\nHa scritto musiche per l'opera teatrale \"Ivanov\", di Anton Pavlovi\u010d \u010cechov rappresentata presso il teatro Argentina di Roma, sotto la regia di Eimuntas Nekrosius e ha recitato anche nel ruolo di protagonista nella versione dell'Amleto, anche questa diretta da Nekrosius. Ha vinto per 15 volte il premio \"Bravo\", il pi\u00f9 ambito premio musicale lituano.\nHa rappresentato il suo paese nell'edizione 2006 della competizione canora \"Eurovision\", con il gruppo LT United.\nHa suonato con artisti come Sting e Bryan Adams\nMemorabili rimangono anche le sue performance televisive, come il suo singolare \"striptizas\", (\"strip tease\").\nMolte sono le sue canzoni di successo, tra cui \"Viskas is naujo\" (Tutto daccapo), \"Kai tu atversi man duris\" (Quando mi aprirai la tua porta) e \"We are the winners\" con gli Lt United."}
{"id": "1460869", "revid": "1833487", "url": "https://it.wikipedia.org/wiki?curid=1460869", "title": "Socol", "text": "Socol (in serbo \"\u0421\u043e\u043a\u043e\u043b\" - \"Sokol\" oppure \"\u0421\u043e\u043a\u043e\u043b\u043e\u0432\u0430\u0446\" - \"Sokolovac\", in ungherese \"N\u00e9rasolymos\") \u00e8 un comune della Romania di 2.043 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Bazia\u0219, C\u00e2mpia, P\u00e2rneaura, Socol, Zlati\u021ba.\nIl comune, situato in zona di confine sulle rive del Danubio, \u00e8 ufficialmente bilingue: sia il romeno che il serbo vengono usati nelle documentazioni ufficiali e nella segnaletica."}
{"id": "1460870", "revid": "125775346", "url": "https://it.wikipedia.org/wiki?curid=1460870", "title": "Antiterra", "text": "La seconda Terra o Antiterra () \u00e8 una concezione attribuita alle scoperte astro-filosofiche di Filolao, seguace del Pitagorismo.\nLa seconda Terra \u00e8 un corpo ipotetico del Sistema Solare ipotizzato dal presocratico filosofo greco Filolao (470 - 385 aC) per sostenere la sua cosmologia non geocentrica, in cui tutti gli oggetti dell'universo ruotano intorno ad un invisibile \"Fuoco centrale\" (distinto dal sole che ruota anche intorno ad essa). La parola greca Antichthon significa \"Seconda Terra\".\nL'Antiterra nella cosmologia pitagorica.\nFilolao ide\u00f2 una teoria atomica basata su 3 assi portanti:\nProprio attorno al Fuoco Centrale, o Hestia, ruotavano secondo Filolao dieci corpi celesti: la Terra, la Luna, il Sole, i cinque pianeti allora conosciuti (Mercurio, Venere, Giove, Marte, Saturno), il cielo delle stelle fisse, e appunto l'Antiterra, parallela al nostro mondo ma invisibile all'occhio umano in quanto, secondo le cognizioni dell'epoca, soltanto l'emisfero boreale terrestre era abitato. L'altro emisfero invece volgeva al Fuoco centrale, e oltre quest'ultimo, sulla stessa orbita terreste ma dalla parte opposta, ruotava l'Antiterra.\nL'emisfero abitato della Terra risultava illuminato dal Sole concepito come una grossa lente vitrea, che rifletteva la luce proveniente dal Fuoco centrale. La Terra impiegava 24 ore a ruotare intorno ad Hestia, pur mantenendo sempre la propria parte abitata verso l'esterno dell'universo, sicch\u00e9 quando questa si trovava opposta al Sole, la notte si alternava al giorno. Il Sole invece impiegava 365 giorni a compiere un giro attorno ad Hestia, mentre la Luna 29.\nQuesto modello dell'universo, pi\u00f9 che una certezza, appariva come una \"forzatura\" in nome del \"numero perfetto pitagorico\", il 10 (o Santa Decade); all'epoca infatti, si constatava l'esistenza di 9\ncorpi, cio\u00e8 Terra, Luna, Sole, i cinque pianeti, le stelle. Quindi, in nome dell'assoluto valore di perfezione rivestito dal numero 10, fu ipotizzata una Seconda Terra o Antiterra invisibile.\nAttuali concezioni astronomiche.\nSecondo le attuali concezioni astronomiche l'Antiterra non potrebbe esistere in quanto i punti L4 ed L5 (in cui sono posti alcuni satelliti artificiali) sono esattamente nel punto descritto dal problema dei tre corpi.\nInfluenza culturale.\nLo scrittore britannico Olaf Stapledon, nel romanzo di fantascienza filosofica \"Il costruttore di stelle\" (\"Star Maker\", 1937), immagina una vicina antiterra (chiamata Altra Terra), specchio distorto nella nostra Terra ordinaria.\nIl francese C. H. Badet, nel suo romanzo \"Decimo pianeta\" (\"La Dixi\u00e8me Planete\") del 1954, narra di un mondo speculare alla Terra, posto sul lato opposto della sua stessa orbita e quindi invisibile perch\u00e9 sempre eclissato dal Sole.\nNel romanzo-biografia \"Trieste e i misteri di Villa Revoltella\", di Ignazio Universo (1968), si immaginano le apparizioni di Myia, la figlia di Pitagora, provenire dall'Antiterra.\nL'Antiterra \u00e8 una sorta di altrove geografico quasi extraterrestre, un mondo parallelo, concepito dallo scrittore russo Vladimir Nabokov nel suo romanzo \"Ada o ardore\" (1969).\n\"Doppia immagine nello spazio\" (\"Doppelganger, Journey to the Far Side of the Sun\") \u00e8 un film del 1969 incentrato su un'Antiterra esattamente uguale al nostro pianeta al punto di avere persone uguali con lo stesso comportamento ma con chiralit\u00e0 opposta.\nUn riferimento all'Antiterra \u00e8 presente in \"Contro il giorno\" (2006), sesto romanzo dello scrittore americano Thomas Pynchon. Su di essa, verso la fine del romanzo, finisce la \"Inconvenience\" dei Compari del Caso. Il riferimento a Filolao \u00e8 esplicito, e viene ripresa la teoria secondo cui l'Antiterra avrebbe la stessa orbita della Terra, solo sfasata di 180\u00b0."}
{"id": "1460874", "revid": "211141", "url": "https://it.wikipedia.org/wiki?curid=1460874", "title": "Japan Tabacco", "text": ""}
{"id": "1460875", "revid": "110157", "url": "https://it.wikipedia.org/wiki?curid=1460875", "title": "\u0218opotu Nou", "text": "\u0218opotu Nou \u00e8 un comune della Romania di 1.324 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 10 villaggi: C\u00e2r\u0219a Ro\u0219ie, Dri\u0219tie, Poienile Boinei, Ravensca, R\u0103chita, St\u0103ncilova, \u0218opotu Nou, Urcu, Valea R\u0103chitei, Valea Ro\u0219ie."}
{"id": "1460876", "revid": "287204", "url": "https://it.wikipedia.org/wiki?curid=1460876", "title": "Sopotu Nou", "text": ""}
{"id": "1460877", "revid": "767487", "url": "https://it.wikipedia.org/wiki?curid=1460877", "title": "Asella di Roma", "text": "Agiografia.\nIn latino \"asella\" ha il significato di \"asinella\" e, come nome di persona, sta ad indicare la pazienza e la laboriosit\u00e0, in omaggio alla docilit\u00e0 dell'asinello.\nSecondo la tradizione fin dalla tenera et\u00e0 Asella decise di consacrarsi a Dio e fu tra le vergini consacrate guidate da San Girolamo che, al momento della sua partenza da Roma, le scrisse affinch\u00e9 lo ricordasse e pregasse per il viaggio in mare che doveva intraprendere.\nCulto.\nLe sue reliquie si venerano in un simulacro di pasta di cera custodito nella chiesa di San Siro e San Sepolcro, chiesa sussidiaria della Parrocchia di Sant'Abbondio in Cremona. \nLa memoria liturgica \u00e8 il 6 dicembre. Dal Martirologio Romano: "}
{"id": "1460879", "revid": "767487", "url": "https://it.wikipedia.org/wiki?curid=1460879", "title": "T\u00e2rnova (Cara\u0219-Severin)", "text": "T\u00e2rnova \u00e8 un comune della Romania di 1.821 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Bratova e T\u00e2rnova."}
{"id": "1460881", "revid": "339392", "url": "https://it.wikipedia.org/wiki?curid=1460881", "title": "Santa Asella di Roma", "text": ""}
{"id": "1460884", "revid": "1543377", "url": "https://it.wikipedia.org/wiki?curid=1460884", "title": "Scultura ionica", "text": "La scultura ionica \u00e8 una delle correnti regionali della scultura greca arcaica, che si afferm\u00f2 nella zona microasiatica e in diverse isole greche, come Samo, a partire dal VII secolo a.C. Alla luce delle opere che frequentemente vengono ricondotte a questa corrente occorre distinguere tra lo stile ionico di ambiente samio (orientale) e quello di ambiente cicladico. Le altre due correnti principali del periodo sono quella dorica e quella attica.\nContesto storico.\nCome nel resto della Grecia anche nella Ionia il VII secolo a.C. \u00e8 il tempo della supremazia delle grandi famiglie, in quest'area arricchite commercialmente e artisticamente grazie ai rapporti col mondo orientale e specialmente col regno di Lidia, paese dell'oro e dell'elettro che servirono a fondere le prime monete.\nA Mileto in questo periodo nacque con Talete la filosofia occidentale intesa come ricerca razionale. Prima della met\u00e0 del VI secolo a.C. Creso riusc\u00ec a estendere la sua dominazione sulle metropoli greche della costa anatolica; regn\u00f2 dal 561 al 546 a.C. subendo, come accadr\u00e0 anche ai Romani, il fascino dei vinti: aiut\u00f2 economicamente Efeso nella costruzione del Tempio di Artemide pagando le colonne decorate nella parte inferiore, almeno tre di queste colonne recano iscrizioni che identificano Creso come offerente. La fine del regno di Creso (sottomesso dal regno di Ciro II di Persia) coincide con la fine dell'\"epoca d'oro\" della Ionia.\nCaratteristiche.\nNella statuaria si vede una comunanza con lo stile dorico nel modo di scomporre la figura nei quattro piani essenziali, ossia il prospetto, il dorso e i due profili La scultura ionica si differenzia dalla dorica nel ricomporre le vedute in maniera circolare, stondando tutti gli spigoli ottenuti dall'incontro dei diversi piani, girando intorno alla figura, creando una struttura cilindrica, cosa che invece non accade nello stile dorico, dove le figure rimangono squadrate e spigolose in corrispondenza del punto d'incontro dei piani essenziali. Nella finitura delle teste e dei volti si assiste a uno stondamento, calotta cranica curvilinea e volti ovali su cui si dispongono gli occhi in maniera obliqua e curvatura degli estremi delle labbra nota come \"sorriso arcaico\".\nObliquit\u00e0 degli occhi e \"sorriso arcaico\" sono stati interpretati come intenzione dello scultore di dare espressivit\u00e0 al volto, ma pi\u00f9 recenti correnti di estetica e archeologia ritengono che la mancanza della reale organicit\u00e0 di struttura della terza dimensione e dello scorcio, l'impossibilit\u00e0 di far girare nella terza dimensione l'angolo esterno proprio a causa della costruzione dell'immagine per vedute parallele, porta alla disposizione dell'asse maggiore dell'occhio e della bocca su una linea obliqua del piano.\nTutto il VI secolo a.C. sar\u00e0 influenzato da questi elementi che hanno il loro culmine nelle k\u00f2rai dell'Acropoli.\nOpere di riferimento.\nGruppo di Cheramyes.\nAl secondo quarto del VI secolo a.C. appartengono due gruppi paratattici in marmo, il primo dei quali, il \"Gruppo di Cheramyes\", del quale fa parte la cosiddetta Hera di Samo ci \u00e8 giunto smembrato ed \u00e8 stato riconosciuto come gruppo solo in seguito al ritrovamento della base e sulla scorta di un gruppo pi\u00f9 recente (appartenente al 560-550 a.C.), conosciuto come \"Gruppo di Geneleos\". L'Hera di Samo \u00e8 una delle sculture pi\u00f9 celebri di questo periodo: la figura femminile ha un abito dalle pieghe ritmate, con un braccio steso e uno portato al seno, dove forse reggeva un melograno. La forma \u00e8 compatta, ingentilita dalla raffinata linea di contorno.\nGruppo di Geneleos.\nIl \"Gruppo di Geneleos\" era originariamente costituito da sei figure, una donna seduta, un kouros, tre korai e una donna semisdraiata, su una base di 6 m di lunghezza posta lungo la Via Sacra che porta al santuario di Hera a Samo. All'estremit\u00e0 sinistra della base si trovava una statua assisa (h 87\u00a0cm, Samo, Museo archeologico) il cui nome, \"Phileia\", si legge in un'iscrizione sulla gamba sinistra del trono; testa e parte superiore del corpo sono perdute, ma la parte inferiore rivela che la statua indossava un chitone e un mantello e su quest'ultimo si trova l'iscrizione che rivela il nome dell'artista: \"Geneleos\". \"Philippe\" (h 159\u00a0cm, Samo, Museo archeologico), una delle tre korai, indossa un lungo chitone, le mani sono prive di attributi e la destra stringe un lembo della veste, i capelli acconciati con fili di perle formano una massa tagliata orizzontalmente sul dorso; il suo nome \u00e8 iscritto sulla parte destra della veste. La figura semigiacente (h 70\u00a0cm, Samo, Museo archeologico) ha un corpo pesante, imponente ed \u00e8 sicuramente un personaggio non giovane e di una certa importanza; Charbonneaux (che insieme con Bianchi Bandinelli la considera indubitabilmente una figura femminile) ritiene che la disposizione delle figure nel gruppo possa indicare la sopravvivenza del matriarcato asiatico il quale si esprimerebbe nella posizione e nell'atteggiamento dominante delle due donne agli estremi della base, soprattutto quella sdraiata, madre, capofamiglia e sacerdotessa: sicuramente l'offerente, come indica l'iscrizione che riporta. A Berlino \u00e8 conservata \"Ornithe\" il cui nome compare su una piega della veste sotto la mano destra; molto simile alla sua compagna del Museo di Samo ha un'acconciatura che le lascia ricadere lunghe trecce sul davanti del busto. Rispetto ai loro prototipi, ovvero le statue dedicate da Cheramyes, queste figure giovanili sono molto pi\u00f9 vicine alle korai dell'acropoli di Atene (sullo sviluppo delle quali hanno sicuramente inciso), ma ancora s'intravede il rigore verticale della struttura che \u00e8 caratteristica dello stile ionico insieme con la vibrazione delle superfici (vedi il \"Leone di Mileto\" n. inv. 1790 all'Antikenmuseen di Berlino) e che si riconosce fin dalla piccola e pi\u00f9 antica statuetta in avorio di Efeso (h 10\u00a0cm, 570 a.C., Museo di Istanbul). Quanto ai volti, sia per le figure scolpite da Geneleos sia per quelle dedicate da Cheramyes, non ci si allontana probabilmente troppo dal vero se li si immagina simili a quelli di quest'ultima citata statuetta votiva o a quelli dei busti a rilievo che decoravano le colonne del tempio arcaico di Apollo a Didima (terzo quarto del VI secolo a.C., Antikenmuseen di Berlino).\nRilievi di Efeso e Didima.\nDel distrutto Artemision di Efeso restano frammenti della decorazione delle colonne (met\u00e0 del VI secolo a.C.) recanti, tra l'altro, le iscrizioni che legano questo edificio al nome di Creso re di Lidia. Dai frammenti emerge un fregio articolato con figure di donne, guerrieri e cavalli, in particolare la tipologia dei panneggi sembra essere innovativa a questa data e formare una sorta di canone stilistico per circa due generazioni. Di poco posteriore \u00e8 il tempio di Apollo a Didima, presso Mileto, costruito sul modello del precedente. I frammenti delle colonne scolpite hanno restituito figure femminili stanti e frontali, emergenti dal fondo ad altorilievo secondo un principio di ritmica ripetizione.\nScultura cicladica.\nLa \"Sfinge dei Nassi\" si erge su un'alta colonna con capitello ionico, presenta i caratteri decorativi arcaici nel disegno delle piume sul petto e sulle ali, caratteri che suppliscono allo scarso senso plastico tipico della produzione scultorea nesiotica dai tempi della \"Kore di Nikandre\" e ancora evidente nella \"Sfinge di Mariemont\" (h 24\u00a0cm, 540 a.C., Mariemont). Sul versante dei kouroi si veda il \"Kouros di Melos\", anche questo datato al 540 a.C.: alla verticalit\u00e0 della struttura si aggiungono la piattezza del torace, il modellato scarsamente aggettante e privo di stilemi decorativi, la delicatezza dei tratti. Rispetto ai precedenti dorici come \"Kleobis e Biton\" di Delfi presenta una maggiore agilit\u00e0 e una definizione anatomica pi\u00f9 sottile."}
{"id": "1460885", "revid": "767487", "url": "https://it.wikipedia.org/wiki?curid=1460885", "title": "Branislav Nu\u0161i\u0107", "text": "Ha anche lavorato come giornalista e diplomatico. Autore dello scritto etnografico \"Kosovo\" (1902) e della raccolta di racconti \"Il figlio del comune\" (1902), espresse al meglio il proprio talento nella commedia satirico-umoristica.\nTra le sue commedie si ricordano \"Il deputato del popolo\" (1885), \"La raccomandazione\" (1889), \"Il tributo di sangue\" (1908), \"Viaggio intorno al mondo\" (1910), \"La famiglia afflitta\" (1934) e \"L'analfabeta\" (1938)."}
{"id": "1460886", "revid": "1305772", "url": "https://it.wikipedia.org/wiki?curid=1460886", "title": "Teregova", "text": "Teregova \u00e8 un comune della Romania di 4.238 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di due villaggi: Rusca e Teregova.\nNei pressi di Teregova si trovano i resti di un \"castrum\" Romano del II-III secolo chiamato \"Ad Pannonios\", all'epoca sede di un distaccamento fisso di truppe.\nTeregova ha dato i natali al fisico e biochimico Sorin Comoro\u0219an (1927)."}
{"id": "1460887", "revid": "1456895", "url": "https://it.wikipedia.org/wiki?curid=1460887", "title": "Valvarrone (valle)", "text": "La Valvarrone o Val Varrone \u00e8 una valle della Lombardia, in provincia di Lecco.\nMorfologia.\nLa Valvarrone \u00e8 cos\u00ec chiamata per via del torrente Varrone che la attraversa per la sua lunghezza.\nPaesi.\nLa provinciale 67 che proviene dalla Valsassina tocca il suo paese pi\u00f9 alto: Premana. Da qui prosegue in una stretta e tortuosa discesa passando da Pagnona e quindi Avano, Tremenico, per poi scendere, attraversando i paesi di Introzzo, Sueglio, Vestreno e Dervio, sulla riviera del Lago di Como."}
{"id": "1460889", "revid": "110157", "url": "https://it.wikipedia.org/wiki?curid=1460889", "title": "Ticvaniu Mare", "text": "Ticvaniu Mare \u00e8 un comune della Romania di 2.002 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: C\u00e2rnecea, Sec\u0103\u0219eni, Ticvaniu Mare, Ticvaniu Mic."}
{"id": "1460891", "revid": "287204", "url": "https://it.wikipedia.org/wiki?curid=1460891", "title": "Milo\u0161 Crnjanski", "text": "Nella letteratura serba del XX secolo, Milo\u0161 fu uno degli scrittori pi\u00f9 famosi, ma non si fece intervistare e fotografare molto. Dopo gli inizi come giornalista socio-politico, non appena acquist\u00f2 una certa notoriet\u00e0 decise di intraprendere la sua carica di scrittore e romanziere.\nLa sua opera centrale \u00e8 il romanzo \"Migrazioni\", epopea di serbi migranti verso una Russia sognata - singoli e in gruppi, soldati, mercanti, contadini - ambientata a cavallo del Settecento, sotto il regno di Maria Teresa d'Austria. L'opera fu pubblicata nel 1929. La segue \"Il secondo libro di Migrazioni\" (1962). L'opera \u00e8 stata tradotta in francese con gran successo nel 1976, poi pubblicata in Italia da Adelphi come \"Migrazioni I\" (1992) e \"Migrazioni II\" (1998)."}
{"id": "1460892", "revid": "17654", "url": "https://it.wikipedia.org/wiki?curid=1460892", "title": "Ernst Karl Abbe", "text": ""}
{"id": "1460893", "revid": "177966", "url": "https://it.wikipedia.org/wiki?curid=1460893", "title": "Ospedale di Santo Spirito (Verona)", "text": "Lospedale di guarnigione di Santo Spirito o pi\u00f9 semplicemente ospedale di Santo Spirito, originariamente chiamato Garnisons Spital, \u00e8 un ospedale militare situato nel centro storico di Verona, progettato dalla \"k.k. Genie-Direktion Verona\" austriaca di stanza nella citt\u00e0 scaligera e costruito tra il 1852 e il 1856. \nStoria.\nComplessi religiosi e ospizi.\nIl monastero dei canonici dell'Ordine di San Marco, di Mantova, venne fondato all'inizio del XIII secolo presso la chiesa di Santo Spirito, che sorgeva su una piccola altura, allora in aperta campagna. Dal 1350, trasferiti i frati, rimasero le monache, passate nel 1354 all'Ordine Benedettino. La chiesa fu cos\u00ec riscostruita una prima volta nel 1360 e nuovamente nel 1488, mentre il campanile annesso venne realizzato tra il 1596 e il 1599. Alla chiesa erano annessi anche due chiostri, alcune pertinenze articolate su corti e un grande orto nello spazio retrostante.\nNel 1642, quasi di fronte all'antico monastero di Santo Spirito, venne edificata la chiesetta di San Giacomo (o San Jacopo) di Galizia, con l'annesso ospizio per poveri e pellegrini. Dal 1739 l'ospizio fu convertito a ricovero per le penitenti del soccorso, opera pia istituita in quell'anno. Dopo la ristrutturazione dei fabbricati dell'ospizio e della chiesa, nel 1751, l'istituto prese il nome di Soccorso di San Giacomo di Galizia alla Valverde; nell'assetto planimetrico raggiunto in quell'anno, il complesso constava di due chiostri disposti simmetricamente e divisi dal corpo assiale della chiesa. Ulteriori lavori furono eseguiti tra il 1768 e il 1769, probabilmente riguardanti una nuova ristrutturazione della chiesa di San Giacomo.\nUn'altra antica istituzione ospitaliera era presente nelle immediate vicinanze di San Giacomo del Soccorso: si trattava della chiesetta di Santa Maria Vergine, detta della Valverde, con annesso ospedale per pellegrini e infermi, che fu edificata nel 1321. La corporazione laicale fondatrice fu tuttavia soppressa nel primo decennio dell'Ottocento per mezzo di un decreto napoleonico, per cui gli edifici che componevano il complesso furono demanializzati; lo stesso provvedimento fu applicato al monastero di San Giacomo e al monastero di Santo Spirito. Il monastero e la chiesa di Santo Spirito furono cos\u00ec destinati, nel 1805, ad ospitare l'ospedale militare dell'esercito napoleonico del Regno d'Italia.\nL'ospedale militare.\nLa destinazione a ospedale militare del complesso di Santo Spirito venne successivamente confermata dall'amministrazione austriaca, ed estesa al vicino convento di San Giacomo, che risultava inutilizzato dal 1806, a seguito della soppressione napoleonica. Si costitu\u00ec, in questo modo, il primo nucleo dell'ospedale militare, tramite interventi di manutenzione e di semplice adattamento degli antichi edifici religiosi.\nIl monastero di Santo Spirito e l'ospizio di Santa Maria della Valverde furono infine rasi al suolo nel 1852, per consentire la costruzione del nuovo ospedale militare absburgico, su progetto del capitano ingegnere Julius Bolza, in servizio alla \"k.k. Genie-Direktion Verona\". I lavori prevedevano la realizzazione del corpo a \"H\", ma a cantiere da poco avviato il feldmaresciallo Josef Radetzky dispose l'ampliamento dell'ospedale per portale la capienza complessiva a oltre 2.000 malati, per le necessit\u00e0 di guerra; Bolza deline\u00f2 cos\u00ec il progetto del monumentale corpo di fabbrica a \"L\", prospettante su stradone Porta Palio. I lavori si conclusero nel 1856. \nIl complesso absburgico di Santo Spirito ha mantenuto ininterrottamente la sua destinazione originaria, tanto da essere ancora destinato dall'esercito italiano alla medicina militare. \nDescrizione.\nL'impianto architettonico dell'ospedale corrisponde al progresso delle scienze mediche raggiunto nella prima met\u00e0 dell'Ottocento: furono infatti applicati i pi\u00f9 progrediti indirizzi di tecnica sanitaria, di igiene edilizia, nonch\u00e9 di organizzazione amministrativa del servizio di sanit\u00e0 militare. L'ospedale \u00e8 composto di due sezioni principali tra di loro coordinate, che si possono suddividere nel corpo a \"H\", di prima edificazione, e il corpo a \"L\", successivo ampliamento.\nIl grande impianto disposto sulla forma planimetrica a \u201cH\u201d \u00e8 formato di corpi rettilinei elevati su quattro piani, con due fabbricati contrapposti, paralleli, collegati in asse da un corpo minore. Nel corpo mediano di collegamento furono previsti i servizi generali di ogni piano, le sale di terapia e la cappella. Le scale erano a rampe interrotte da piani intermedi, ed erano predisposte con gradini ad alzata assai ridotta, per renderle pi\u00f9 comode ai malati e ai feriti, trasportati con barelle e carrelli. A questo primo grande impianto si aggiunse l'ampliamento, un corpo rettilineo sempre su quattro piani ma a forma di \"L\", disposto verso stradone Porta Palio.\nLa capienza era pianificata per ammalati (fino a in caso di emergenza o di guerra), da ricoverare nelle sale disposte in serie nei corpi rettilinei, disimpegnate dal corridoio laterale, assai ampio. Ogni sala accoglieva 14 letti, e la notevole altezza interna era stabilita sullo standard igienico di 30 m\u00b3 d'aria pro capite. In tempo di pace nell'ospedale dovevano essere ricoverati i soldati di presidio nella piazzaforte veronese e i loro familiari, ma in tempo di guerra doveva servire all'Armata impegnata nelle operazioni.\nProspiciente alla circonvallazione interna, del tutto isolato per convenienza igienica, era situato lo stabilimento per le cucine, la lavanderia e la disinfezione, annesso all'edificio per l'obitorio e la sala anatomica. Completamente separati sono gli spazi previsti per gli altri servizi generali. L'amministrazione, la farmacia con gli annessi magazzini, gli alloggi per il direttore e gli ufficiali medici superiori erano collocati nella parte superstite di San Giacomo del Soccorso, con il chiostro archeggiato, su due ordini, restaurato. Nel sistema delle corti dell'ospedale erano infine inseriti quattro spazi disposti a giardino: quello d'ingresso e il corrispondente simmetrico, nel corpo a \"H\"; il parco geometrico su due livelli, contenuto all'interno del corpo a \"L\"; il parco a disegno naturalistico, con la recinzione a pilastri, verso lo stradone di Porta Palio.\nIl \"Garnisons Spital\" \u00e8 pensato come un palazzo urbano, privo di connotati militari ma adeguato alla solenne grandiosit\u00e0 dell'insieme, pi\u00f9 imperiale che guerresca, immagine della provvidenza statale absburgica. Nell'architettura neoclassica di Julius Bolza prevale la memoria del Settecento prussiano e sassone. Bolza si riferiva non solo alla partitura compositiva del tardo barocco tedesco, ma ne riprendeva i grandi temi spaziali, paesistici e prospettici.\nIl corpo mediano trasversale dell'edificio a \"H\", che sbarra l'antica strada diretta alle mura, si erge come meta prospettica: il pronao centrale, a timpano, su due ordini, riproduce il motivo della sanmicheliana porta Nuova. Sulla copertura emerge inoltre la neoclassica torretta ottagonale, con l'orologio e le campane. Il prospetto verso corso Porta Palio, connotato dal possente colonnato dorico esastilo, su ordine gigante, \u00e8 desunto invece dal colonnato sanmicheliano di porta Palio; anche se il disegno ha una diversa connotazione stilistica, tra le due opere si stabilisce una relazione visiva, prospettica.\nOspiti illustri.\nIl 17 agosto 1916 vi mor\u00ec Umberto Boccioni che il giorno prima, durante una esercitazione militare, era rimasto coinvolto in un incidente cadendo da cavallo."}
{"id": "1460897", "revid": "121140392", "url": "https://it.wikipedia.org/wiki?curid=1460897", "title": "Milorad Pavi\u0107 (scrittore)", "text": "Storico della letteratura serba classica e specialista nella poesia barocca, Pavi\u0107 \u00e8 stato autore di saggi e di opere di poesia.\n\u00c8 conosciuto all'estero soprattutto per le sue opere di fantasia; i suoi romanzi e le sue novelle, zeppi di dettagli misteriosi e di connotazioni esoteriche, si caratterizzano per un'avvincente alternanza di sogno e realt\u00e0.\nParticolare \u00e8 la costruzione di molti dei suoi romanzi, come ad esempio il \"Dizionario dei Chazari\" (Milano, Garzanti, 1988), suddiviso in tre dizionari, ciascuno rappresentante un particolare punto di vista, con due versioni differenti del romanzo, una maschile e una femminile, che differiscono per un solo paragrafo.\nI suoi romanzi sono stati tradotti in svariate lingue. Oltre al \"Dizionario dei Chazari\", in italiano sono tradotti anche \"Paesaggio dipinto con il t\u00e8\" (Milano, Garzanti, 1991) e \"Il lato interno del vento\" (Milano, Garzanti, 1993).\n\u00c8 morto a Belgrado il 30 novembre 2009."}
{"id": "1460898", "revid": "399", "url": "https://it.wikipedia.org/wiki?curid=1460898", "title": "Tople\u021b", "text": "Tople\u021b \u00e8 un comune della Romania di 2.675 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: B\u00e2rza e Tople\u021b."}
{"id": "1460900", "revid": "287204", "url": "https://it.wikipedia.org/wiki?curid=1460900", "title": "Toplet", "text": ""}
{"id": "1460904", "revid": "767487", "url": "https://it.wikipedia.org/wiki?curid=1460904", "title": "Jonatan Cerrada", "text": "Di origini spagnole, dopo aver vinto la versione francese di Pop Idol ha partecipato all'Eurovision Song Contest 2004 con \"A chaque pas\".\nHa al suo attivo 5 hit singles che hanno scalato le classifiche di Francia, Spagna, Belgio e di altri paesi dell'Europa occidentale."}
{"id": "1460905", "revid": "120987466", "url": "https://it.wikipedia.org/wiki?curid=1460905", "title": "Atelier 212", "text": "Atelier 212 (\"Atelje 212\", in serbo cirillico \"\u0410\u0442\u0435\u0459\u0435 212\") \u00e8 uno dei pi\u00f9 importanti teatri di Belgrado, situato al numero 21 della via Svetogorska.\nFu inaugurato il 12 novembre 1956 con Faust, per la regia di Mira Trailovi\u0107. Il numero 212 rappresentava il numero di posti a sedere disponibili nella sala del teatro. Nello stesso anno all'Atelier 212 fu rappresentato, per la prima volta nell'Europa dell'Est, \"Aspettando Godot\" di Samuel Beckett."}
{"id": "1460908", "revid": "110157", "url": "https://it.wikipedia.org/wiki?curid=1460908", "title": "Turnu Ruieni", "text": "Turnu Ruieni \u00e8 un comune della Romania di 3.581 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di sei villaggi: Borlova, Cicleni, Dalci, Turnu Ruieni, Zerve\u0219ti, Zlagna."}
{"id": "1460910", "revid": "287204", "url": "https://it.wikipedia.org/wiki?curid=1460910", "title": "Alexander Stevens", "text": "Diplomato Master of Arts presso l'Universit\u00e0 di Glasgow nel 1907, insegn\u00f2 per un breve periodo a Stornoway prima di tornare a Glasgow dove si laure\u00f2 con lode in geologia nel 1913, lavor\u00f2 come assistente in universit\u00e0 e si un\u00ec alla \"Imperial Trans-Antarctic Expedition\" del 1914-1917 guidata da Ernest Henry Shackleton come capo dello staff scientifico del gruppo di uomini del mare di Ross (il cosiddetto \"Ross Sea Party\").\nDurante la spedizione Endurance una tempesta ruppe gli ormeggi dell\"Aurora\" lasciando Stevens con altri nove compagni isolati sul continente antartico. Decisi comunque a portare a termine la loro missione di costruire alcuni depositi di provviste per Shackleton che credevano in arrivo dall'altro lato del continente, tre dei dieci esploratori trovarono la morte sul continente.\nAl rientro Stevens si arruol\u00f2 nei Royal Engineers durante le fasi finali della prima guerra mondiale, nel 1920 visit\u00f2 le isole Svalbard accompagnando una spedizione alla ricerca di giacimenti di carbone. Rientrato all'universit\u00e0 di Glasgow fu direttore del dipartimento di geografia e nel 1947 divenne ordinario di geografia."}
{"id": "1460911", "revid": "204012", "url": "https://it.wikipedia.org/wiki?curid=1460911", "title": "Harefuah", "text": ""}
{"id": "1460912", "revid": "110157", "url": "https://it.wikipedia.org/wiki?curid=1460912", "title": "Biblioteca nazionale serba", "text": "La Biblioteca nazionale serba (in lingua serba \u041d\u0430\u0440\u043e\u0434\u043d\u0430 \u0431\u0438\u0431\u043b\u0438\u043e\u0442\u0435\u043a\u0430 \u0421\u0440\u0431\u0438\u0458\u0435 o Narodna biblioteka Srbije) \u00e8 situata a Belgrado, Serbia, nella municipalit\u00e0 di Vra\u010dar, nei pressi del tempio di San Saba.\nFu fondata nel 1832 da Gligorije Vozarovi\u0107. Il direttore della biblioteca \u00e8 Laslo Bla\u0161kovi\u0107.\nNel 1941 Belgrado fu bombardata dai tedeschi. Nella biblioteca sono andati persi, in quell'occasione, quasi un milione di libri."}
{"id": "1460913", "revid": "1305772", "url": "https://it.wikipedia.org/wiki?curid=1460913", "title": "Teatro dell'Opera di Madlenianum", "text": "Il Teatro dell'Opera di Madlenianum \u00e8 situato a Belgrado, Serbia. Fondato nel 1997, \u00e8 stato il primo teatro d'opera privato in quest'area d'Europa.\nIl direttore generale \u00e8 Danka Teodorovic. Fino alla stagione 2004/2005 il teatro ha rappresentato 610 spettacoli (opera, balletti, concerti e rappresentazioni drammatiche) con oltre 200.000 spettatori."}
{"id": "1460917", "revid": "1305772", "url": "https://it.wikipedia.org/wiki?curid=1460917", "title": "V\u0103liug", "text": "V\u0103liug (in tedesco \"Franzdorf\") \u00e8 un comune della Romania di 970 abitanti, ubicato nel distretto di Cara\u0219-Severin, nella regione storica del Banato.\nIl comune nacque attorno al 1790 (il primo documento che lo cita \u00e8 del 1792) come colonia di lavoratori austriaci venuti ad occuparsi della produzione di carbone di legna destinato alle industrie siderurgiche di Re\u0219i\u021ba."}
{"id": "1460918", "revid": "287204", "url": "https://it.wikipedia.org/wiki?curid=1460918", "title": "Valiug", "text": ""}
{"id": "1460919", "revid": "110157", "url": "https://it.wikipedia.org/wiki?curid=1460919", "title": "Fu\u00dfball-Bundesliga 1982-1983", "text": "L'edizione 1982-1983 della Bundesliga si \u00e8 conclusa con la vittoria finale dell' che conquista il suo sesto titolo, il secondo consecutivo.\nCapocannoniere del torneo \u00e8 stato Rudi V\u00f6ller del con 23 reti.\nStagione.\nIl campionato viene vinto per il secondo anno consecutivo dall' allenato anche in questa stagione da Ernst Happel: la squadra prende definitivamente il comando della classifica nelle ultime giornate del girone di andata e lo mantiene fino alla fine. Tuttavia viene raggiunto dal dalla trentaduesima giornata: entrambe concludono il torneo a cinquantadue punti, ma il titolo viene assegnato ai campioni in carica in virt\u00f9 della miglior differenza reti. In coda lo perde lo spareggio contro il Bayer Uerdingen e viene retrocesso per la seconda volta nella sua storia, mentre la Coppa di Germania viene conquistata dal Colonia che sconfigge nella finale i concittadini del Fortuna.\nL'Amburgo \u00e8 protagonista anche nelle competizioni europee: la squadra arriva per il secondo anno consecutivo a disputare una finale continentale, questa volta in Coppa dei Campioni: ad Atene la vittoria arriva grazie ad un tiro di da fuori area di Felix Magath che sorprende la difesa bianconera nei primi minuti dell'incontro.\nClassifica finale.\nLegenda:"}
{"id": "1460921", "revid": "767487", "url": "https://it.wikipedia.org/wiki?curid=1460921", "title": "Natasha St-Pier", "text": "Biografia.\nCanadese di origine acadiana, Natasha St-Pier ha iniziato la sua carriera in Qu\u00e9bec nel 1996 con l'album \"\u00c9mergence\", prodotto da Steve Barakatt. Si classific\u00f2 quarta all'Eurovision Song Contest 2001 a Copenaghen con la ballata \"Je n'ai que mon \u00e2me\", che rappresentava la Francia. Ha poi inciso la versione in inglese della canzone \"All I Have Is My Soul\".\nLa St-Pier diventa molto famosa in Francia realizzando 5 album i cui singoli sono stati primi in classifica. \u00c8 entrata anche nella top ten tra le prime dieci nella classifica europea.\nOltre ad essere conosciuta nei paesi francofoni \u00e8 famosa anche in Polonia e in Russia. Ha interpretato il personaggio Fleur-de-Lys nella versione inglese dello spettacolo di Riccardo Cocciante, \"Notre Dame de Paris\".\nDiscografia.\nRaccolte.\nLista parziale."}
{"id": "1460922", "revid": "137928", "url": "https://it.wikipedia.org/wiki?curid=1460922", "title": "New wave jugoslavo", "text": "Con il termine Yugoslav New Wave (in lingua slovena, in lingua croata e in lingua bosniaca \"Novi val\"; in lingua serba \"\u041d\u043e\u0432\u0438 \u0442\u0430\u043b\u0430\u0441\" o \"Novi talas\"; in lingua macedone \"\u041d\u043e\u0432 \u0431\u0440\u0430\u043d\" o \"Nov bran\") si designa il movimento New wave dell'allora Jugoslavia.\nRisult\u00f2 estremamente popolare ed anzi fu probabilmente il genere musicale di riferimento del paese. Passato di moda alla fine degli anni ottanta, fece da trampolino per il lancio di molte band tuttora attive, anche se spostatesi verso altri generi, Prlijavo kazaliste in primis."}
{"id": "1460923", "revid": "74801", "url": "https://it.wikipedia.org/wiki?curid=1460923", "title": "V\u0103r\u0103dia", "text": "V\u0103r\u0103dia (in ungherese \"Varadia\") \u00e8 un comune della Romania di abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Mercina e V\u0103r\u0103dia.\nV\u0103r\u0103dia ha dato i natali al chimico Coriolan Dr\u0103gulescu (1907-1977)."}
{"id": "1460924", "revid": "767487", "url": "https://it.wikipedia.org/wiki?curid=1460924", "title": "Bajaga i Instruktori", "text": "I Bajaga i Instruktori (in serbo \u0411\u0430\u0458\u0430\u0433\u0430 \u0438 \u0438\u043d\u0441\u0442\u0440\u0443\u043a\u0442\u043e\u0440\u0438; Pronuncia:\"Baiaga i instructori\") sono un gruppo rock serbo. Ebbero molta fama negli anni ottanta. Il gruppo fu fondato a Belgrado nel 1984 da Mom\u010dilo Bajagi\u0107 che fino ad allora era il chitarrista e autore di diverse canzoni del gruppo Riblja \u010dorba.\nComponenti.\nFormazione attuale\nFormazione vecchia\nDiscografia.\nAlbum in studio\nAlbum dal vivo e raccolte\nColonne sonore"}
{"id": "1460925", "revid": "767487", "url": "https://it.wikipedia.org/wiki?curid=1460925", "title": "\u00c1lex Ubago", "text": "La sua ascesa al successo \u00e8 stata graduale e lenta. In un primo momento, il suo album di debutto non ebbe un grande successo.\nNel corso degli anni il cantante ha pubblicato svariati album per l'etichetta discografica Warner, alcuni dei quali hanno riscosso un grande successo; \"Calle ilusi\u00f3n\" (2009) e \"Aviones de cristal\" hanno raggiunto entrambi la terza posizione della classifica spagnola.\nNel corso della sua carriera, il cantante ha duettato con Amaia Montero nella canzone \"Sin miedo a nada\" (contenuta nell'album di debutto \"\u00bfQu\u00e9 pides t\u00fa?\", 2001) e con Craig David in \"Walking Away\" (\"Calle ilusi\u00f3n\", 2009)."}
{"id": "1460928", "revid": "767487", "url": "https://it.wikipedia.org/wiki?curid=1460928", "title": "Verme\u0219", "text": "Verme\u0219 \u00e8 un comune della Romania di 1.728 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Ersig, Izgar, Verme\u0219."}
{"id": "1460930", "revid": "767487", "url": "https://it.wikipedia.org/wiki?curid=1460930", "title": "Patrick Fiori", "text": "Biografia.\nInizia la carriera a soli dodici anni partecipando nel musical \"La l\u00e9gende des santonniers\". Incise il primo singolo a sedici, \"St\u00e9phanie\". Ha partecipato all'Eurovision Song Contest 1993 con \"Mama Corsica\", con il quale si classific\u00f2 quarto. A breve, dopo aver inciso delle versioni in altre lingue della canzone dell'Eurofestival, incise il primo album \"Puisque c'est l'heure\". Divenne famosissimo interpretando Phoebus nella versione originale dell'opera popolare di Riccardo Cocciante \"Notre Dame de Paris\".\nNel 1998 \u00e8 la voce cantata del capitano Li Shang nella versione francese di \"Mulan\".\nNell'estate del 2007 fu di nuovo in vetta alle classifiche francesi e dei paesi francofoni con \"4 mots sur un piano\".\nNel 2010 torna a collaborare con il cantante italiano: Zucchero Fornaciari. In particolare duetta con il bluesman reggiano in \"L'\u00e9cho des dimanches\", versione francese de \"Il suono della domenica\", contenuta nel'album \"Chocabeck\". Il testo francese della canzone \u00e8 firmato dallo stesso Zucchero e dal celebre Jean-Jacques Goldman.\nNel 2015 canta la canzone \"Corsica\" assieme a Patrick Bruel nell'album in lingua corsa \"Corsu Mezu Mezu\"."}
{"id": "1460932", "revid": "287204", "url": "https://it.wikipedia.org/wiki?curid=1460932", "title": "Alex Ubago", "text": ""}
{"id": "1460933", "revid": "1305772", "url": "https://it.wikipedia.org/wiki?curid=1460933", "title": "Vrani", "text": "Vrani \u00e8 un comune della Romania di 1.171 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Ciortea, Iertof, Vrani."}
{"id": "1460934", "revid": "31886", "url": "https://it.wikipedia.org/wiki?curid=1460934", "title": "Ernest Wild", "text": "Ha partecipato alla spedizione Endurance in Antartide nel gruppo del mare di Ross. \u00c8 fratello minore di Frank Wild.\nBiografia.\nLa famiglia di Wild proveniva da Skelton nel North Yorkshire, vicino a Marton, il luogo di nascita di James Cook. Ernest segue le orme di Frank nella Royal Navy dove viene ammesso nel 1894 e vi presta servizio per 20 anni prima di unirsi alla spedizione Endurance di Ernest Shackleton. Nel 1908, mentre \u00e8 in servizio nel mar Mediterraneo, partecipa alla operazioni di soccorso in seguito al terremoto di Messina.\nSpedizione Endurance.\nNel 1914 Ernest Wild salpa a bordo dell\"'Aurora\" con destinazione Antartide sotto il comando di \u00c6neas Mackintosh. Tra tutti i membri della spedizione, l'unico ad avere un minimo di esperienza di cani da slitta \u00e8 Ernest Joyce, vecchio commilitone di Frank Wild. Lo scopo del gruppo era quello di costruire alcuni depositi di provviste lungo la barriera di Ross ad uso di Shackleton in arrivo dal mare di Weddell, sull'altro lato del continente.\nDopo aver partecipato ad una spedizione male organizzata, Wild soffre di un congelamento che gli comporta l'amputazione dell'alluce e di parte dell'orecchio. Il 6 maggio 1915 l\"'Aurora\" rompe gli ormeggi a causa di una tempesta prendendo il largo con buona parte dei materiali e delle provviste destinate alla spedizione. Wild resta sul continente con altri nove compagni, e decidono di continuare la missione che ritengono vitale per la sorte Shackleton. Nella stagione successiva, Wild, Richard Richards, Victor Hayward, Arnold Spencer-Smith, Ernest Joyce e Mackintosh si avventurano sulla barriera, ma vengono duramente provati dalle condizioni meteo, dalla stanchezza e dallo scorbuto. Durante il viaggio di ritorno Spencer-Smith muore nonostante le cure di Wild, mentre Mackintosh e Hayward scompaiono durante una rischiosa marcia sul ghiaccio troppo sottile. Wild e gli altri superstiti sono recuperati nel gennaio 1917.\nDopo la spedizione.\nNel 1917 Wild ritorna nella Royal Navy sulla nave HMS Pembroke e viene successivamente trasferito sulla HMS Biarritz. Muore il 10 marzo 1918 a Malta a causa del tifo. Nel 1923 gli viene conferita postuma la Albert Medal per gli sforzi fatti per salvare le vite di Mackintosh e Spencer-Smith."}
{"id": "1460937", "revid": "53251", "url": "https://it.wikipedia.org/wiki?curid=1460937", "title": "Caterina Nencioni", "text": ""}
{"id": "1460938", "revid": "53251", "url": "https://it.wikipedia.org/wiki?curid=1460938", "title": "Nadia Nencioni", "text": ""}
{"id": "1460939", "revid": "1305772", "url": "https://it.wikipedia.org/wiki?curid=1460939", "title": "Z\u0103voi", "text": "Z\u0103voi \u00e8 un comune della Romania di 3.948 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 7 villaggi: 23 August, M\u0103gura, M\u0103ru, Poiana M\u0103rului, Valea Bistrei, Voislova, Z\u0103voi."}
{"id": "1460940", "revid": "287204", "url": "https://it.wikipedia.org/wiki?curid=1460940", "title": "Zavoi", "text": ""}
{"id": "1460941", "revid": "53251", "url": "https://it.wikipedia.org/wiki?curid=1460941", "title": "Dario Capolicchio", "text": ""}
{"id": "1460942", "revid": "53251", "url": "https://it.wikipedia.org/wiki?curid=1460942", "title": "Angela Fiume", "text": ""}
{"id": "1460943", "revid": "53251", "url": "https://it.wikipedia.org/wiki?curid=1460943", "title": "Fabrizio Nencioni", "text": ""}
{"id": "1460944", "revid": "110157", "url": "https://it.wikipedia.org/wiki?curid=1460944", "title": "Zorlen\u021bu Mare", "text": "Zorlen\u021bu Mare \u00e8 un comune della Romania di 928 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Zorlencior e Zorlen\u021bu Mare."}
{"id": "1460946", "revid": "287204", "url": "https://it.wikipedia.org/wiki?curid=1460946", "title": "Zorlentu Mare", "text": ""}
{"id": "1460953", "revid": "1305772", "url": "https://it.wikipedia.org/wiki?curid=1460953", "title": "Israel medical association", "text": "Israel medical association (IMA) talvolta chiamata Israeli medical association \u00e8 un'associazione professionale di medici ad Israele.\nStoria.\nLe sue origini risalgono al \"The hebrew medicinal society for Jaffa and the Jaffa district\", fondata nel 1912, in seguito diventata \"Hebrew medical association in the land of Israel\" (HMA).\nRiviste pubblicate.\nPubblica due riviste, la Harefuah in ebraico con estratti in inglese, pubblicato mensilmente dal 1920, e la Israel medical association journal (IMAJ)."}
{"id": "1460954", "revid": "110157", "url": "https://it.wikipedia.org/wiki?curid=1460954", "title": "Pe\u010dory", "text": "Pe\u010dory (anche traslitterata come \"Pechory\", in estone: Petseri) \u00e8 una cittadina della Russia occidentale (oblast' di Pskov), situata 2\u00a0km dalla frontiera con l'Estonia e 52\u00a0km a ovest del capoluogo di Pskov. \u00c8 capoluogo del distretto omonimo.\nStoria.\nFondata nel 1473, divenne citt\u00e0 nel 1776. Appartenne dal 1920 al 1944 all'Estonia, con il nome di \"Petseri\", ritornando successivamente, alla fine della seconda guerra mondiale, alla Russia e riprendendo il vecchio nome.\nDal 1991 l'Estonia indipendente rivendica l'appartenenza della cittadina, per il Trattato di Tartu del 1920, in cui la Russia rinunciava per sempre ad ogni pretesa sui territori estoni. Ad oggi la questione sui confini con il colosso russo non \u00e8 ancora riconosciuta.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1460955", "revid": "287204", "url": "https://it.wikipedia.org/wiki?curid=1460955", "title": "Pecory", "text": ""}
{"id": "1460956", "revid": "80339", "url": "https://it.wikipedia.org/wiki?curid=1460956", "title": "Pechory", "text": ""}
{"id": "1460958", "revid": "1005847", "url": "https://it.wikipedia.org/wiki?curid=1460958", "title": "Elezioni amministrative in Italia del 1995", "text": "Le elezioni amministrative in Italia del 1995 si sono tenute il 23 aprile (primo turno insieme alle regionali) e il 7 maggio (secondo turno), nonch\u00e9 il 19 novembre (primo turno) e il 3 dicembre (secondo turno).\nIn Trentino-Alto Adige le elezioni si sono tenute il 4 giugno (primo turno) e 18 giugno (secondo turno), in Valle d'Aosta il 28 maggio. Le elezioni provinciali a Crotone si sono tenute il 7 maggio.\nNei comuni capoluogo si ebbe una schiacciante maggioranza di 34 successi delle alleanze progressiste basate sul PDS, contro solo 4 affermazioni del Polo di Forza Italia. Si cont\u00f2 un cambio di controllo, sempre a favore della sinistra, in un comune andato in crisi dopo il crollo di un'amministrazione biennale leghista.\nPer le province la tornata fu ancor pi\u00f9 generale, coinvolgendone 76 sulle 100 a statuto ordinario. Anche qui fu schiacciante il numero di vittorie per le alleanze progressiste basate sul PDS, ben 61 (anche se in un caso a guida leghista), e contro soli 8 successi del Polo, mentre furono 6 le vittorie di alleanze tra PPI e Lega Nord (con equa suddivisione delle presidenze), e uno il monocolore leghista.\nElezioni comunali.\nValle d'Aosta.\nN.B.In seguito alla riforma costituzionale che le attribuiva il potere sui suoi comuni, la Valle d\u2019Aosta si sganci\u00f2 dalla normativa nazionale con la propria Legge regionale 9 febbraio 1995, n\u00ba4. L\u2019elezione diretta del vicesindaco, un mandato quinquennale, la possibilit\u00e0 di una terza rielezione e l\u2019elevazione del premio ai due terzi nel capoluogo furono le principali variazioni.\nTrentino-Alto Adige.\nN.B.In seguito alla riforma costituzionale che le attribuiva il potere sui suoi comuni, il Trentino-Alto Adige si sganci\u00f2 dalla normativa nazionale con la propria Legge regionale 30 novembre 1994, n\u00ba3, in modo da rispettare i trattati internazionali. Il mantenimento della commistione fra Consiglio e Giunta con conseguente mancata riduzione dei numero dei consiglieri, un mandato quinquennale, una cadenza unica regionale per tutti i futuri rinnovi, ma soprattutto il mantenimento del sistema elettorale proporzionale per l\u2019Alto Adige furono le principali variazioni."}
{"id": "1460961", "revid": "287204", "url": "https://it.wikipedia.org/wiki?curid=1460961", "title": "Joseph Stenhouse", "text": "Ha partecipato alla spedizione Endurance in Antartide come capitano dell\"Aurora\", la nave del gruppo del mare di Ross.\nNel 1903 entra a far parte della marina mercantile. Nell'agosto 1914 ai arruola nella Royal Navy e nello stesso anno viene scelto da Ernest Shackleton come capitano dell\"'Aurora\" sotto il comando di \u00c6neas Mackintosh. Dopo l'arrivo in Antartide, durante una tempesta la nave viene per\u00f2 trascinata al largo e Stenhouse \u00e8 costretto a far rotta verso la Nuova Zelanda per le riparazioni lasciando sul continente 10 uomini.\nDurante la prima guerra mondiale, Stenhouse serve su una Q ship nella lotta anti-sommergibile. Dopo il conflitto torna in Antartide al comando della RRS Discovery con compiti di ricerca oceanografica e biologica. Tra il 1930 ed il 1931 tenta di promuovere il turismo in Antartide, in particolare verso i luoghi di rilevante interesse storico, ma con scarso successo. Allo scoppio del secondo conflitto mondiale, Stenhouse torna nella Royal Navy dove viene dichiarato disperso durante una missione nel golfo di Aden il 12 settembre 1941."}
{"id": "1460962", "revid": "216354", "url": "https://it.wikipedia.org/wiki?curid=1460962", "title": "Fiat 3/12hp", "text": ""}
{"id": "1460971", "revid": "110157", "url": "https://it.wikipedia.org/wiki?curid=1460971", "title": "Fu\u00dfball-Bundesliga 1983-1984", "text": "L'edizione 1983-1984 della Bundesliga si \u00e8 conclusa con la vittoria finale dello che conquista il suo terzo titolo, il primo dall'introduzione del torneo.\nCapocannoniere del torneo \u00e8 stato Karl-Heinz Rummenigge (), con 26 reti.\nStagione.\nIn questo campionato si alternano in vetta alla classifica pi\u00f9 squadre, fino a quando, alla ventinovesima giornata, passa in testa lo . La squadra inizia l'ultimo turno con due punti di vantaggio sui campioni uscenti dell', che per\u00f2 vincono al Neckarstadion; vince anche il Borussia M\u00f6nchengladbach che era a pari con l'Amburgo, e cos\u00ec i tre club finiscono tutti a pari punti. Per il secondo anno di fila il titolo viene quindi assegnato in base alla differenza reti, ed \u00e8 lo Stoccarda di Helmut Benthaus ad aggiudicarselo; cos\u00ec, dopo i primi due successi negli anni cinquanta la squadra conquista il primo titolo in Bundesliga. In coda l'Eintracht Francoforte vince lo spareggio contro il Duisburg e si salva, mentre la Coppa di Germania viene vinta dal .\nIn questa stagione le squadre tedesche non riescono a superare gli ottavi di finale nelle tre competizioni europee. L'Amburgo \u00e8 per\u00f2 Campione d'Europa in carica, e cos\u00ec partecipa sia alla Coppa Intercontinentale che alla Supercoppa UEFA. La squadra non riesce per\u00f2 a conquistare questi trofei: a Tokyo sono i brasiliani del Gr\u00eamio a vincere il trofeo mondiale, mentre nel doppio confronto europeo prevalgono gli scozzesi dell'Aberdeen.\nRisultati.\nSquadra campione.\nRiserve"}
{"id": "1460975", "revid": "1494169", "url": "https://it.wikipedia.org/wiki?curid=1460975", "title": "Alexandru Odobescu", "text": ""}
{"id": "1460976", "revid": "101768", "url": "https://it.wikipedia.org/wiki?curid=1460976", "title": "Benedetto I", "text": ""}
{"id": "1460977", "revid": "1762651", "url": "https://it.wikipedia.org/wiki?curid=1460977", "title": "Ersilio Ambrogi", "text": "Biografia.\nDi famiglia benestante, consegu\u00ec la laurea in Legge ed esercit\u00f2 la professione di avvocato. Iscritto al Partito Socialista dal 1901, durante la prima guerra mondiale fu arrestato per attivit\u00e0 antimilitarista e nel 1919 fu eletto deputato nella Circoscrizione Livorno-Pisa.\nEletto sindaco di Cecina nel 1920, nel gennaio del 1921 ader\u00ec al Partito Comunista d'Italia (PCd'I). Nello stesso anno fu accusato di aver causato la morte di un fascista che aveva partecipato all'assalto del Palazzo comunale. Per questo episodio nel 1924 fu condannato a 21 anni di carcere, ma fu messo in libert\u00e0 in quanto membro del parlamento e ne approfitt\u00f2 per lasciare l'Italia, assumendo a Berlino la carica di rappresentante del PCd'I presso la KPD.\nNel 1924 si trasfer\u00ec a Mosca, dove rappresent\u00f2 la sinistra del PCd'I nel Komintern e, contemporaneamente, occup\u00f2 un'importante posizione nella GPU (poi nell'NKVD). Con altri italiani (tra cui Virgilio Verdaro e Arnaldo Silva) costitu\u00ec la Frazione di sinistra del PCR(b), iniziativa che ne provoc\u00f2 l'espulsione dal partito nel 1929.\nDal 1930 al 1932 svolse a Berlino attivit\u00e0 per il Komintern, collaborando anche con la Frazione di sinistra del PCd'I, con la quale ruppe i rapporti al suo rientro in URSS nel 1934. Durante la permanenza in Unione Sovietica collabor\u00f2 attivamente con la polizia segreta fascista. Temendo di essere scoperto, chiese all\u2019ambasciata italiana di poter lasciare l\u2019URSS sottolineando che \u201cla sua intenzione era [\u2026] quella di dedicare il resto della sua vita a un\u2019accanita lotta contro l\u2019Internazionale comunista, e per questo propose di essere aiutato nella creazione di una rivista che potesse servire a questo scopo negli ambienti dell\u2019emigrazione italiana\u201d. Le autorit\u00e0 fasciste agevolarono quindi la partenza di Ambrogi dall\u2019Unione Sovietica, consentendogli di raggiungere il Belgio e di stabilirsi a Bruxelles, dove continu\u00f2 il ruolo di informatore per il governo italiano. Nel 1940, durante l'occupazione tedesca del Belgio, scrisse alcuni articoli apologetici della politica sociale fascista, che tuttavia non impedirono il suo trasferimento in Italia, dove pendeva la condanna in contumacia.\nNel 1942 fu sottoposto a Padova ad un nuovo processo, nel corso del quale dichiar\u00f2 i suoi sentimenti antifascisti. Fu condannato al confino e poi deportato in Germania. Al suo rientro in Italia, nel maggio del 1945, riprese la professione di avvocato. Dal 1956 fino alla morte fu iscritto al Partito Comunista Italiano."}
{"id": "1460981", "revid": "767487", "url": "https://it.wikipedia.org/wiki?curid=1460981", "title": "Borcea", "text": ""}
{"id": "1460983", "revid": "2224950", "url": "https://it.wikipedia.org/wiki?curid=1460983", "title": "Baianese", "text": "Il Baianese (fino al 1860 Circondario di Bajano e, dal 1861 al 1927, Mandamento di Baiano, sostantivo ormai divenuto informale dalla soppressione di tali suddivisioni amministrative) \u00e8 un territorio della provincia di Avellino.\nComuni del Baianese.\nIl Baianese \u00e8 composto da sei comuni: Baiano (da cui prende il nome), Avella (principale polo storico e archeologico dell'area), Mugnano del Cardinale (luogo di pellegrinaggio religioso, con il santuario di Santa Filomena), Quadrelle, Sirignano e Sperone.\nCollocazione geografica.\nIl Baianese si trova nell'estremit\u00e0 occidentale della provincia di Avellino, al confine con la citt\u00e0 metropolitana di Napoli (la distanza dal capoluogo partenopeo \u00e8 di circa 38 km percorribili sia tramite tratto autostradale, Napoli-Bari con uscita \"Baiano\", sia tramite la linea ferroviaria della Circumvesuviana Napoli-Baiano), e geograficamente confina con il nolano. I suoi comuni fanno parte della Comunit\u00e0 Montana Vallo di Lauro e Baianese, il cui territorio settentrionale \u00e8 composto proprio dal Baianese. Morfologicamente \u00e8 un territorio montuoso e collinare, infatti l'intero territorio \u00e8 circondato dai Monti Avella.\nVicinanza tra i comuni.\nIl Baianese ha una particolarit\u00e0 rispetto al resto della sua provincia: mentre nell'Avellinese i centri abitati sono molto distanti l'uno dall'altro (a volte la distanza tra due paesi vicini arriva anche a 10 km), i comuni del Baianese sono conurbati tra loro, analogamente a quanto accade nella limitrofa citt\u00e0 metropolitana di Napoli.\nDialetto baianese.\nNel Baianese non si parla il dialetto irpino, in uso nel resto della provincia di Avellino, ma piuttosto un particolare dialetto di transizione che tuttavia si accosta maggiormente al dialetto nolano.\nStoria recente.\nIl Baianese \u00e8 stato un mandamento (con capoluogo a Baiano) della Provincia di Terra di Lavoro dal 1715 al 1861, data dell'Unit\u00e0 d'Italia e, da quell'anno fino al 1923 (data dell'abolizione del mandamento come suddivisione amministrativa) della provincia di Avellino. Da allora il territorio \u00e8 rimasto a far parte di tale provincia, pur senza pi\u00f9 costituire un'entit\u00e0 amministrativa a s\u00e9 stante."}
{"id": "1460984", "revid": "287204", "url": "https://it.wikipedia.org/wiki?curid=1460984", "title": "Ciocanesti", "text": ""}
{"id": "1460988", "revid": "133248", "url": "https://it.wikipedia.org/wiki?curid=1460988", "title": "Cioc\u0103ne\u0219ti", "text": ""}
{"id": "1460989", "revid": "767487", "url": "https://it.wikipedia.org/wiki?curid=1460989", "title": "Pat Garrity", "text": "Carriera.\nProveniente dalla University of Notre Dame, con la quale ha giocato per quattro anni, segnando 23,3 punti di media nella stagione 1997-98, e nel 1997 fu nominato miglior giocatore dell'est.\nNel draft NBA 1998 fu selezionato dai Milwaukee Bucks come diciannovesima scelta, ma fu ceduto prima ai Dallas Mavericks e successivamente ai Phoenix Suns, dove rimase fino al termine della stagione, segnando 5,6 punti in 39 gare. A fine stagione fu ceduto agli Orlando Magic, dai quali non si \u00e8 pi\u00f9 mosso. Lungo atipico, Pat \u00e8 dotato di un ottimo tiro da tre punti ed ha vissuto la sua migliore stagione nel 2001-02, segnando 11,7 punti e catturando 4,2 rimbalzi a partita.\nNel settembre del 2008 annuncia il suo ritiro dal basket professionistico, dopo 513 partite giocate nella regular season con Orlando (secondo di sempre nella franchigia), nonostante i numerosi infortuni.\nDal 2014 al 2017 \u00e8 stato \"associate general manager\" dei Detroit Pistons."}
{"id": "1460990", "revid": "125160136", "url": "https://it.wikipedia.org/wiki?curid=1460990", "title": "Deadwood (serie televisiva)", "text": "Deadwood \u00e8 una serie televisiva statunitense di genere western creata da David Milch, che ha debuttato il 21 marzo 2004 sul canale via cavo HBO ed \u00e8 terminata il 27 agosto 2006 con la terza stagione. La serie mescola personaggi realmente esistiti e altri fittizi, eventi storici e inventati. \"Deadwood\" ha ottenuto 11 nomination agli Emmy Award, vincendone tre.\nTrama.\nLa serie inizia nel 1876, due settimane dopo la battaglia del Little Bighorn, dove ebbe luogo la sconfitta del Generale Custer. Deadwood \u00e8 una citt\u00e0 che deve ancora nascere, che vive senza leggi e non riconosciuta dallo Stato, popolata da fuorilegge, prostitute e ogni sorta di criminale. In un luogo dove non vi sono leggi, l'unica legge che vale \u00e8 quella del pi\u00f9 forte, che in questo caso \u00e8 Al Swearengen, uno dei pionieri fondatori della citt\u00e0, padrone dell'unico \"saloon\" dove gestisce i suoi loschi affari.\nMa altri personaggi arrivano in citt\u00e0 con l'intento di ricominciare una nuova vita: tra loro vi sono Seth Bullock, ex-sceriffo che vuole aprire un'attivit\u00e0 commerciale, il cercatore d'oro Wild Bill Hickok assieme agli amici Calamity Jane e Charlie Utter, Alma Garrett, newyorkese che arriva in citt\u00e0 per assecondare le voglie avventurose del marito. I destini e le strade di queste persone si incroceranno inevitabilmente.\nAccoglienza.\nDeadwood venne accolta dalla critica con commenti estremamente positivi. In particolare furono lodati la cura dei costumi e dell'ambientazione, le caratterizzazione dei personaggi, le loro interpretazioni e l'intreccio. Nonostante le valutazioni molto positive, per\u00f2, la serie venne chiusa al termine della terza stagione, quando il progetto iniziale prevedeva anche una quarta stagione.\nFilm TV.\nNel 2019 \u00e8 stato prodotto un film TV continuativo intitolato \"Deadwood - Il film\". Il film, diretto da Daniel Minahan, racconta le vicende avvenute circa dieci anni dopo gli eventi della serie originale."}
{"id": "1460994", "revid": "287204", "url": "https://it.wikipedia.org/wiki?curid=1460994", "title": "Cuza Voda", "text": ""}
{"id": "1460997", "revid": "124123785", "url": "https://it.wikipedia.org/wiki?curid=1460997", "title": "Nicoletta Orsomando", "text": "Biografia.\nNata nel 1929 a Casapulla, in provincia di Caserta, si trasfer\u00ec da piccola a Mazzarino, in Sicilia e poi a Lavello, in Basilicata, citt\u00e0 nella quale il padre Giovanni, noto compositore, diresse la banda sinfonica; successivamente la famiglia si trasfer\u00ec a Littoria (l'attuale Latina) e infine, nel 1937, a Roma.\nApparve per la prima volta nelle case dei pochissimi italiani che possedevano un apparecchio televisivo il 22 ottobre 1953, quando le trasmissioni televisive in Italia erano ancora sperimentali, per fare il suo primo storico annuncio, in cui present\u00f2 una trasmissione per ragazzi, un documentario sull'Enciclopedia Britannica, divenendo cos\u00ec la prima \"signorina buonasera\" attiva dagli studi Rai di Roma. Nonostante non sia stata n\u00e9 la prima annunciatrice della TV italiana (la prima in assoluto fu infatti Lidia Pasqualini, assunta dall'EIAR nel 1939, all'epoca delle primissime trasmissioni sperimentali della televisione in Italia, poi interrotte a causa della Seconda guerra mondiale e riprese solo dieci anni dopo, attiva dagli studi di Torino), n\u00e9 quella che annunci\u00f2 l'avvio delle trasmissioni televisive regolari della Rai avvenuto il 3 gennaio 1954 (tale annuncio fu fatto dalla collega Fulvia Colombo, attiva dagli studi di Milano), Nicoletta Orsomando \u00e8 stata sempre considerata l'annunciatrice Rai per antonomasia, la classica signorina buonasera. Il volto sereno, la dizione perfetta, i modi gentili ed educati e il suo aspetto familiare e rassicurante contribuirono a farle conquistare l'affetto e la simpatia dei telespettatori italiani. Si ritir\u00f2 dal piccolo schermo il 28 dicembre 1993, completando una carriera da annunciatrice televisiva durata oltre quarant'anni (nessun'altra \"signorina buonasera\" della Rai \u00e8 rimasta in carica tanti anni quanto lei).\nNel corso della sua quarantennale carriera, la Orsomando ebbe anche alcune esperienze come conduttrice: nel 1956 present\u00f2 \"Cineselezione\", una delle prime rubriche di cinema della televisione italiana, e affianc\u00f2 Angelo Lombardi nella conduzione de \"L'amico degli animali\"; nel 1957 present\u00f2 il Festival di Sanremo accanto a Nunzio Filogamo, Fiorella Mari e Marisa Allasio. Nel 1965 inaugur\u00f2 assieme a Jader Jacobelli il notiziario \"La giornata parlamentare\" (divenuto poi \"Oggi al parlamento\"), mentre nel 1966 condusse un'altra importante kermesse musicale: \"Un disco per l'estate\". Nel 1976 condusse, dagli studi Rai di Torino, le rubriche \"Cani, gatti &amp; C.\" e \"Piante, fiori eccetera eccetera\", con la relativa partecipazione degli esperti Lino Penati ed Elena Accati.\nNel 1955 Nicoletta Orsomando partecip\u00f2, nel ruolo di se stessa, anche al film comico \"Piccola posta\", per la regia di Steno, che vedeva come protagonisti Alberto Sordi e Franca Valeri. Apparve inoltre nel film del 1956 \"Tot\u00f2 lascia o raddoppia?\" di Camillo Mastrocinque, in una brevissima sequenza in cui aggiorna gli spettatori sulla sparizione del personaggio interpretato da Tot\u00f2. Nel 1992 apparve, sempre nei panni di se stessa, intenta ad annunciare \"Fantastico\" nel film \"Parenti serpenti\" di Mario Monicelli.\nNel 1980-1981, present\u00f2 sulla fascia pomeridiana della Rete 2 la trasmissione \"Il pomeriggio\". Il 1\u00ba gennaio 1981 present\u00f2, dal teatro di Montecatini Terme, sotto il patrocinio dell'ONU, lo spettacolo di beneficenza \"Diamo ali alla speranza\", trasmesso dalla Rete 1. Nel 1982, present\u00f2 \"Nati per la danza\" sulla Rete 3.\nNel 1999 partecip\u00f2 al programma televisivo di intrattenimento di Rai 1 \"Su e gi\u00f9\", condotto da Gaia De Laurentiis. \nIl 21 gennaio 2008 comparve su Rai 1 per presentare lo show \"Viva Radio2 Minuti\", condotto da Fiorello, che nei promo della trasmissione l'aveva scherzosamente imitata e che la far\u00e0 imitare anche da altri famosi personaggi nelle intro delle successive puntate (tra gli altri Jovanotti, Christian De Sica, Laura Pausini, Simona Ventura, Biagio Antonacci). Il 23 settembre 2008 partecip\u00f2 a \"Tutti pazzi per la tele\", condotto da Antonella Clerici su Rai 1, dove si era cimentata in un confronto generazionale con Arianna Marchetti, annunciatrice di Rai 2 dal 2003 al 2009.\nNel 2010 prese parte al variet\u00e0 di Rai 1 \"Insegnami a sognare\", condotto da Pino Insegno. Nei primi mesi del 2011 prese parte a \"Domenica in\" nel segmento \"Domenica in... Onda\" condotto da Lorella Cuccarini. Apparve poi nel programma \"Hotel Patria\", condotto da Mario Calabresi e in onda su Rai 3 nel giugno del 2011: in questa trasmissione la Orsomando leggeva lettere, scritte negli anni da persone famose o comuni, che contribuivano a capire l'Italia. Nella stagione 2011-2012 partecip\u00f2 come giurata a \"La prova del cuoco\", programma storico di Antonella Clerici, affiancata nello stesso ruolo da altre due storiche ex annunciatrici Rai: Mariolina Cannuli e Rosanna Vaudetti. Nel 2013 partecip\u00f2 anche alla trasmissione \"Raiboh\", condotta da Francesco Facchinetti in seconda serata su Rai 2. La Orsomando collabor\u00f2 inoltre al mensile \"50&amp;Pi\u00f9\" con una rubrica in cui rispondeva alle lettere dei lettori della rivista. Nel 2014 fu ospite nella trasmissione di Rai 2 \"Il Musichione\" del gruppo Elio e le Storie Tese. Nel 2016 prese parte, insieme con la collega Rosanna Vaudetti, al variet\u00e0 di Rai 1 \"Dieci cose\".\nLa sua ultima apparizione in televisione risale al 19 dicembre 2017, quando fu ospite su Rai 1 a \"La vita in diretta\" assieme a Maria Giovanna Elmi, Paola Perissi e Gabriella Farinon in occasione dell'ottantesimo compleanno della collega Rosanna Vaudetti. \n\u00c8 morta a Roma il 21 agosto 2021 all'et\u00e0 di 92 anni, dopo una breve malattia. Il funerale si \u00e8 svolto il 23 agosto nella Basilica di Santa Maria in Trastevere, a Roma. \n\u00c8 sepolta nel Cimitero di Prima Porta di Roma.\nVita privata.\nNel 1957 spos\u00f2 il giornalista Roberto Rollino; dalla loro unione nacque Federica. Dopo sei anni i due si separarono, per poi divorziare negli anni settanta."}
{"id": "1460998", "revid": "123676950", "url": "https://it.wikipedia.org/wiki?curid=1460998", "title": "Israel medical association journal", "text": "Israel medical association journal (IMAJ) \u00e8 una rivista di medicina israeliana in lingua inglese pubblicata con cadenza mensile dalla Israel medical association. \u00c8 stato fondato nel 1999 in sostituzione del Israel journal of medical sciences. Il suo editore \u00e8 Yehuda Shoenfeld."}
{"id": "1461008", "revid": "916580", "url": "https://it.wikipedia.org/wiki?curid=1461008", "title": "Cuza Vod\u0103", "text": "In suo onore, portano questo nome diverse localit\u00e0 della Romania:"}
{"id": "1461009", "revid": "484362", "url": "https://it.wikipedia.org/wiki?curid=1461009", "title": "Conchoraptor gracilis", "text": "Il Conchoraptor gracilis (\"ladro di conchiglie\") era un dinosauro degli Oviraptoridae vissuto in Mongolia durante il Cretaceo.\nUn dinosauro bizzarro.\nA differenza di cugini famosi tipo l\"'Oviraptor\", questo rettile piumato non aveva molte caratteristiche tipiche di essi: infatti era sprovvisto di cresta e relativamente piccolo. Come dice poi lo stesso nome, si pensa che la sua dieta consisteva nel mangiare molluschi il cui guscio sarebbe stato frantumato dal suo poderoso becco.\nScoperta.\nLa specie, \"Conchoraptor gracilis\" \u00e8 stata scoperta nel 1986. Inizialmente si \u00e8 creduto che il fossile fosse stato appartenuto ad un piccolo di \"Oviraptor\" senza cresta, ma poi si cap\u00ec che era di un animale diverso.\nIn tempi recenti, poi, si \u00e8 scoperto che il \"Conchoraptor\" apparteneva ad un genere che era a met\u00e0 strada fra due suoi stretti parenti, \"Ingenia\" e \"Citipati\"."}
{"id": "1461010", "revid": "287204", "url": "https://it.wikipedia.org/wiki?curid=1461010", "title": "Dorobantu", "text": ""}
{"id": "1461011", "revid": "1305772", "url": "https://it.wikipedia.org/wiki?curid=1461011", "title": "The Wicker Man (Iron Maiden)", "text": "The Wicker Man \u00e8 un singolo del gruppo musicale britannico Iron Maiden, il primo estratto dal dodicesimo album in studio \"Brave New World\"; venne pubblicato l'8 maggio 2000.\nLa canzone.\nIl brano si ispira all'omonimo cult-film inglese del 1973 e non \u00e8 quindi da confondere, pur avendo lo stesso titolo, con quello di Bruce Dickinson del 1997 che proviene dalle sessioni dell'album \"Accident of Birth\" e che possiamo trovare nel \"The Best of Bruce Dickinson\" pubblicato dal cantante nel 2001.\nLa versione radiofonica della canzone, proveniente da un promo CD ormai diventato rarissimo, \u00e8 diversa da quella dell'album soprattutto nei cori. La canzone, come tutti i brani d'apertura dei Maiden, ha riscosso ovunque notevole successo: in Italia \u00e8 arrivata fino al terzo posto della classifica.\nLa copertina del disco era stata creata inizialmente da Derek Riggs ma poi la band ha preferito la foto di gruppo realizzata da Mark Wilkinson ed i disegni di Riggs sono stati riutilizzati come cover nelle due edizioni limitate inglesi e nella versione in vinile."}
{"id": "1461012", "revid": "599013", "url": "https://it.wikipedia.org/wiki?curid=1461012", "title": "Doroban\u021bu", "text": ""}
{"id": "1461013", "revid": "767487", "url": "https://it.wikipedia.org/wiki?curid=1461013", "title": "Grandizo Munis", "text": "Biografia.\nNato a Torre\u00f3n in Messico nel 1912, si trasfer\u00ec da bambino in Spagna, pi\u00f9 precisamente nell'Estremadura.\nAlla fine degli anni venti, ader\u00ec alla Sinistra Comunista di Spagna e durante la guerra civile sostenne fermamente le posizioni di Lev Trotsky in contrasto con il Partido Obrero de Unificaci\u00f3n Marxista (POUM). Arrestato nel 1938, fu accusato dell'omicidio di una spia infiltratasi fra i rivoluzionari e venne torturato, per poi essere mandato a processo nel 1939. Tre giorni prima del processo per\u00f2, approfittando del caos conseguente all'entrata a Barcellona delle truppe franchiste, Munis riusc\u00ec a fuggire ed emigr\u00f2 in Messico.\nQui svilupp\u00f2 una divergenza con il movimento trotskista che, nel 1958, lo port\u00f2 a fondare il gruppo \"Fomento Obrero Revolucionario\" (FOR), nel quale milit\u00f2 fino alla morte, avvenuta a Parigi il 4 febbraio 1989.\nParallelamente all'attivit\u00e0 politica, Grandizo Munis oper\u00f2 come giornalista e scrittore, pubblicando i periodici \"La Voz Leninista\" e \"Alarma\". Scrisse alcuni testi di carattere teorico, tra cui \"Partido-Estado, Estalinismo, Revoluci\u00f3n\" e \"Per un secondo Manifesto Comunista\"."}
{"id": "1461015", "revid": "287204", "url": "https://it.wikipedia.org/wiki?curid=1461015", "title": "Frasinet", "text": ""}
{"id": "1461016", "revid": "599013", "url": "https://it.wikipedia.org/wiki?curid=1461016", "title": "Fr\u0103sinet", "text": "Il toponimo Fr\u0103sinet pu\u00f2 riferirsi a diverse localit\u00e0 della Romania:"}
{"id": "1461022", "revid": "15756", "url": "https://it.wikipedia.org/wiki?curid=1461022", "title": "Caserme del Campone", "text": "Le caserme erariali del Campone o pi\u00f9 semplicemente caserme del Campone, originariamente chiamate Aerarialcasernen Campone, sono state caserme di fanteria e di cavalleria, situate nel centro storico di Verona, progettate dalla \"k.k. Genie-Direktion Verona\" austriaca di stanza nella citt\u00e0 scaligera e costruite tra 1847 e 1854. La caserma di fanteria \u00e8 stata usata come carcere sino agli anni novanta del Novecento ma \u00e8 attualmente inutilizzata, mentre la caserma di cavalleria \u00e8 stata restaurata nei primi anni ottanta ed \u00e8 divenuta sede del tribunale di Verona.\nDescrizione.\nIl complesso del Campone \u00e8 composto da due grandi edifici: la caserma di fanteria e la caserma di cavalleria. Esse racchiudono una vastissima corte d'armi di m\u00b2 e sono disposte, rispettivamente, lungo il lato orientale e lungo il lato occidente di un grande isolato rettangolare, prossimo alla cinta magistrale tra i bastioni della Santissima Trinit\u00e0 e di San Francesco.\nI modelli architettonici delle caserme del Campone sono da ricercarsi nelle caserme tardo settecentesche, in stile classico, di Theresienstadt, una citt\u00e0 fortificata absburgica completamente edificata ex novo in Boemia, sotto la soprintendenza del feldmaresciallo Carlo Clemente Pellegrini, veronese, direttore generale del Genio e delle Fortificazioni.\nCaserma di fanteria.\nLa caserma di fanteria, a corpo lineare semplice, si eleva su tre piani. I solai dei primi due piani sono retti da volte ribassate di laterizio, mentre quelli del sottotetto sono costituiti da strutture a travi lignee. In tempo di pace poteva acquartierare pi\u00f9 di soldati in camerate comuni.\nLa parte centrale del fabbricato era destinata al comando e agli alloggiamenti degli ufficiali. Un corridoio percorre tutto l'edificio sul lato posteriore e si collega a tre corpi scala, posti in posizione intermedia a disimpegnare la sequenza delle stanze. Su ogni piano, alle estremit\u00e0, erano collocate quattro cucine comuni. I servizi igienici erano invece raggruppati in due corpi a torre, separati dal fabbricato, e posti al centro dei due tratti destinati alle camerate comuni. Due fabbricati retrostanti, di un solo piano, disposti sui lati della corte, erano destinati alle lavanderie e ai depositi di legna e di carbone.\nNel prospetto rivolto all'esterno, disegnato in stile neoclassico, si nota la prevalenza, accentuata anche dal leggero scarto in avanti, del tratto centrale e delle testate, queste ultime ornate su tutta l'altezza dal paramento a intonaco bugnato liscio. La pi\u00f9 ricercata connotazione architettonica del tratto centrale, che ospita il comando, consiste nell'inserto ben proporzionato, sul basamento bugnato, di un frontespizio di otto lesene doriche su ordine gigante. Dalla zoccolatura delle lesene il risalto orizzontale si distende lungo le ali dell'edificio, sottolineando l'inusuale sviluppo longitudinale. Nel prospetto verso la corte interna la parte centrale \u00e8 connotata, in negativo, per la semplicit\u00e0 compositiva rispetto al resto della facciata, che \u00e8 invece ritmata dalla serie uniforme delle archeggiature a sesto ribassato su triplice ordine.\nCaserma di cavalleria.\nPure la caserma di cavalleria, a corpo lineare rigirante su tre lati, si erge su tre piani. La parte centrale del fabbricato, oltre al passaggio d'ingresso, conteneva al piano terra i depositi per le vivande e due alloggi di servizio. Gli altri due piani erano invece occupati dal comando e dagli alloggi del maestro d'equitazione e del comandante.\nIl piano terra era quasi completamente destinato alle scuderie e agli usi complementari: i depositi di fieno, delle selle e dei finimenti, l'officina del maniscalco, l'ambulatorio dei quadrupedi. La caserma era dotata di poste per 368 cavalli, in scuderie da 10 o da 20. Il resto dei due piani superiori era occupato dalle camerate comuni e dai depositi d'equipaggiamento. Potevano essere acquartierati, in tempo di pace, fino a 984 soldati e 8 ufficiali. Altri due alloggi per ufficiali erano disposti negli ultimi moduli di testata.\nLe cucine comuni erano quattro per piano, collocate alle estremit\u00e0 delle ali posteriori e in posizione intermedia nel corpo principale. Le torri dei servizi igienici, distaccate dal fabbricato, sono in posizione centrale rispetto alle due parti di caserma destinate alle camerate comuni. Addossati al muro di recinzione retrostante, alcuni fabbricati di un solo piano servivano per le lavanderie e i depositi di legna e carbone. Vi erano altre due scuderie: una a disposizione del maestro d'equitazione, l'altra per i quadrupedi ammalati.\nL'impianto distributivo \u00e8 quello del corpo in linea: ai piani superiori il corridoio laterale sul fronte posteriore si sviluppa su tutta la lunghezza dell'edificio, con tre vani scala in posizione intermedia nel corpo di fabbrica principale; solo al piano terra il corridoio laterale \u00e8 limitato al tratto centrale. Il modulo principale che regola la partizione planimetrica dell'edificio \u00e8 di 11,05 metri, derivato dal dimensionamento della scuderia a doppia fila. Al piano terra, in gran parte riservato alle scuderie, la copertura \u00e8 formata da una successione bidirezionale di volte a vela di laterizio, appoggiate su archi e su pilastri quadrati. Le altre sale, come tutti gli interni del primo piano, sono coperte da volte di laterizio a sesto ribassato. Il solaio del sottotetto \u00e8 retto da struttura a travi lignee.\nPer il prospetto principale valgono i medesimi criteri compositivi applicati nella caserma di fanteria. Come in quella, si accentua la prevalenza figurativa del tratto centrale, che ospita il comando, e dei blocchi di testata, ai quali si innestano le ali posteriori. Nel prospetto verso la corte, le archeggiature sono qui sostituite da file regolari di finestre."}
{"id": "1461027", "revid": "599013", "url": "https://it.wikipedia.org/wiki?curid=1461027", "title": "Fundeni", "text": "Il toponimo Fundeni pu\u00f2 riferirsi a diverse localit\u00e0 della Romania:"}
{"id": "1461028", "revid": "486946", "url": "https://it.wikipedia.org/wiki?curid=1461028", "title": "Annunciatrice", "text": ""}
{"id": "1461030", "revid": "104265", "url": "https://it.wikipedia.org/wiki?curid=1461030", "title": "Tranciato precomposto", "text": "Il tranciato precomposto o pi\u00f9 semplicemente il precomposto, \u00e8 un sottile foglio di legno utilizzato come impiallacciatura nel settore del legno; viene anche chiamato tranciato di legno multilaminare.\nContrariamente al tranciato comune di legno che viene ottenuto riducendo in fogli un tronco di legno pregiato, il precomposto si ricava incollando tra loro vari fogli di legno colorato (solitamente non pregiato) fino a ricomporre un nuovo tronco e poi procedendo alla tranciatura di tale tronco multilaminare, precisamente come avviene col prodotto naturale; i vari strati di legno colorato simulano gli anelli del tronco, ricreando le venature e le fiammature del tranciato normale.\nDifferenze.\nIl precomposto simula, il pi\u00f9 delle volte in maniera veramente sorprendente, un vero tranciato finanche a riprodurre nodi e piccoli difetti presenti nel legno in natura. Risulta pertanto veramente difficile distinguere, sul mobile finito, un tranciato precomposto dal vero legno sovente anche da occhio esperto. Si possono per\u00f2 notare delle piccole differenze nei pori: mentre nel legno 'normale', vale a dire allo stato naturale, ci sono pori di dimensioni molto variabili, da essenza ad essenza, che seguono in maniera abbastanza omogenea la vena, nel precomposto si notano al posto di tali pori, delle piccolissime fessurazioni poco profonde, di qualche millimetro di lunghezza che, pur seguendo l'andamento delle vene, risultano orientate tra loro a spina di pesce. Il tipo di verniciatura applicato al tranciato pu\u00f2 attenuare ulteriormente questa gi\u00e0 esigua differenza.\nPregi e difetti.\nForse il problema maggiore del tranciato normale \u00e8 la sua scarsa omogeneit\u00e0: anche all'interno stesso di qualsiasi tronco si trovano parti pi\u00f9 scure o pi\u00f9 chiare, parti con nodi o difetti pi\u00f9 o meno evidenti e ancora, parti che assorbono le vernici in maniera diversa. Questo fa s\u00ec che, ad ogni fase della lavorazione, fino al montaggio, sia necessaria un'accuratissima selezione. ne segue pertanto che tale lavorazione sia meglio fatta da maestranze di provata competenza ed esperienza e, in conseguenza, con costi di manifattura maggiorati. Il precomposto al contrario risulta molto pi\u00f9 omogeneo pur ricreando dettagliatamente il legno genuinamente 'al naturale'. Per questo motivo \u00e8 particolarmente apprezzato nella produzione di ante e, in generale in quella di mobili. Produzione che pu\u00f2 avvenire senza eccessive variazioni di tono nelle colorazioni; nonch\u00e9 , fattore importante questo dell'aspetto economico, pu\u00f2 permettere l'impiego di personale meno specializzato e cos\u00ec meno costoso. \nCome per il tranciato e il massello, anche il precomposto rilascia tannini e vira i propri toni in presenza di luce solare: il fenomeno naturale risulta comunque notevolmente attenuato in quanto i legni usati nella fabbricazione sono selezionati appositamente.\nIl precomposto, essendo effettivamente nella sua struttura legno naturale, \u00e8 molto simile come durezza e come resistenza all'acqua ai normali tranciati, pertanto \u00e8 quasi sempre verniciato per proteggerne la superficie subendo le stesse lavorazioni.\nRispetto al tranciato normale esso risulta a volte meno costoso mentre altre volte \u00e8 pi\u00f9 costoso: il paragone non \u00e8 sempre facile in quanto le specie di legno e la scelta dei tranciati possono veramente influire molto sul costo finale. Dato comunque che i due tipi - naturale e precomposto - presentano lavorazioni simili, sul prodotto finito si possono riscontrare prezzi abbastanza paragonabili.\nIl precomposto permette inoltre di creare essenze di fantasia o, pi\u00f9 comunemente, di ricreare legni esotici, rari o protetti con l'uso di legni meno nobili provenienti da piantagioni o foreste certificate."}
{"id": "1461031", "revid": "599013", "url": "https://it.wikipedia.org/wiki?curid=1461031", "title": "G\u0103lbina\u0219i", "text": "Il toponimo G\u0103lbina\u0219i pu\u00f2 riferirsi a diverse localit\u00e0 della Romania:"}
{"id": "1461042", "revid": "767487", "url": "https://it.wikipedia.org/wiki?curid=1461042", "title": "James Caird (lancia baleniera)", "text": "La James Caird \u00e8 una lancia baleniera classica, lunga 7 metri e larga 2 metri, utilizzata come lancia di salvataggio della nave \"Endurance\" che nel 1914, durante l'omonima spedizione, ha portato Ernest Shackleton in Antartide.\nStoria.\nLa \"James Caird\", fu costruita in Inghilterra secondo precise istruzioni di Frank Worsley, con fiancate di pino del Baltico su una struttura di olmo americano e quercia inglese. Sebbene fosse poco pi\u00f9 lunga delle altre due scialuppe, la \"Wills\" e la \"Docker\", la \"Caird\" era pi\u00f9 leggera e pi\u00f9 manovrabile per i legni usati. Dopo l'abbandono della Endurance, in preparazione alla navigazione in mare aperto, il mastro d'ascia della spedizione, Harry McNish, aveva rialzato le sue fiancate di circa 40 centimetri, cos\u00ec, anche quando era a pieno carico, restava fuori dall'acqua per circa 60 centimetri.\nIntitolata dall'esploratore irlandese a James Key Caird, un finanziatore della missione, dopo il naufragio dell\"'Endurance\" \u00e8 stata utilizzata da Shackleton, Frank Worsley, Tim McCarthy, John Vincent, Tom Crean ed Harry McNish per compiere un epico viaggio di 700 miglia marine, circa 1300 chilometri dall'isola Elephant alla Georgia del Sud durante l'inverno antartico del 1916. La \"Caird\" era la barca pi\u00f9 sicura delle tre. Durante il viaggio di una settimana verso l'Isola dell'Elefante, in termini di peso, le barche non erano sovraccariche. La \"Wills\" aveva a bordo otto uomini, la \"Docker\" e la \"Caird\" undici.\nI particolari della drammatica avventura della \"James Caird\" sono narrati in molti libri, \"South!\" di Shackleton, edito nel 1919, \"The Endurance: Shackleton's Legendary Antarctic Expedition\" di Caroline Alexander, edito nel 1998, \"Endurance: L'incredibile viaggio di Shackleton al Polo Sud\" di Alfred Lansing, edito nel 2003. L'equipaggio della \"Caird\" sfid\u00f2 i cosiddetti \"cinquanta urlanti\", quei venti micidiali che penetravano nelle ossa e tormentavano il corpo e l'anima, tipici del famigerato canale di Drake, oltre il 50\u00ba parallelo di latitudine Sud.\nLa barca \u00e8 stata restaurata ed \u00e8 attualmente conservata presso il Dulwich College, la vecchia scuola di Shackleton a sud di Londra. Della \"James Caird\" \u00e8 stata fatta una copia con la quale \u00e8 stato ritentato con successo l'attraversamento dei 1300 chilometri che separano l'isola Elephant dalla Georgia del Sud."}
{"id": "1461043", "revid": "287204", "url": "https://it.wikipedia.org/wiki?curid=1461043", "title": "Independenta", "text": ""}
{"id": "1461048", "revid": "133248", "url": "https://it.wikipedia.org/wiki?curid=1461048", "title": "Independen\u021ba", "text": "Il toponimo Independen\u021ba (\"Indipendenza\" in romeno) pu\u00f2 riferirsi a diverse localit\u00e0 della Romania:"}
{"id": "1461055", "revid": "729019", "url": "https://it.wikipedia.org/wiki?curid=1461055", "title": "Trasibulo di Atene", "text": "Nell'ultima fase della Guerra del Peloponneso (la cosiddetta Fase Deceleica) fu uno dei capi della parte democratica.\nInviato a Samo nel 411 a.C. dal governo oligarchico dei Quattrocento, organizz\u00f2 dall'isola, insieme agli alti gradi della flotta, il ritorno in patria: dopo aver chiesto ai compagni di giurare fedelt\u00e0 alla democrazia ateniese, organizz\u00f2 un governo alternativo sull'isola del quale fu nominato reggente e generale supremo della flotta insieme all'oplite Trasillo.\nPochi mesi dopo, nel 410 a.C., guid\u00f2 la riscossa dei democratici i quali, dopo aver occupato il Pireo, facendo leva sul malcontento della popolazione ateniese, riuscirono a destituire il governo dei Quattrocento e a conseguire alcune importanti vittorie militari a Cinossema, Abido e Cizico.\nFu nuovamente esiliato dal governo dei Trenta Tiranni nel 404 a.C. e si rifugi\u00f2 a Tebe, dove radun\u00f2 e organizz\u00f2 il partito degli oppositori democratici contro Crizia e il regime filospartano che aveva preso il potere ad Atene.\nNel 403 a.C. guid\u00f2 la riscossa militare e politica della fazione democratica: dapprima con l'aiuto dei Tebani e di alcuni volontari prese il forte di File, al confine con l'Attica, poi conquist\u00f2 per la seconda volta il Pireo dopo una brevissima resistenza a Munichia (un settore portuale del Pireo), mettendo fine al regime dei Trenta Tiranni.\nUna volta ristabilito il potere democratico ad Atene, Trasibulo si impegn\u00f2 a concedere un'amnistia a tutti coloro che erano stati coinvolti nel regime, per evitare ulteriori spargimenti di sangue. Tuttavia, dopo il ritorno della democrazia ci furono processi e condanne a morte, come quella di Socrate nel 399 a.C.\nNegli anni 389-388 a.C. stabil\u00ec relazioni con diverse citt\u00e0 dell'Asia, le quali arriveranno a stringere dei trattati di alleanza con Atene che sfoceranno nella costituzione della Seconda Lega marittima ateniese; nel corso di una spedizione navale mor\u00ec ad Aspendos (Panfilia) nel 388 a.C.\nSenofonte lo defin\u00ec \"an\u00e8r agath\u00f2s\", uomo giusto; certamente egli diede un grande contributo alla difesa della democrazia ateniese, alla pacificazione della citt\u00e0 dopo la guerra civile e al seppur breve sviluppo egemonico ateniese tra gli anni 378-362 a.C.\nBiografia.\nVita privata e ascesa politica.\nNon \u00e8 noto quasi nulla dell'infanzia di Trasibulo o tranne che suo padre si chiamava Lico e che era originario del demo di Stiria e che probabilmente nacque tra il 455 e il 440 a.C. Il fatto che poi ricopr\u00ec la carica di trierarca e che pot\u00e9 pagare una multa di 10 talenti indica chiaramente la sua agiatezza economica. Non \u00e8 noto il nome della moglie n\u00e9 quello dei due figli o altro della vita personale.\nLa sua ascesa politica, che lo condusse a divenire uno dei \"leader\" della fazione democratica in Atene, non \u00e8 suffragata da alcun dato antecedente al 411 a.C.\nIn ogni caso sono note le sue opinioni politiche: fu favorevole all'espansionismo ateniese e sostenitore della democrazia periclea con ideali spesso vicini al populismo.\nInfine, osserva Plutarco nella \"Vita di Alcibiade\", aveva \"la voce pi\u00f9 forte tra gli Ateniesi\".\nColpo di stato del 411 a.C..\nNel 413 a.C. il fallimento della Spedizione siciliana provoc\u00f2 un'improvvisa svolta nelle sorti di Atene la quale dovette far fronte alle rivolte nel suo impero e alla guerra con Sparta non avendo pi\u00f9 n\u00e9 un esercito n\u00e9 una marina efficiente.\nNonostante la sconfitta, gli Ateniesi si accinsero al riarmo e ad una politica di contenimento delle spese per far fronte all'incerto avvenire ma ben presto dovettero affrontare una situazione del tutto nuova ovvero la defezione di numerosi alleati e la nascita di fortissimi contrasti interni.\nInfatti, in un clima generale di crisi, gli aristocratici ateniesi, sempre pi\u00f9 insofferenti per le istituzioni democratiche, iniziarono a tramare allo scopo di instaurare un regime oligarchico. Inoltre, ricordandosi del fatto che Alcibiade era stato esiliato dal governo democratico, cercarono di attirarlo nella trama anche per approfittare dei legami di questo con i satrapi persiani. Infine, consapevoli della necessit\u00e0 di ottenere il supporto delle forze armate, di stanza a Samo, tentarono di legare alla propria fazione il maggior numero possibile di ufficiali e soldati.\nQuanto a Trasibulo, gli storici dibattono sul suo coinvolgimento nel complotto: Kagan, infatti, sostiene che fosse uno dei membri promotori, distaccatosi dal gruppo in protesta per i metodi violenti mentre R.J. Buck nega con decisione qualunque coinvolgimento.\nIl colpo di stato ebbe successo ad Atene ove fu imposta la Boul\u00e9 dei Quattrocento; a Samo, invece, i comandanti Leone, Diomedone, Trasibulo stesso oltre all'oplite Trasillo, si opposero , disarmarono i congiurati ed inviarono una nave ad Atene per annunciare l'accaduto, la trireme Paralo\nIl governo oligarchico fece arrestare l'equipaggio della nave: questo indusse i soldati a deporre i generali e ad eleggere due soli strateghi, Trasibulo e Trasillo e, ritenendo che la citt\u00e0 si fosse ribellata a loro, in quanto difensori del legittimo regime democratico, approvarono la continuazione della guerra contro Sparta.\nTra i primi atti di Trasibulo, si ricorda il richiamo dall'esilio di Alcibiade argomentando presso i soldati che Alcibiade era necessario ad Atene in quanto amico influente di Tissaferne, satrapo persiano della Caria e\nal ritorno, Alcibiade fu nominato anch'egli stratego.\nFrattanto, ad Atene, la notizia della rivolta dell'Eubea provoc\u00f2 la caduta del governo oligarchico dei quattrocento e la sua sostituzione con l'assemblea dei cinquemila, un governo moderato espressione di coloro i quali avevano reddito sufficiente per armarsi come opliti e che, quindi, escludeva i nullatenenti. Come primo atto il nuovo governo richiam\u00f2 Alcibiade e tutti gli esiliati e comand\u00f2 all'armata di Samo di tener duro.\nComando militare.\nNei mesi successivi a questi eventi, Trasibulo ottenne il comando della flotta insieme ad Alcibiade e Teramene.\nNella battaglia di Cinossema, estendendo il proprio fianco, riusc\u00ec ad evitare l'accerchiamento dell'intera squadra navale e quindi ad ottenere la vittoria. Ottenne un secondo successo nella Battaglia di Abido in cui comand\u00f2 ancora un'ala della flotta.\nNella Battaglia di Cizico fu, ancora una volta al comando di una parte della flotta. Nello scontro, Alcibiade attir\u00f2, con una piccola squadra, in mare aperto la marina spartana finch\u00e9 Trasibulo e Teramene si affiancarono alla retroguardia nemica bloccandole la ritirata.\nGli spartani, costretti a fuggire su una spiaggia vicina, furono attaccati da Alcibiade e da una compagnia di soldati ateniesi, sbarcati dalle navi allo scopo di catturare la marina nemica. I lacedemoni, tuttavia, appoggiati da truppe persiane, ben presto riuscirono a far arretrare le truppe ateniesi; Trasibulo, nel tentativo di alleviare la pressione su Alcibiade, ordin\u00f2 al collega Teramene di seguirlo insieme alle truppe per sbarcare, ognuno da lati opposti dello scontro, e portare rinforzi ad Alcibiade. Alla fine, spartani e persiani, accerchiati da ogni lato per l'arrivo delle truppe di Teramene e Trasibulo, furono costretti a retrocedere, abbandonando nelle mani del nemico l'intera flotta.\nA seguito di tali successi, Trasibulo ottenne il comando anche per gli anni 409 e 408 a.C. ma le sue azioni restano difficili da riscontrare.\nFu inviato in Tracia allo scopo, pienamente riuscito, di rafforzare le posizioni ateniesi nella regione e riprendere l'afflusso dei tributi ad Atene.\nNel 407 a.C. fu mandato, al comando di una flotta, ad assediare Focea ma la sconfitta di Nozio, che port\u00f2 alla caduta e all'esilio di Alcibiade, lo costrinse a levare il campo. Sebbene non avesse avuto nessun ruolo nella sconfitta, Trasibulo perse il comando o non fu rieletto, n\u00e9 ricopr\u00ec alcuna carica pubblica fino alla fine della guerra.\nRuolo nella Battaglia delle Arginuse.\nNel 406 a.C. dovette, insieme a Teramene, sostenere l'assai onerosa liturgia della trierarchia, ed in tale veste partecip\u00f2 alla flotta incaricata di sostenere l'ammiraglio Conone, assediato dal navarco spartano Callicratida presso Mitilene.\nLe due flotte si scontrarono nella battaglia delle Arginuse e fu Atene ad ottenere la vittoria, sia pure a caro prezzo.\nDopo la battaglia, gli strateghi partirono con il grosso delle navi per distruggere quanto restava della marina spartana e lasciarono sul posto uno squadrone al comando di Trasibulo e Teramene per recuperare i superstiti.\nL'operazione fu, tuttavia, vanificata da una tempesta improvvisa che inghiott\u00ec la forza di soccorso di terra e un gran numero di Ateniesi: morirono da mille a cinquemila Ateniesi, secondo le fonti antiche.\nNacque uno scandalo che degener\u00f2 in un processo pubblico che si concluse, grazie anche all'abilit\u00e0 oratoria di Teramene, al riconoscimento della colpa per gli strateghi che furono giustiziati. Teramene fu assolto insieme a Trasibulo il quale, tuttavia, sembra non si sia fatto coinvolgere dal feroce dibattito tra Teramene e gli ammiragli.\nContro i Trenta Tiranni.\nNell'aprile 404 a.C., a seguito della disastrosa disfatta di Egospotami, Atene, ormai esausta, fu costretta alla resa e ad accettare, oltre allo smantellamento delle Lunghe Mura e al disarmo della flotta, anche il richiamo degli esuli che erano stati cacciati con la caduta del governo dei Quattrocento; qualche mese dopo fu instaurato un nuovo governo oligarchico, conosciuto come il regime dei Trenta tiranni.\nBen presto tale governo vir\u00f2 verso un conservatorismo radicale, fino a reprimere nel sangue ogni forma di dissidenza, sia democratica, sia moderata, come quella intrapresa da Teramene, che pure era membro dei Trenta; molti Ateniesi, temendo per la propria vita, fuggirono a Tebe.\nTrasibulo, che era stato tra i primi a contrastare l'oligarchia, fu tra coloro che lasciarono la citt\u00e0; a Tebe pot\u00e9 ottenere l'appoggio del polemarco Ismenia e gi\u00e0 dopo pochi mesi, insieme a 70 esuli, nell'inverno 404-403 pass\u00f2 il confine tra Attica e Beozia e si impadron\u00ec di File, una fortezza estremamente importante.\nApprofittando del fatto che una tempesta di neve aveva impedito ai Trenta di reagire, Trasibulo rafforz\u00f2 le proprie truppe e, quando la guarnigione spartana di Atene e la cavalleria dei Trenta furono inviate contro di lui, una mattina fece nel loro campo, riuscendo ad uccidere circa centoventi opliti e tre cavalieri.\nPochi giorni dopo, Trasibulo contrattacc\u00f2 fino a giungere a Munichia, una collina che domina il Pireo, e la fece fortificare, attendendo l'attacco dei nemici.\nI Trenta, dotati di una forte superiorit\u00e0 numerica, cercarono di reagire, ma le forze di Trasibulo tennero le posizioni; la battaglia che segu\u00ec si concluse con la vittoria degli esuli e la morte di Crizia, il capo dei Trenta.\nDopo questa vittoria i Trenta fuggirono ad Eleusi, mentre i Tremila (i cittadini di pieno diritto scelti da loro) elessero dieci magistrati come loro successori e continuarono a resistere in Atene; sia i Trenta sia i Dieci chiesero quindi aiuto a Sparta. Giunse per primo Lisandro, ma il re Pausania, invidioso del suo potere, convinse tre dei cinque Efori a mandare lui al suo posto e presto giunse ad Atene con un esercito composto da tutti i Peloponnesiaci eccetto i Beoti e i Corinzi, rifiutatisi di partecipare alla spedizione.\nIl re riusc\u00ec, con forti perdite, a sconfiggere gli esuli e in settembre impose una pacificazione tra democratici e oligarchi: ad Atene fu restaurata la democrazia e fu dichiarata l'amnistia per i reati non di sangue commessi durante il periodo precedente, salvo che per i Trenta, gli Undici (i funzionari addetti alle condanne a morte sotto i Trenta) e i Dieci magistrati che controllavano il Pireo prima che fosse preso dai democratici; tutti coloro che lo desideravano, invece, poterono trasferirsi entro un certo termine nella repubblica oligarchica di Eleusi.\nSecondo Cornelio Nepote Trasibulo, per tale comportamento umano e tollerante, per aver impedito una brutale rappresaglia da parte dei democratici e per aver riconciliato gli Ateniesi, fu insignito dal popolo di una corona fatta con due rami d'olivo.\nLa restaurazione democratica.\nSecondo Senofonte Trasibulo, subito dopo la pacificazione, sal\u00ec sull'acropoli per fare un sacrificio ad Atena e poi tenne un discorso al popolo: in esso, dopo aver rievocato tutti i misfatti commessi dai Trenta, invit\u00f2 i suoi sostenitori a rispettare le clausole della pacificazione, concludendo con un invito al ritorno delle \"vecchie leggi\" ().\nNei mesi e anni successivi, non descritti da Senofonte ma raccontati abbastanza brevemente da Aristotele e ricostruibili grazie anche ad alcune orazioni di Lisia, si accese la lotta tra i democratici radicali di Trasibulo e i moderati di Archino.\nCome politico Trasibulo sostenne subito una politica assai pi\u00f9 radicale di quella che il popolo era disposto ad accettare. Aristotele racconta che una delle sue prime azioni dopo la fine della guerra civile, il cosiddetto \"decreto di Trasibulo\", che mirava a dare la cittadinanza a tutti coloro che erano rientrati ad Atene coi democratici (compresi coloro che, come sottolinea Aristotele, \"erano chiaramente degli schiavi\"), era stato revocato da Archino con un'accusa di incostituzionalit\u00e0, la \"graphe paranomon\"; secondo lo storico Luciano Canfora le parole di Aristotele sembrano quasi tratte dal testo dell'accusa di Archino.\nUltime campagne e morte.\nInizialmente Trasibulo mantenne una politica di neutralit\u00e0 nei confronti di Sparta, ma quando fu prospettato l'appoggio persiano fu tra i primi a proporre l'ingresso nella guerra di Corinto contro Sparta.\nIn questi anni si cominci\u00f2 a ricostruire le Lunghe Mura grazie all'oro persiano portato ad Atene da Conone e Trasibulo comand\u00f2 i contingenti ateniesi nelle battaglie di Nemea e di Coronea, che per\u00f2 furono vinte dagli Spartani.\nLe sconfitte provocarono la sua sostituzione, in qualit\u00e0 di comandante militare delle forze ateniesi, con Conone, la cui vittoria navale a Cnido aveva distrutto la flotta spartana.\nPer alcuni anni Trasibulo si tenne distante dalla politica, ma, quando nel 392 a.C. Conone mor\u00ec a Cipro dopo essere stato imprigionato dal satrapo Tiribazo, Trasibulo, che si era opposto alle proposte di pace che erano state avanzate, riottenne grande prestigio.\nNel 389 a.C. Trasibulo fu inviato per tutto il mar Egeo a capo di una flotta allo scopo di riscuotere tributi e portare appoggio a Rodi, insorta contro Sparta.\nIn tale campagna Trasibulo, nell'ottica di restaurare l'antico impero di Atene, conquist\u00f2 Bisanzio, impose un dazio sulle navi che attraversavano l'Ellesponto e raccolse un tributo da molte delle isole dell'Egeo.\nL'anno seguente condusse la sua flotta fino ad Aspendos, di cui fece devastare i campi; di notte, per\u00f2, gli abitanti della citt\u00e0 fecero una sortita ed uccisero Trasibulo nella sua tenda.\nLa sua morte pose fine ai successi ateniesi in quanto i Persiani, che temevano la rinascita dell'impero ateniese, ritornarono dalla parte di Sparta ed imposero la pace di Antalcida, che ridiede a Sparta il controllo della Grecia in cambio della cessione alla Persia delle \"poleis\" della costa asiatica.\nGiudizio storico.\nTrasibulo \u00e8 stato ampiamente riconosciuto come un comandante militare di successo.\nInfatti, anche se la maggior parte dei principali storici antichi assegna il merito delle vittorie ateniesi del 411-408 a.C. ad Alcibiade, altri, come Cornelio Nepote, sottolinearono il suo ruolo decisivo.\nAlcuni storici moderni, come Donald Kagan e R.J. Buck, privilegiano quest'ultima impostazione fino ad affermare che solo l'intervento di Trasibulo trasform\u00f2 Cizico, una potenziale sconfitta, in una schiacciante vittoria ateniese, salvando peraltro la vita allo stesso Alcibiade.\nNella sua carriera politica Trasibulo difese sempre la democrazia contro i suoi avversari: fu uno dei pochi cittadini eminenti cui i Samii diedero fiducia per difendere le istituzioni e la flotta che poi condusse alla vittoria contro i Quattrocento.\nIn seguito Trasibulo rischi\u00f2 la vita nella sua opposizione ai Trenta, quando pochissimi altri l'avrebbero fatto, e le sue azioni furono essenziali per la restaurazione della democrazia.\nInoltre John Fine considera la clemenza mostrata da Trasibulo e dagli altri democratici dopo la vittoria come contributo fondamentale per restituire la stabilit\u00e0 al governo ad Atene.\nInfatti, mentre in molte \"poleis\" in tutto il mondo greco la stabilit\u00e0 si ruppe in un circolo vizioso di guerra civile e di rappresaglie, Atene, fino alla fine del IV secolo a.C., rimase unita e democratica. La democrazia, anche se interrotta pi\u00f9 volte da rivoluzioni, dur\u00f2 infatti per molti secoli, fino all'epoca romana.\nIn tal modo Trasibulo ottenne ampi elogi come patriota, leader leale e democratico fino alla morte. La sua visione di restaurare l'impero ateniese \u00e8, invece, oggetto di critiche, in quanto Atene non aveva risorse per sostenere una nuova politica imperialistica.\nR.J. Buck, al riguardo, suggerisce che Trasibulo, che raggiunse la maggiore et\u00e0 durante il governo di Pericle, nei giorni di massimo splendore della democrazia e dell'impero, non avrebbe mai accettato le perdite subite durante la guerra e avrebbe fatto di tutto per rinnovare quei tempi ormai lontani.\nIn conclusione Trasibulo fu un generale capace, particolarmente portato alla guerra navale, e anche un buon oratore, anche se spesso fu messo in ombra da leader dotati di maggior successo o carisma; lo storico Buck, lo paragon\u00f2 a Winston Churchill sottolineando tra le somiglianze il fatto che entrambi erano stati sostenitori di una politica imperiale che con il tempo si sarebbe rivoltata contro di loro. Trasibulo, durante i suoi due decenni di politica, rimase sempre fermo sostenitore della democrazia imperiale ateniese, e mor\u00ec nel combattere per la stessa causa che aveva sostenuto gi\u00e0 nel 411."}
{"id": "1461057", "revid": "146644", "url": "https://it.wikipedia.org/wiki?curid=1461057", "title": "Yellowstone National Park", "text": ""}
{"id": "1461058", "revid": "599013", "url": "https://it.wikipedia.org/wiki?curid=1461058", "title": "Lehliu", "text": "Il toponimo Lehliu pu\u00f2 riferirsi a diverse localit\u00e0 della Romania;"}
{"id": "1461061", "revid": "122665838", "url": "https://it.wikipedia.org/wiki?curid=1461061", "title": "Principato di Anhalt-Harzgerode", "text": "Il Principato di Anhalt-Harzgerode fu uno stato membro del Sacro Romano Impero. Esso venne creato nel 1635 a seguito della divisione dell'Anhalt-Bernburg con Federico, uno dei figli minori di Cristiano I di Anhalt-Bernburg come primo principe. La morte del figlio del Principe Federico, Guglielmo, nel 1709 port\u00f2 all'estinzione della famiglia regnante e l'Anhalt-Harzgerode venne riunito all'Anhalt-Bernburg."}
{"id": "1461062", "revid": "78273", "url": "https://it.wikipedia.org/wiki?curid=1461062", "title": "Vescovo di Castello", "text": ""}
{"id": "1461066", "revid": "37401", "url": "https://it.wikipedia.org/wiki?curid=1461066", "title": "Trasibulo (disambigua)", "text": ""}
{"id": "1461070", "revid": "1318658", "url": "https://it.wikipedia.org/wiki?curid=1461070", "title": "Parco naturale dei laghi di Avigliana", "text": "Il parco naturale dei laghi di Avigliana \u00e8 un'area naturale protetta del Piemonte ubicata in bassa valle di Susa, in un anfiteatro morenico la cui sezione destra \u00e8 compresa tra il monte Pirchiriano e la collina di Rivoli.\nTerritorio.\nIl parco \u00e8 stato istituito nel 1980 allo scopo di tutelare l'ecosistema della zona dei due laghi di Avigliana e della palude dei Mareschi, anche limitandone l'antropizzazione. \nI Mareschi costituiscono la zona palustre pi\u00f9 occidentale d'Italia, situati nell'area pressoch\u00e9 pianeggiante in cui scorre il canale della Naviglia, unico estuario dei due laghi verso la Dora Riparia. Una particolarit\u00e0 era un tempo costituita dal fatto che, seppur raramente, la direzione del flusso dell'acqua si potesse invertire a seconda del livello delle acque del Lago grande e della portata della Dora.\nNel territorio del parco si trovano anche gli edifici di un'ormai dismessa fabbrica di esplosivi (il Dinamitificio Nobel), che costituisce attualmente un museo. Un altro edificio era invece sede della fabbrica di vernici Duco-Montecatini, dove trov\u00f2 lavoro lo scrittore Primo Levi nell'immediato dopoguerra, e alla cui scrivania compose gran parte della sua celeberrima opera \"Se questo \u00e8 un uomo\".\nFlora e fauna.\nLa flora \u00e8 quella tipica delle zone umide. \nLa fauna \u00e8 prevalentemente costituita da: aironi cinerini, folaghe, germani, cormorani, gallinelle d'acqua, rane e fagiani.\nAttivit\u00e0.\nOltre alle attivit\u00e0 di salvaguardia dell'ambiente, il parco svolge anche funzioni didattiche (prevalentemente educazione ambientale rivolta alle scuole) e di monitoraggio della fauna culicidica presso alcuni comuni circostanti."}
{"id": "1461073", "revid": "287204", "url": "https://it.wikipedia.org/wiki?curid=1461073", "title": "Virgilio Chiesa", "text": "Biografia.\nNato a \"Bonzaglio\", frazione di Sessa, figlio di Emilio e di Marietta Trezzini. La famiglia si trasferisce ad Astano quando lui \u00e8 ancora giovanissimo."}
{"id": "1461074", "revid": "254059", "url": "https://it.wikipedia.org/wiki?curid=1461074", "title": "Anhalt-Bernburg-Schaumburg-Hoym", "text": "Anhalt-Bernburg-Schaumburg-Hoym (originariamente \"Anhalt-Zeitz-Hoym\") fu un principato tedesco, membro del Sacro Romano Impero.\nIl ramo cadetto dei margravi di Anhalt si costitu\u00ec nel 1707 con il principe Lebrecht (1707-27), conte sovrano di Holzapfel, signore di Esterau e Schaumburg an der Lahn. Alla morte del margravio Vittorio Amedeo di Anhalt-Bernburg nel 1718, vi fu una ripartizione delle sue terre tra i suoi figli: Carlo Federico ottenne il Principato di Anhalt-Bernburg e Lebrecht ottenne il Principato di Anhalt-Zeitz-Hoym.\nIl nome del principato venne cambiato nel 1727 da Anhalt-Zeitz-Hoym in Anhalt-Bernburg-Schaumburg-Hoym.\nA Lembrecht successe Vittorio I Adolfo (-1772), principe margravio di Anhalt Zeitz Hoym che un\u00ec il suo stato alla contea sovrana di Holzapfel (1727), Carlo Ludovico (-1806), comandante del baliaggio dell'Ordine teutonico di Utrecht, e Vittorio II.\nLe morti del Principe Vittorio II, il 22 aprile 1812 e del figlio Federico (24.12.1812) portarono all'estinzione della casa regnante ed i suoi territori vennero ereditati dal Principe di Anhalt-Bernburg.\nConti immediati di Vestfalia per la contea di Holzapfel e la signoria di Esterau (1643) e Schaumburg an der Lahn, furono sovrani fino al 1806, quando cedettero le contee e le signorie mediatizzate ai duchi di Nassau."}
{"id": "1461075", "revid": "599013", "url": "https://it.wikipedia.org/wiki?curid=1461075", "title": "Organizzazione paramilitare", "text": "Una organizzazione paramilitare o una associazione paramilitare \u00e8 un gruppo armato organizzato di persone che, pur non appartenendo a una forza armata dello Stato, \u00e8 strutturato e inquadrato gerarchicamente in modo simile a un corpo armato ufficiale. Possono essere organizzate direttamente dallo Stato, o costituite da gruppi, partiti, forze religiose, anche in opposizione alle forze armate del Paese.\nStoria.\nNella storia si sono avute varie forze paramilitari che erano espressione di un partito politico al potere. Tra le pi\u00f9 famose del passato le SA della Germania nazista e la MVSN dell'Italia fascista. \nMolte organizzazioni di tale stampo sono divenute famose dopo la seconda met\u00e0 del XX secolo, un esempio di forze paramilitari sono gli squadroni della morte, molto presenti nella storia del Sudamerica nella seconda met\u00e0 del ventesimo secolo, ma anche in Cambogia con i Khmer rossi durante il regime di Pol Pot. Dopo la prima guerra mondiale, in Italia nel cosiddetto Biennio rosso si diedero battaglia forze paramilitari fasciste (squadre d'azione) e antifasciste (arditi del popolo ed altre formazioni).\nAl giorno d'oggi un posto di rilievo lo occupano i pasdaran, milizia religiosa islamica dell'Iran che ha una sua organizzazione capillare sul territorio, unit\u00e0 di intervento, forze aeree e navali, al servizio della teocrazia al potere nel paese ed in modo del tutto parallelo alle forze armate ufficiali\nCaratteristiche.\nLe forze paramilitari solitamente dotano i propri appartenenti di uniformi, gradi gerarchici, distintivi e armamenti come i componenti di una forza militare regolare e, dipendentemente dal Paese che le ospita, possono essere pi\u00f9 o meno legali e pi\u00f9 o meno tollerate dallo Stato."}
{"id": "1461078", "revid": "1543377", "url": "https://it.wikipedia.org/wiki?curid=1461078", "title": "Motoslitta", "text": " \nLa motoslitta \u00e8 un mezzo di trasporto terrestre a trazione meccanica che utilizza sci nella parte anteriore per permettere al mezzo di cambiare direzione del moto. Il movimento \u00e8 impartito dal motore, attraverso cingoli posteriori che nei primi modelli erano in gomma, ma ora prevalentemente in composti di kevlar. Sono studiate per essere operative su neve o ghiaccio e non richiedono l'utilizzo di strade o rotaie. Un tipo di motoslitta con propulsione ad elica invece che con trazione meccanica \u00e8 detta aeroslitta.\nStoria.\nI primi veicoli motorizzati progettati espressamente per il movimento sulla neve furono delle \"auto da neve\", trasformazioni di normali autovetture come la Ford Modello T dove le ruote erano state sostituite da sci e delle catene. Anche se non fu l'unico a lavorarci, fu Joseph-A. Landry che fece brevettare l'invenzione in Canada e negli Stati Uniti d'America nel 1923. Egli aveva trasformato un'automobile ed effettuato un viaggio di 40 km tra Mont-Joli e Rimouski. Tra il 1924 e il 1948 vennero costruiti un centinaio di veicoli similari, soprattutto a cura delle aziende che lavoravano nelle foreste.\nMa fu soprattutto Joseph-Armand Bombardier, nativo di Valcourt che ha avuto l'ambizione di rendere l'inverno una stagione in cui si poteva viaggiare tranquillamente come in tutte le altre dell'anno. Durante l'inverno 1936-1937 vende le sue prime autoslitte \"B7\" (B per il suo cognome, 7 per il numero di passeggeri trasportabili) che utilizzano un suo brevetto di cingolo, un ingranaggio ricoperto di caucci\u00f9 e degli sci sulle ruote anteriori. \u00c8 proprio il sistema di trazione con l'utilizzo della gomma che rende tale veicolo immediatamente pi\u00f9 efficace rispetto ai precedenti che utilizzavano solo il metallo: la \"B7\" fu un successo immediato ma non ancora abbastanza soddisfacente per l'inventore. \nDurante la seconda guerra mondiale egli produsse dei grossi furgoni semi cingolati con i cingoli di gomma rinforzati da lame d'acciaio ad uso delle truppe e basati sul suo \"B12\" progettato ad uso ambulanza, minibus scolastico e trasporti locali.\nL'avvento delle nuove tecniche per il deghiacciamento delle strade cre\u00f2 per\u00f2 un periodo di crisi di vendite per questo tipo di mezzi, la Bombardier si ricicl\u00f2 allora nella produzione di mezzi destinati all'industria pesante del taglio e della lavorazione del legno forestale nonch\u00e9 a mezzi di servizio per la manutenzione delle piste da sci.\nDescrizione.\nLa motoslitta ha la forma simile a quella di una motocicletta con una coppia di sci all'anteriore e un cingolo centrale al posteriore, quest'ultimo assicura la trazione del veicolo. La maggior parte dei modelli \u00e8 equipaggiata da un motore a due tempi raffreddato ad aria o a liquido ma con l'aumento della cilindrata dei propulsori sono in aumento quelli equipaggiati di motore a quattro tempi raffreddati a liquido, i quali erano inizialmente meno inquinanti; ma con l'introduzione del sistema ad iniezione diretta nei motori a due tempi, si \u00e8 notato che sono questi ultimi ad essere meno inquinanti.\nLe cilindrate dei motori sono variabile tra i 250 e i 1.500 cc con la maggior parte dei modelli attuali situati nell'intervallo tra 600 e 1.000\u00a0cm\u00b3, sono in commercio e utilizzati soprattutto per le competizioni anche motori che arrivano a superare i 250cv di potenza e i 2.500\u00a0cm\u00b3 di cubatura.\nIl cambio \u00e8 nella maggior parte dei casi automatico continuo se pure alcuni modelli siano dotati di cambio meccanico e di retromarcia (questo \u00e8 il caso soprattutto dei mezzi da utilizzo pesante). Nei modelli recenti la retromarcia \u00e8 spesso attuabile elettronicamente attraverso l'inversione del senso di rotazione del motore (solo per motori a due tempi).\nL'impianto frenate \u00e8 composto da un freno a disco sul cingolo ed \u00e8 attivato o meccanicamente attraverso un cavo o attraverso un impianto idraulico come quello ormai presente sulla maggior parte delle due ruote. La leva del freno \u00e8 situata sulla parte sinistra del manubrio mentre il comando dell'acceleratore \u00e8 sul lato destro. \nConversioni.\nOltre alle motoslitte native, esistono nei kit di trasformazione di moto e scooter, che permettono di ottenere una motoslitta ad un costo minore rispetto ad un mezzo dedicato."}
{"id": "1461079", "revid": "729019", "url": "https://it.wikipedia.org/wiki?curid=1461079", "title": "Cantharellula", "text": "\"Cantharellula\" Singer, Revue Mycol., Paris 1: 281 (1936)\nCantharellula \u00e8 un genere di funghi basidiomiceti della famiglia Tricholomataceae.\nRecentemente alcune specie sono state annoverate al genere Pseudoclitocybe.\nSpecie di Cantharellula.\nLa specie tipo \u00e8 \"Cantharellula umbonata\" (J.F. Gmel.) Singer (1936).\nAltre specie sono:"}
{"id": "1461083", "revid": "1305772", "url": "https://it.wikipedia.org/wiki?curid=1461083", "title": "Esercito tedesco", "text": ""}
{"id": "1461087", "revid": "287204", "url": "https://it.wikipedia.org/wiki?curid=1461087", "title": "Stefan Voda", "text": ""}
{"id": "1461089", "revid": "1305772", "url": "https://it.wikipedia.org/wiki?curid=1461089", "title": "Tetisheri", "text": "Di sangue non reale, questa regina rivest\u00ec un ruolo importante nella lotta intrapresa dai pr\u00ecncipi tebani della XVII dinastia allo scopo di liberarsi dal dominio hyksos.\n&lt;-t:t-i-A17-&gt;\nBiografia.\nTra le notizie pi\u00f9 attendibili che si hanno di Tetisheri, queste provengono da una stele scoperta da Flinders Petrie ad Abido. Il testo riferisce le intenzioni che Ahmose I, primo faraone della XVIII dinastia (ca. 1550 a.C. - 1525 a.C.), manifesta alla sua sposa Ahmose Nefertari, seduta accanto a lui, riguardo alle onoranze che vorrebbe rendere ai proprio avi: \nDunque, tale prezioso documento conferma che Tetisheri fu la sposa di Senekhtenra Ahmose, madre di Ahhotep e di Seqenenra Ta'o (era consuetudine nelle famiglie reali sposarsi tra fratelli), i quali furono genitori di Ahmose.\nIl figlio di Tetisheri, re Seqenenra Ta'o \"Il Valoroso\", si rese protagonista di una grande azione militare contro gli Hyksos, iniziando le campagne per la cacciata degli invasori dall'Egitto. Il sovrano part\u00ec con l'esercito e la madre assunse un ruolo chiave nel mantenere l'ordine all'interno della corte di Tebe. La regina divent\u00f2 il prototipo delle sovrane egizie dell'epoca, forti e con ruoli chiave nel mantenimento della gerarchia di potere all'interno del Paese. Fu anche la prima regina egizia ad essere rappresentata con il copricapo ad avvoltoio.\nIl ruolo di guida e punto fermo dell'ordine costituito rivestito da Tetisheri divenne ancora pi\u00f9 importante quando il figlio rimase ucciso in uno scontro armato. Il trono pass\u00f2 a Kamose, probabilmente fratello del re ucciso in battaglia, e quando questi mor\u00ec a sua volta un'altra regina forte, Ahhotep I, dovette reggere il governo per 10 anni fino alla raggiunta maggiore et\u00e0 del figlio Ahmose I, il re che elimin\u00f2 completamente gli Hyksos dalla Valle del Nilo.\nAd Abido il faraone Ahmose fece erigere un cenotafio dedicato alla nonna Tetisheri. Secondo le ipotesi archeologiche dell'egittologa americana Elizabeth Thomas, la tomba KV41 nella Valle dei Re sarebbe stata scavata proprio per la grande regina. La sepoltura non \u00e8 mai stata utilizzata e consiste in un solo ambiente.\nLa piccola statua rappresentante Tetisheri fu acquistata da Wallis Budge nel 1890 per il British Museum ma accurati studi hanno accertato che si tratta di un reperto realizzato nel XIX secolo."}
{"id": "1461095", "revid": "599013", "url": "https://it.wikipedia.org/wiki?curid=1461095", "title": "\u0218tefan Vod\u0103", "text": "Il toponimo \u015etefan Vod\u0103 (altro nome del principe \u015etefan cel Mare) pu\u00f2 riferirsi a diverse localit\u00e0:"}
{"id": "1461099", "revid": "729019", "url": "https://it.wikipedia.org/wiki?curid=1461099", "title": "Prima armata di cavalleria russa", "text": "La 1\u00aa Armata di cavalleria () era la pi\u00f9 famosa e potente formazione di cavalleria dell'Armata Rossa durante la Guerra civile russa. Era anche nota come \"l'armata di cavalleria di Bud\u00ebnnyj\" o semplicemente come \"Konarmija\" (\"Armata di cavalleria\" o \"Armata a cavallo\").\nCostituita alla fine del 1919 a partire dai gruppi di cosacchi bolscevichi e di predoni e banditi organizzati in precedenza dal popolare e abile comandante cosacco Sem\u00ebn Bud\u00ebnnyj, l'Armata a cavallo, i cui componenti erano noti anche, secondo la celebre definizione di Lev Trockij come i \"proletari a cavallo\", divenne rapidamente una formazione temuta ed efficiente, in grado di contrastare e battere la cavalleria dei Bianchi.\nPotenziata e organizzata con il concorso del capo bolscevico Kliment Voro\u0161ilov, l'armata, guidata dal generale Bud\u00ebnnyj con grande temerariet\u00e0 e slancio offensivo, ebbe un ruolo importante nella vittoria dei bolscevichi nella Guerra civile, contribuendo alla sconfitta dei generali Anton Denikin e P\u00ebtr Vrangel' nella Russia meridionale e liberando l'Ucraina dalle truppe polacche. Durante la Guerra sovietico-polacca, l'Armata a cavallo dopo una serie di brillanti vittorie venne fermata nella citt\u00e0 di Leopoli dalla resistenza del nemico.\nNell'Armata a cavallo, formazione militare fortemente legata a Stalin, per lungo tempo commissario politico dell'Armata Rossa nel settore meridionale del fronte, combatterono molti personaggi fedeli seguaci del futuro dittatore, destinati a proseguire brillanti carriere: oltre a Bud\u00ebnnyj e Voro\u0161ilov, Sergo Ord\u017eonikidze, Sem\u00ebn Timo\u0161enko, Georgij \u017dukov.\nGuerra sovietico-polacca.\nNel 1920 l'armata di cavalleria del generale Bud\u00ebnnyj prese parte alla guerra sovietico-polacca, ottenendo inizialmente successi straordinari. Dopo un'estenuante e rapida avanzata di trasferimento dal Kuban' a Uman', la cavalleria rossa sferr\u00f2 dal 27 maggio 1920 l'offensiva contro le forze polacche che erano penetrate in Ucraina. \nDopo alcune difficolt\u00e0 iniziali, il generale Bud\u00ebnnyj super\u00f2 la tenace resistenza nemica e con i suoi cavalieri avanz\u00f2 vittoriosamente entrando a Berdy\u010div, \u017dytomyr e Kiev. L'Armata a cavallo sbaragli\u00f2 le demoralizzate forze polacche, conquist\u00f2 Rivne e super\u00f2 il fiume Zbru\u010d.\nEntro la prima met\u00e0 di giugno l'Armata a cavallo guidata con grande determinazione dal generale Bud\u00ebnnyj aveva contribuito in modo decisivo alla liberazione dell'Ucraina e alla sconfitta delle truppe polacche del generale J\u00f3zef Pi\u0142sudski. Nella fase successiva delle operazioni sorse un grave contrasto di valutazioni strategiche tra il comando supremo sovietico e Stalin, il commissario politico del Fronte sud-occidentale in cui combatteva anche l'Armata a cavallo. Invece di risalire a nord, come stabilito da Trockij, per contribuire all'offensiva decisiva del generale Michail Tucha\u010devskij contro Varsavia, i cavalieri del generale Bud\u00ebnnyj furono trattenuti, su disposizione di Stalin che riteneva irrealistica un'offensiva diretta sulla capitale polacca, nella dura e inutile battaglia per Leopoli.\nMentre l'armata di cavalleria rallentava la sua avanzata e rimaneva bloccata a Leopoli dalla dura resistenza polacca, le truppe del Fronte Nord-occidentale del generale Tucha\u010devskij subirono un'inattesa e pesante sconfitta, a partire dal 16 agosto 1920, nella battaglia di Varsavia e dovettero ripiegare di nuovo verso est, abbandonando il terreno conquistato. Finalmente alla fine del mese di agosto l'Armata a cavallo arrest\u00f2 i suoi attacchi a Leopoli e secondo gli ordini del Comando supremo il generale Bud\u00ebnnyj avanz\u00f2 verso nord per contrastare l'avanzata polacca e favorire il ripiegamento delle forze del generale Tucha\u010devskij. Questo movimento provoc\u00f2 un duro scontro con la cavalleria polacca nella battaglia di Komar\u00f3w, considerata l'ultima grande battaglia di cavalleria della storia.\nDopo combattimenti molti aspri i cavalieri del generale Bud\u00ebnnyj, nonostante la notevole superiorit\u00e0 numerica, vennero sconfitti perdendo due terzi degli effettivi. Alla fine riuscirono a ripiegare verso est; la guerra sovietico-polacca ebbe termine con la cessione alla Polonia di parte della Bielorussia e dell\u2019Ucraina con la pace di Riga del 18 marzo 1921 e il Comando dell'Armata Rossa pot\u00e9 concentrare le sue forze nel teatro meridionale per sconfiggere l'ultimo esercito dei Bianchi ancora in campo.\nUltimi combattimenti.\nI resti dell'armata furono inviati a combattere contro le forze bianche di P\u00ebtr Nikolaevi\u010d Vrangel' in Ucraina ed Crimea. Nella fase finale della guerra civile russa, la 1\u00aa armata di cavalleria fu inviata in Siberia, Asia Centrale, Territorio dell'Altaj, Mongolia e fin\u00ec il suo viaggio in Manciuria e Kam\u010datka. L'ultima azione di combattimento dell'armata fu la conquista della penisola dei Ciukci nel settembre 1924. Questo viaggio leggendario attraverso l'Eurasia fu la base del mito coltivato dall'Agit-Prop, la propaganda sovietica, sull'invincibile 1\u00aa armata di cavalleria."}
{"id": "1461101", "revid": "1005847", "url": "https://it.wikipedia.org/wiki?curid=1461101", "title": "Corte suprema (Polonia)", "text": "La Corte suprema (in polacco: \"S\u0105d Najwy\u017cszy\"), nell'ordinamento giuridico polacco, \u00e8 la corte di ultima istanza della giurisdizione ordinaria.\nCompetenza.\nLa Corte suprema giudica avverso le sentenze emesse nei:\nApprova anche risoluzioni per rendere pi\u00f9 chiare le ordinanze legali e per risolvere alcune dispute in casi specifici. La Corte suprema si trova a Varsavia. \nComposizione.\nIl presidente della Polonia nomina i giudici della Corte suprema per un periodo indefinito; la nomina si svolge su richiesta del Consiglio giudiziario nazionale. Il presidente sceglie anche il capo della Giustizia della Repubblica di Polonia tra i candidati presentati dall'Assemblea generale della Corte suprema. Il capo della Giustizia rimane in carica per sei anni, anche se il compito pu\u00f2 essergli tolto dal Sejm su mozione di sfiducia da parte del presidente della Repubblica. L'attuale capo della Giustizia \u00e8 Ma\u0142gorzata Manowska."}
{"id": "1461102", "revid": "120352288", "url": "https://it.wikipedia.org/wiki?curid=1461102", "title": "Marco Ceriani", "text": "Biografia.\nComplet\u00f2 i suoi studi teologici conseguendo la Licenza, presso la \"Pontificia Facolt\u00e0 Teologica e Giuridica\" a Milano, venne consacrato il 14 giugno 1930 e destinato a Parabiago, non lontano dal suo paese natio, come coadiuvatore assistente delle organizzazioni maschili. Partecipa attivamente alle attivit\u00e0 culturali e giovanili della cittadina lombarda, tanto da fondarvi nel 1939 la \"Scuola d'Avviamento Professionale a tipo Industriale\", di cui rimase direttore fino al 1955.\nNegli anni della Seconda guerra mondiale, partecipa alla lotta partigiana tra le file dei cosiddetti \"Azzurri\", di orientamento democristiano.Avvisato nottetempo di una possibile rappresaglia si rifugi\u00f2, in bicicletta, presso il seminario di Venegono Superiore.\nOrganizz\u00f2 il rientro dei reduci mediante l'\"Ufficio assistenza combattenti e reduci\"(fondato da lui stesso per l'assistenza ai soldati) facendoli prelevare alle frontiere con autocarri messi a disposizione dagli industriali parabiaghesi. Per questi reduci organizz\u00f2 turni di soggiorni presso \"Villa Annetta\" in Gignese.\nA guerra finita, nel 1946 diventa Rettore del nuovo Santuario di San Felice in Parabiago, fond\u00f2 una Cooperativa Edile per la costruzione di case popolari, realizz\u00f2 l'asilo infantile a Ravello e dal 1952 resse l\"'Archivio Capitolare di Sant'Ambrogio\".\nDopo l'ottenimento del Diploma di Paleografia Archivistica e Diplomatica a pieni voti e \"cum laude\", lo perfezion\u00e0 presso la Scuola vaticana di paleografia diplomatica e archivistica e la Scuola bibliografica di Firenze; quindi nel 1958, viene eletto \"Monsignore Onorario dell'Arcibasilica di Milano\" dal cardinale Giovanni Battista Montini.\nNegli anni successivi affianca il Prevosto di Parabiago Don Carlo Villa, per la realizzazione della \"Grande Impresa delle Opere Parrocchiali\" e nel 1963 diviene economo della Parrocchia.\nPassione storiografica.\nDon Marco Ceriani, come viene ancora ricordato dai parabiaghesi, \u00e8 stato per\u00f2 molto attivo in campo culturale, divenendo il principale storico parabiaghese del XX secolo.\nPubblic\u00f2 alcuni libri, tra i quali il pi\u00f9 importante \u00e8 sicuramente \"Storia di Parabiago, vicende e sviluppi dalle origini ad oggi\" (1948), per la cui realizzazione ha impegnato la sua passione di archivista, andando a ricercare negli archivi comunali, ma soprattutto parrocchiali, e dai quali ha tratto importantissime nozioni ed informazioni sulla vita storica, politica e religiosa della cittadina dell'Altomilanese, facendo cos\u00ec scoprire ai suoi concittadini l'importanza storica che ebbe nei secoli il suo paese d'adozione. Ancora oggi questo suo importante lavoro \u00e8 considerato il principale testo parabiaghese.\nAncora nel 1965 organizza in paese un'importante mostra su Giuseppe Maggiolini, grande ebanista neoclassico \"indigeno\", e scelse come scenario la \"Villa Corvini\", gioiello tardo-rinascimentale del centro di Parabiago.\nCollegamenti esterni.\nEbook delle opere di Marco Ceriani pubblicati dall'Ecomuseo del Paesaggio di Parabiago\nMostra \"Marco Ceriani. Sacerdote, uomo pubblico e intellettuale\", realizzata nel 2015 in occasione del ventesimo anniversario della morte."}
{"id": "1461119", "revid": "287204", "url": "https://it.wikipedia.org/wiki?curid=1461119", "title": "Crypteia", "text": "La Crypteia o Krypteia o Krupteia (in greco \u03ba\u03c1\u03c5\u03c0\u03c4\u03b5\u03af\u03b1 / \"krypte\u00eda\", da \u03ba\u03c1\u03c5\u03c0\u03c4\u03cc\u03c2 / \"krypt\u00f3s\", \"nascosto\", \"segreto\") era una tradizionale squadra di giovani Spartani, parte dell'agogh\u00e9 (Greco classico \"\") (educazione spartana). I suoi fini e natura sono tuttora incerti.\nI giovani uomini spartani che avevano conseguito al loro allenamento nell'agogh\u00e9 con un successo tale da venire designati come potenziali capi futuri, avrebbero avuto l'opportunit\u00e0 di dimostrare il proprio coraggio e mettersi ad una prova degna della tradizione militare spartana attraverso la partecipazione alla \"crypteia\". \nOgni autunno, secondo quanto detto da Plutarco (\"Vita di Licurgo\", 28, 3\u20137), gli efori spartani (greco classico\" \") dichiaravano formalmente guerra alla popolazione ilota cosicch\u00e9 ogni cittadino spartano avrebbe potuto uccidere legalmente un Ilota. Disarmati, i \"kryptes\" erano mandati nella campagna con l'istruzione di uccidere ogni ilota che avessero incontrato di notte e di prendere qualsiasi cibo di cui avessero avuto bisogno. Questa usanza poteva avere il fine di eliminare gli Iloti considerati fonte di problemi e di preparare i giovani con una prova di virilit\u00e0 facendo loro provare l'esperienza del primo omicidio. L'oppressione brutale degli Iloti permise agli Spartani di controllare la popolazione contadina dedicandosi interamente alle pratiche militari.\nAnche Platone (\"Leggi\", I, 633) e Eraclide Lembo (\"Fr. Hist. Gr.\", II, 210) descrivono la Crypteia."}
{"id": "1461121", "revid": "73537", "url": "https://it.wikipedia.org/wiki?curid=1461121", "title": "Krypteia", "text": ""}
{"id": "1461127", "revid": "838137", "url": "https://it.wikipedia.org/wiki?curid=1461127", "title": "Unione per la Politica Reale", "text": "Unione per la Politica Reale (in polacco: \"Unia Polityki Realnej\" - UPR) \u00e8 un partito politico di orientamento nazional-conservatore fondato in Polonia nel 1990.\nStoria.\nIl partito si presenta per la prima volta in occasione delle elezioni parlamentari del 1991, quando ottiene il 2,3% dei voti e tre seggi. Alle successive elezioni parlamentari del 1993 vede aumentare i propri consensi al 3,2% ma, a causa dell'introduzione di una soglia di sbarramento al 5%, non consegue alcuna rappresentanza. In occasione delle elezioni parlamentari del 1997, l'UPR si ferma al 2% dei voti.\nIn vista delle elezioni parlamentari del 2001, il partito decide di presentarsi all'interno di Piattaforma Civica, di centro-destra, senza tuttavia conquistare alcun seggio. Alle elezioni europee del 2004 il partito conferma la sua tendenza negativa e ottiene l'1,9% dei voti.\nPer le elezioni parlamentari del 2005 il partito si presenta all'interno della \"Piattaforma Janusz Korwin-Mikke\", che ottiene l'1,6% dei voti senza conseguire seggi. Alle successive parlamentari del 2007 si presenta con Lega delle Famiglie Polacche e Destra della Repubblica formando la coalizione Lega della Destra della Repubblica, che consegue l'1,2% dei voti; alle europee del 2009 corre invece con proprie liste, ottenendo l'1,1%.\nNel 2009 la \"Piattaforma Korwin-Mikke\" si trasforma in un partito autonomo, \"Libert\u00e0 e Stato di Diritto\" (\"Wolno\u015b\u0107 i Praworz\u0105dno\u015b\u0107\" - WiP): esso vede l'adesione di vari esponenti dell'UPR e assumer\u00e0, nel 2011, la denominazione di Congresso della Nuova Destra.\nIn occasione delle elezioni parlamentari del 2011 l'UPR si presenta all'interno di Destra della Repubblica, che ottiene solo lo 0,3%; alle europee del 2014 partecipa all'alleanza del Movimento Nazionale, cui va l'1,4% dei voti.\nIn vista delle elezioni parlamentari del 2015 presenta propri candidati in Kukiz'15 e ottiene due seggi: sono eletti il presidente del partito, Bartosz J\u00f3zwiak, e Jakub Kulesza."}
{"id": "1461141", "revid": "1318658", "url": "https://it.wikipedia.org/wiki?curid=1461141", "title": "Ducato di Brunswick-L\u00fcneburg", "text": "Il Brunswick-L\u00fcneburg fu, nella tarda Et\u00e0 moderna, uno Stato del Sacro Romano Impero. Come il nome ricorda, le principali citt\u00e0 dello Stato furono Brunswick e Luneburgo. Il primo re d'Inghilterra della casa di Hannover, Giorgio I d'Inghilterra era duca di Brunswick-L\u00fcneburg ed elettore del Sacro Romano Impero quando il Parlamento inglese approv\u00f2 l\"Act of Settlement\", il quale pose sua madre in linea di successione dopo Anna d'Inghilterra. Suo figlio Giorgio II d'Inghilterra e il suo pronipote Giorgio III d'Inghilterra conservarono la sovranit\u00e0 su Brunswick e Luneburgo fin quando Napoleone non abol\u00ec il Sacro Romano Impero nel 1806. Dopo la caduta di Napoleone, Giorgio III riottenne le proprie terre come re di Hannover.\nIn onore di quest'ultimo, una provincia canadese venne chiamata Nuovo Brunswick.\nDucato di Brunswick-L\u00fcneburg.\nIl ducato trasse origine dallo Stato sassone di Enrico il Leone: quando alla fine del XIII secolo Enrico venne deposto dal proprio titolo di duca di Sassonia dall'imperatore del Sacro Romano Impero, mantenne diversi territori della Bassa Sassonia, che vennero ereditati dai suoi figli.\nTra questi vi era la contea di Brunswick, che nel 1235 venne elevata a ducato dall'imperatore Federico II di Svevia. Il primo duca di Brunswick-L\u00fcneburg fu Ottone il Bambino, figlio di Guglielmo di Winchester. Successivamente, nel 1267, il ducato venne diviso in due ducati pi\u00f9 piccoli, di L\u00fcneburg e di Wolfenb\u00fcttel, entrambi governati da due linee dalla casata dei Welfen, che mantennero tra loro strette relazioni. I centri di potere si erano spostati nel frattempo da Brunswick e L\u00fcneburg a Celle a Wolfenb\u00fcttel.\nCon il tempo l'area del Brunswick-L\u00fcneburg sub\u00ec una forte frammentazione in una moltitudine di entit\u00e0 pi\u00f9 piccole. La complessa divisione ereditaria delle terre tra le varie linee dinastiche e la guerra rovinosa che si trascin\u00f2 fino al 1373 fu una delle cause che spinse l'imperatore Carlo IV a regolamentare il diritto di primogenitura e di voto al Reichstag.\nDopo varie divisione e riunioni la linea di L\u00fcneburg nel 1527 si divise ulteriormente in tre rami ducali:\nNel 1569 la linea di Wolfenb\u00fcttel, costituitasi nel 1559, cambi\u00f2 nome in Brunswick-L\u00fcneburg-Danneberg e Wolfenb\u00fcttel. Augusto il Giovane divise ulteriormente il suo Stato tra i figli nel 1666:\nLe terre della linea ducale cadetta di Calenberg furono il nucleo a cui si aggiunsero i ducati di Gr\u00fcbenhagen (1617), Celle (1642) e altre terre che andarono a costituire il nuovo ducato di Brunswick-L\u00fcneburg e Hannover, divenendo nel 1708 l'ottavo elettorato dell'impero.\nAlcune linee sovrane erano rappresentate al Parlamento del Sacro Romano Impero (Reichstag o Dieta):\nNel 1705, solo due rami dei duchi di Brunswick-L\u00fcneburg erano sopravvissuti: uno reggente i ducati di Calenberg, Celle, e altri possessi, e l'altro regnante a Wolfenb\u00fcttel e a Bevern. Nel 1701, il duca Giorgio di Brunswick-L\u00fcneburg si trov\u00f2 erede alla linea di successione della corona inglese, creando cos\u00ec un'unione personale dei territori di Hannover e Gran Bretagna (20 ottobre 1714).\nCon la soppressione del Sacro Romano Impero nel 1806, Calenberg-Celle e i suoi possessi vennero presi in considerazione dal Congresso di Vienna alla fine delle guerre napoleoniche e diedero vita allo regno di Hannover; il Wolfenb\u00fcttel continu\u00f2 a esistere sotto il nome di ducato di Brunswick.\nDal L\u00fcneburg all'Hannover.\nUna delle linee dinastiche, quella dei L\u00fcneburg-Celle, che nel 1635 acquis\u00ec Calenberg da un ramo minore della famiglia, prese residenza nella citt\u00e0 di Hannover. I loro discendenti ereditarono Celle nel 1648 e li si stabilirono dividendosi Calenberg; un ramo imparentato con la famiglia risiedeva e governava separatamente a Wolfenb\u00fcttel. I territori di Calenberg e Celle vennero elevati al rango di elettorati del Sacro Romano Impero nel 1692 in attesa dell'imminente eredit\u00e0 di Celle dai duchi di Calenberg, anche se l'unione territoriale dei domini non avvenne sino al 1705, e l'elettorato non venne ufficializzato sino alla Dieta imperiale del 1708.\nLo Stato che ne risult\u00f2 venne conosciuto con diversi nomi (Brunswick-L\u00fcneburg, Calenberg, Calenberg-Celle e Hannover), ma venne ufficialmente inscritto come \"elettorato di Hannover\". Nel 1806 Napoleone I abol\u00ec l'elettorato, anche se l'elettore di Hannover, il capo della corona inglese Giorgio III vi mantenne incarichi diplomatici e di amministrazione durante la guerra. Durante il Congresso di Vienna, che segu\u00ec alla disfatta napoleonica, il Regno di Hannover inizi\u00f2 a chiedere che Giorgio III d'Inghilterra divenisse anche il primo re di Hannover, mantenendo tra i due stati l'unione personale che esisteva dal 1714. I suoi discendenti mantennero la corona dell'Hannover sin quando essa non venne annessa dalla Prussia durante la guerra austro-prussiana del 1866, divenendo parte della provincia di Hannover. Attualmente la regione \u00e8 parte dello Stato federale della Bassa Sassonia (Niedersachsen), in Germania.\nLe terre dell'elettorato di Hannover.\nCon l'elevazione a elettorato il ducato di Brunswick-Luneburg-Hannover era costituito da:\nBrunswick-Wolfenb\u00fcttel.\nLa linea di Wolfenb\u00fcttel mantenne la propria indipendenza suddividendosi nel 1559 nelle due linee di Wolfenb\u00fcttel e di Bevern (riunificate dal 1753), tranne nel periodo compreso tra il 1807 e il 1813, quando entrambi i ducati e l'Hannover vennero riuniti nello Stato napoleonico del regno di Vestfalia. Il Congresso di Vienna del 1815 lo rese un ducato indipendente con il nome di \"ducato di Brunswick\".\nDurante la prima met\u00e0 del XIX secolo, il regno di Hannover fu governato in unione personale dalla corona britannica sotto il controllo di Giorgio III d'Inghilterra, l'ultimo principe-elettore di Hannover, sino alla morte di Guglielmo IV nel 1837.\nA quel punto, la corona di Hannover pass\u00f2 al fratello minore di Guglielmo, Ernesto, duca di Cumberland e Teviotdale dal momento che nello Stato tedesco vigeva ancora la legge salica, secondo la quale erano ammessi al trono solo i membri maschi della famiglia, mentre la sua prima cugina, Vittoria d'Inghilterra, eredit\u00f2 il trono inglese. Successivamente, nel 1866 il regno con il figlio di Ernesto, Giorgio V di Hannover, nel corso della Guerra austro-prussiana venne annesso dalla Prussia.\nIl ducato di Brunswick, invece, rimase indipendente e ader\u00ec dapprima alla Confederazione Tedesca del Nord e nel 1871 all'Impero tedesco. Attualmente entrambe le aree fanno parte dello Stato federale della Bassa Sassonia (Niedersachsen), in Germania."}
{"id": "1461144", "revid": "1543377", "url": "https://it.wikipedia.org/wiki?curid=1461144", "title": "Contea di Madison (Montana)", "text": "La contea di Madison (in inglese Madison County) \u00e8 una contea del Montana, negli Stati Uniti. Il suo capoluogo amministrativo \u00e8 Virginia City.\nGeografia fisica.\nLa contea ha un'area di 9.332 km\u00b2 di cui lo 0,45% \u00e8 coperto d'acqua. Confina con le seguenti contee:"}
{"id": "1461163", "revid": "767487", "url": "https://it.wikipedia.org/wiki?curid=1461163", "title": "Isabelle Aubret", "text": "Biografia.\nIsabelle \u00e8 la quinta di undici figli di una famiglia operaia. A 14 anni lascia la scuola per iniziare a lavorare nella stessa fabbrica del padre ma riesce a continuare a seguire gli studi di recitazione e danza classica le sue grandi passioni. Nello stesso anno vince in campionato nazionale francese di ginnastica ma partecipa anche a diversi concorsi locali per giovani cantanti che la porteranno nel 1960 ad esibirsi, sempre nell'ambito di un concorso, nel tempio della musica parigina, l'Olympia, il cui direttore Bruno Coquatrix la aiuta ad ottenere una scrittura in un cabaret di Pigalle dove ha modo di farsi notare dall'industria discografica transalpina e farsi conoscere dal grande pubblico.\nNel 1962 viene scelta dalla Television francese come concorrente della settima edizione dell'Eurovision Song Contest 1962 con la canzone \"Un premier amour\" composta da Claude-Henri Vic e da Roland Stephane Valade e si classifica al primo posto.\nLa Aubret ha partecipato numerose volte alle selezioni francesi per l'Eurofestival. La prima volta nel 1961 con \"Le gars de n'importe o\u00f9\" che si classifica al secondo posto. Nel 1976 con \"Je te connais d\u00e9j\u00e0\" non supera le semifinali mentre nel 1983 con la patriottica \"France, France\" arriva al terzo posto.\nNel 1963 rimane coinvolta in un grave incidente automobilistico che la tiene distante dalle scene per molto tempo e tra l'altro le fa perdere l'occasione di partecipare al film di Jacques Demy \"Les Parapluies de Cherbourg\".\nNel 1968 ritorna alla manifestazione e si classifica terza con \"La source\" scritta da Daniel Faure, Henri Dijan e Guy Bonnet. La canzone si ispira ad una leggenda che aveva anche ispirato il regista svedese Ingmar Bergman per il film \"La fontana della vergine\".\nNegli anni settanta, dopo numerosi successi nei teatri nazionali, organizza diverse tourn\u00e9e all'estero, anche queste di grande successo. Nel 1976 partecipa e vince come migliore cantante al Festival della musica di Tokyo.\nNel 1981 resta vittima di un altro incidente, cadendo da un trapezio si frattura entrambe le gambe e sar\u00e0 costretta ad una lunga e dolorosa convalescenza ma che non le impedisce di continuare a registrare canzoni apprezzate sia dal pubblico che dalla critica.\nNel 1992 riceve dalle mani del presidente Fran\u00e7ois Mitterrand la Legion d'onore e nel 2001 festeggia 40 anni di carriera con una nuova serie di concerti al Bobino."}
{"id": "1461164", "revid": "287204", "url": "https://it.wikipedia.org/wiki?curid=1461164", "title": "Idrossilasi", "text": "Enzimi, noti anche come monoossigenasi, in grado di introdurre un gruppo idrossilico -OH in una molecola. La reazione chimica prende il nome di idrossilazione biochimica."}
{"id": "1461177", "revid": "73125", "url": "https://it.wikipedia.org/wiki?curid=1461177", "title": "Joseph-Louis Gay-Lussac", "text": ""}
{"id": "1461184", "revid": "73125", "url": "https://it.wikipedia.org/wiki?curid=1461184", "title": "Louis Joseph Gay-Lussac", "text": ""}
{"id": "1461186", "revid": "1861950", "url": "https://it.wikipedia.org/wiki?curid=1461186", "title": "Luxair", "text": "Luxair, legalmente \"Luxair S.A.\", \"Soci\u00e9t\u00e9 Luxembourgeoise de Navigation A\u00e9rienne\", \u00e8 la compagnia aerea di bandiera del Lussemburgo con sede e hub presso l'aeroporto di Lussemburgo. Opera servizi di linea verso destinazioni in Europa, Nord Africa, Mediterraneo e Medio Oriente con servizi charter e stagionali aggiuntivi. \u00c8 l'unica compagnia aerea lussemburghese per il trasporto di passeggeri che offre un servizio di linea.\nStoria.\nI primi anni.\nDiscendente da Luxembourg Airlines, fondata nel 1948, Luxair inizi\u00f2 ad essere costituita nel 1961 per soddisfare la crescente domanda di collegamenti aerei tra il Lussemburgo e altre citt\u00e0 europee. Nel 1962, Luxembourg Airlines divenne Luxair e inizi\u00f2 i voli lanciando una rotta Lussemburgo-Parigi con un Fokker F27 Friendship.\nDal 1964 al 1969, Luxair oper\u00f2 con tre Lockheed L-1649A Starliner in un accordo di cooperazione con Trek Airways, dal Lussemburgo a Johannesburg. Gli Starliner vennero dipinti con la livrea di Luxair e registrati in Lussemburgo. Nel 1967, la flotta di Luxair era composta da tre Fokker F27 Friendship e un Vickers Viscount. Quest'ultimo venne demolito dopo un incidente nel 1969 e sostituito l'anno successivo dal primo jet della compagnia aerea, un Sud Aviation Caravelle. Nel 1976, Luxair gestiva un Boeing 707 con un Boeing 737-200 che si un\u00ec alla flotta nel 1977.\nNel corso degli anni Luxair introdusse gradualmente ulteriori jet: Boeing 737-400 e Boeing 737-500; cos\u00ec come i turboelica Fokker 50 e i jet regionali Embraer ERJ-135 e ERJ-145. Negli anni ottanta, i Boeing 747SP di propriet\u00e0 della Trek Airways e operati da LUXAVIA erano dipinti con i colori Luxair, per operare rotte aeree tra il Sud Africa e l'Europa, nonch\u00e9 voli charter per vacanze dal Lussemburgo. LUXAVIA era una joint venture tra Trek Airways e Luxair, che consentiva a Trek Airways di evitare le ripercussioni dei diffusi boicottaggi anti-apartheid.\nSviluppi dal 2000.\nNel marzo 2003, Luxair ordin\u00f2 due nuovi Boeing 737-700 per sostituire i suoi vecchi velivoli. Il primo dei nuovi velivoli venne consegnato il 18 febbraio 2004. Un terzo aeromobile venne orginato nell'agosto 2003 e consegnato nel gennaio 2005. Luxair lanci\u00f2 un nuovo logo il 21 dicembre 2003: un boomerang volante per simboleggiare una nuova identit\u00e0 visiva.\nNel tentativo di passare a una flotta di soli jet, l'ultimo aereo Fokker F50 venne ritirato dal servizio nell'aprile 2005. L'aumento del costo del petrolio rese sempre pi\u00f9 difficile l'utilizzo dei jet regionali. Per ridurre la sua visibilit\u00e0, Luxair decise di reintrodurre velivoli turboelica e nel giugno 2006 firm\u00f2 un ordine con Bombardier Aerospace per tre Dash 8-Q400, pi\u00f9 tre opzioni. L'ultimo dei tre velivoli venne consegnato nel settembre 2007. Successivamente furono ordinati altri due Q400.\nNell'ottobre 2008, Luxair decise di effettuare un ordine per il suo primo Boeing 737-800. Nel 2009, la compagnia aerea \u00e8 stata premiata come operatore di linea pi\u00f9 puntuale all'aeroporto di London City nel 2008 da Flight on Time, sulla base delle statistiche della CAA. Nel 2011 Luxair ha trasportato passeggeri.\nNel 2013 e nel 2014, due nuovi Boeing 737-800 dotati del nuovissimo \"Boeing Sky Interior\" sono entrati a far parte della flotta, il che ha consentito a Luxair di ritirare dal servizio l'ultimo Boeing 737-500.\nNel luglio 2015, l'azionista di minoranza di Luxair, Lufthansa, ha annunciato che avrebbe venduto la sua partecipazione del 13% nella compagnia aerea che deteneva dal 1993. Il governo del Lussemburgo \u00e8 stato nominato acquirente privilegiato. Nel novembre 2015, la vendita \u00e8 stata finalizzata quando Lufthansa ha venduto l'intera partecipazione allo stato del Lussemburgo. Luxair ha anche annunciato che avrebbe interrotto il volo per l'aeroporto di Francoforte precedentemente operato in codeshare con Lufthansa poich\u00e9 quest'ultima aveva iniziato la stessa rotta. Luxair fa ancora parte del programma frequent flyer Miles &amp; More di Lufthansa.\nDopo il fallimento di Air Berlin nel 2017, Luxair ha annunciato che avrebbe iniziato a volare dall'aeroporto di Saarbr\u00fccken all'aeroporto di Berlino Tegel utilizzando un Bombardier CRJ700 noleggiato da Adria Airways e basato a Saarbr\u00fccken.\nDestinazioni.\nAccordi commerciali.\nAl 2022 Luxair ha accordi di code-share con le seguenti compagnie:\nFlotta.\nFlotta attuale.\nA dicembre 2021 la flotta di Luxair \u00e8 cos\u00ec composta:\nFlotta storica.\nLuxair operava in precedenza con i seguenti aeromobili:"}
{"id": "1461191", "revid": "88740", "url": "https://it.wikipedia.org/wiki?curid=1461191", "title": "Olivarella", "text": "Olivarella \u00e8 una frazione della citt\u00e0 metropolitana di Messina che conta oltre 3000 abitanti. Divisa lungo l'asse della SS113 fra i due comuni di San Filippo del Mela e Milazzo, negli ultimi anni ha riscontrato un notevole incremento demografico permesso dalla realizzazione di nuovi complessi abitativi e dall'apertura di nuove attivit\u00e0 commerciali.\nDista 8\u00a0km dal centro di Milazzo e 6\u00a0km da Barcellona Pozzo di Gotto.\nGeografia fisica.\nLa superficie della frazione si estende in una zona pianeggiante ed \u00e8 compresa tra il mare di Milazzo a nord e le montagne di Santa Lucia del Mela a sud. La vegetazione arborea tipica della zona \u00e8 l'ulivo e gli agrumi.\nOrigini del nome.\nL'etimologia di Olivarella risale probabilmente al sostantivo in siciliano \"livaredda\", diminutivo di \"livara\", \"piccolo albero di ulivo\", il quale forse, trovandosi nei pressi di corso Garibaldi, veniva utilizzato dalla gente come riferimento toponomastico.\nStoria.\nNei tempi feudali il toponimo Olivarella indicava con precisione il punto d'incrocio tra l'attuale Strada Statale Messina-Palermo e lo \"stretto\" (strada) che da Milazzo portava a Santa Lucia del Mela e oltre.\nIn quei tempi non era possibile estendere a tutta la zona il nome di Olivarella perch\u00e9 a poca distanza c'erano complessi feudali che avevano molto peso e rinomanza per l'economia e il commercio dell'epoca (Belvedere, Faraone, Brigand\u00ec). Col Regio Decreto del 17-12-1838, l'antica \"\u201cRegia Trazzera\u201d\" Messina-Palermo veniva trasformata in strada rotabile e pochi anni dopo i Comuni, allettati dal grande vantaggio economico che davano le nuove strade, si sforzarono di trasformare i loro \"stretti\" pi\u00f9 importanti in strade rotabili. Fu cos\u00ec che Milazzo trasform\u00f2 in rotabile lo \u201cstretto\u201d che da quella cittadina portava a Olivarella. Nel 1846 il Comune di Santa Lucia (San Filippo non era ancora Comune autonomo) decise di trasformare lo \"stretto\" \"Dalla Chiesa di S. Caterina alla Contrada Angeli\" in strada rotabile. Bisogna notare che in quelle vecchie carte municipali, la delibera non prende nemmeno in considerazione il punto Olivarella, ma lo ritiene semplicemente \"\u201cContrada Angeli\u201d\", dove effettivamente c'era un antico casale. L'incrocio delle strade rotabili port\u00f2 alla nascita di botteghe, depositi e altre attivit\u00e0 economiche, nonch\u00e9 all'edificazione di palazzi di campagna con frantoi, palmenti e magazzini annessi ai bordi del tracciato della nuova strada statale. Anche sul versante milazzese della strada i proprietari costruirono i loro palazzotti con annessi magazzini di vino (ne esistono ancora anche se trasformati in officine meccaniche). Intanto per la legge del 1912 che sopprimeva la giurisdizione feudale, si affievoliva l'importanza dei centri sede dei feudi, dando pi\u00f9 importanza alle libere costruzioni all'esterno di essi.\nNello stesso secolo il novello Comune di San Filippo del Mela, per dare pi\u00f9 slancio all'economia, s'interess\u00f2 vivamente alla costruzione della tratta tranviaria Messina-Barcellona, offrendo gratuitamente alla Societ\u00e0 Tranviaria il terreno per costruire una grande stazione a Olivarella. Il 17 novembre 1889 venne deliberato il fondo per la costruzione della stazione del tranvai a vapore (i capannoni esistono ancora come casa cantoniera A.N.A.S.). Olivarella, cos\u00ec, ricevette un secondo notevole impulso: sorsero magazzini e abitazioni, quasi tutte allineate sulla strada statale, mentre i commercianti concentravano a Olivarella i loro prodotti che trasportavano col tranvai a Messina. Ma la vera metamorfosi di Olivarella avvenne con la rivoluzione del traffico su gomma, che surclass\u00f2 anche le ferrovie, e con la costruzione dello svincolo autostradale nei pressi.\nNel 1966 apr\u00ec la prima scuola elementare. Olivarella gi\u00e0 allora si estendeva dalla contrada Principato fino e oltre Due Torri, penetrando nel territorio di Milazzo a nord, inglobando interamente l'antica borgatina di Angeli a sud, e spingendosi ancora verso San Filippo, superando la scomparsa curva a gomito del cipresso (\"'a vutata u cilaru\"). \nMonumenti e luoghi d'interesse.\nLe uniche testimonianze storiche presenti sul territorio di Olivarella risalgono al periodo feudale.\nCultura.\nEventi.\nLe principali manifestazioni di carattere religioso che si svolgono annualmente ad Olivarella sono:\nInfrastrutture e trasporti.\nPosta lungo la Strada statale 113, fra il 1890 e il 1932 la localit\u00e0 era servita dalla tranvia Messina-Barcellona della SATS.\nIl casello autostradale pi\u00f9 vicino \u00e8 quello di Milazzo sull'autostrada A20 Messina-Palermo."}
{"id": "1461193", "revid": "287204", "url": "https://it.wikipedia.org/wiki?curid=1461193", "title": "Marion Rung", "text": "La sua carriera inizi\u00f2 nel 1961. I suoi pi\u00f9 famosi successi sono \"Tipi-tii\", \"El bimbo\" e \"Eviva Espanja\". Negli anni settanta fu famosa anche in Germania. Nel 2000 ha fatto parte del gruppo Leidit lavalla assieme Katri Helena, Paula Koivuniemi e Lea Laven.\n\u00c8 famosa per aver rappresentato il suo paese all'Eurovision Song Contest nel 1962 e nel 1973, arrivando sesta nel 1973, segnando il maggior risultato della Finlandia a questa manifestazione per pi\u00f9 di trent'anni. Ha vinto l'Intervision Song Contest nel 1980 con \"Where is the love\"."}
{"id": "1461198", "revid": "73125", "url": "https://it.wikipedia.org/wiki?curid=1461198", "title": "Proba minisatellite", "text": ""}
{"id": "1461200", "revid": "767487", "url": "https://it.wikipedia.org/wiki?curid=1461200", "title": "Tribunale di Stato della Repubblica di Polonia", "text": "Il Tribunale di Stato (in polacco: \"Trybuna\u0142 Stanu\") della Repubblica di Polonia \u00e8 l'organo giudiziario che delibera sulle responsabilit\u00e0 costituzionali delle persone che detengono le pi\u00f9 alte cariche dello Stato. Esamina casi concernenti l'infrangimento della Costituzione e leggi o crimini commessi dal Presidente della Polonia, membri del governo, dal Presidente della Suprema Camera di Controllo, dal Presidente della Banca Nazionale della Polonia, dai capi degli uffici amministrativi centrali o da altre cariche dello Stato. \nIl Tribunale di Stato ha il potere di rimuovere le persone dalle cariche pubbliche, di imporre ingiunzioni sui singoli contro la loro nomina a incarichi superiori, di revocare il diritto dei singolo al voto e di candidarsi alle elezioni, di ritirare onorificenze precedentemente assegnale, e in casi di crimine imporre pene stipulate nel codice criminale.\nLa composizione del Tribunale di Stato viene stabilita alla prima seduta di ogni nuovo Sejm, e il suo mandato coincide con quello del Parlamento (con l'eccezione del Capo Giustizia, nominato dal Presidente della Polonia ogni sei anni). I suoi due vice e i 16 membri del Tribunale di Stato sono scelti al di fuori del Sejm. I membri del Tribunale di Stato devono avere la cittadinanza polacca, non possono avere precedenti penali e non devono mai aver perso i diritti civili; non devono inoltre essere impiegati nell'amministrazione statale."}
{"id": "1461202", "revid": "181699", "url": "https://it.wikipedia.org/wiki?curid=1461202", "title": "Planalto Central", "text": "Planalto Central \u00e8 la denominazione abituale del grande altopiano che si estende tra gli stati brasiliani del Goi\u00e1s, Minas Gerais e parzialmente per Tocantins, Mato Grosso e Mato Grosso do Sul. Il termine \"planalto central\" \u00e8 spesso impiegato per designare lo spazio geografico nel quale si trova il Distrito Federal, pi\u00f9 precisamente la capitale, Brasilia.\n\u00c8 una delle regioni in cui viene normalmente suddivisa la grande provincia ignea del Plateau brasiliano."}
{"id": "1461204", "revid": "1543377", "url": "https://it.wikipedia.org/wiki?curid=1461204", "title": "Federazione calcistica del Burkina Faso", "text": "La F\u00e9d\u00e9ration burkinab\u00e9 de football o FBF \u00e8 l'organismo di governo del calcio in Burkina Faso.\nFondata nel 1960 nell'allora Alto Volta come F\u00e9d\u00e9ration volta\u00efque de football, si affili\u00f2 nel 1964 alla FIFA e alla CAF.\nDal 1984, con il cambio del nome del Paese in Burkina Faso, ha il nome attuale.\nHa sede nella capitale Ouagadougou e controlla il campionato nazionale, la coppa nazionale e la Nazionale del paese."}
{"id": "1461213", "revid": "12502587", "url": "https://it.wikipedia.org/wiki?curid=1461213", "title": "Geometride", "text": ""}
{"id": "1461215", "revid": "1543377", "url": "https://it.wikipedia.org/wiki?curid=1461215", "title": "Federazione calcistica della Repubblica Centrafricana", "text": "La Federazione calcistica della Repubblica Centrafricana (\"fra.\" F\u00e9d\u00e9ration Centrafricaine de Football; \"arabo\" \u0627\u062a\u062d\u0627\u062f \u0623\u0641\u0631\u064a\u0642\u064a\u0627 \u0627\u0644\u0648\u0633\u0637\u0649 \u0644\u0643\u0631\u0629 \u0627\u0644\u0642\u062f\u0645, acronimo RCA) \u00e8 l'ente che governa il calcio nella Repubblica Centrafricana.\nFondata nel 1961, si affili\u00f2 alla FIFA nel 1963, e alla CAF nel 1965. Ha sede nella capitale Bangui e controlla il campionato nazionale, la coppa nazionale e la Nazionale del paese."}
{"id": "1461218", "revid": "214798", "url": "https://it.wikipedia.org/wiki?curid=1461218", "title": "Geometridi", "text": ""}
{"id": "1461220", "revid": "6340", "url": "https://it.wikipedia.org/wiki?curid=1461220", "title": "Fedayin", "text": ""}
{"id": "1461222", "revid": "6340", "url": "https://it.wikipedia.org/wiki?curid=1461222", "title": "Fidayyin", "text": ""}
{"id": "1461225", "revid": "1543377", "url": "https://it.wikipedia.org/wiki?curid=1461225", "title": "Federazione calcistica delle Comore", "text": "La Federazione calcistica delle Comore (\"fra.\" F\u00e9d\u00e9ration Comorienne de Football; \"arabo\" \u0627\u062a\u062d\u0627\u062f \u062c\u0632\u0631 \u0627\u0644\u0642\u0645\u0631 \u0644\u0643\u0631\u0629 \u0627\u0644\u0642\u062f\u0645, acronimo FFC) \u00e8 l'ente che governa il calcio nelle Comore. \nFondata nel 1979, si affili\u00f2 alla FIFA nel 2005 e alla CAF nel 2000. Ha sede nella capitale Moroni e controlla il campionato nazionale, la coppa nazionale e la Nazionale del paese."}
{"id": "1461229", "revid": "1543377", "url": "https://it.wikipedia.org/wiki?curid=1461229", "title": "Federazione calcistica della Repubblica del Congo", "text": "La Federazione calcistica della Repubblica del Congo (\"fra.\" F\u00e9d\u00e9ration Congolaise de Football; \"arabo\" \u0627\u062a\u062d\u0627\u062f \u0627\u0644\u0643\u0648\u0646\u063a\u0648 \u0644\u0643\u0631\u0629 \u0627\u0644\u0642\u062f\u0645, acronimo FECOFOOT) \u00e8 l'ente che governa il calcio nella Repubblica del Congo. \nFondata nel 1962, si affili\u00f2 alla FIFA nello stesso anno e alla CAF nel 1966. Ha sede nella capitale Brazzaville e controlla il campionato nazionale, la coppa nazionale e la Nazionale del paese."}
{"id": "1461231", "revid": "122909582", "url": "https://it.wikipedia.org/wiki?curid=1461231", "title": "Societ\u00e0 Podistica Lazio 1905-1906", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1905-1906.\nStagione.\nNel 1906 la Lazio ebbe a disposizione il campo di Piazza di Siena. L'8 gennaio 1906 i giornali riportarono che la societ\u00e0 biancoceleste avrebbe effettuato i propri allenamenti a Piazza d'Armi il gioved\u00ec e la domenica. Non sono noti i risultati degli incontri che la Lazio disputa con le altre squadre romane. Una partita fu svolta il 27 febbraio 1906 tra Lazio e , ma sulla Gazzetta dello Sport non se ne ha riscontro, mentre del Messaggero mancano le edizioni dei giorni successivi. La Lazio possiede una squadra titolare, una riserve, una giovanile e due di allievi.\nMolte amichevoli furono giocate dai biancocelesti contro i seminaristi di alcuni collegi inglesi, scozzesi e irlandesi. Tali incontri, di cui di uno con un risultato di 11-0 a favore dei seminaristi scozzesi, finivano invariabilmente con la vittoria dei futuri sacerdoti, molto pi\u00f9 evoluti tatticamente e tecnicamente. Queste sconfitte, per\u00f2, consentirono alla Lazio di imparare molto dal punto di vista calcistico e presto il divario and\u00f2 progressivamente scemando. Solo nell'estate del 1906, su iniziativa laziale, si pens\u00f2 di organizzare per il 1907 il primo campionato cittadino riconosciuto dalla Federazione Italiana Foot-ball (F.I.F.).\nMaglie.\nL'uniforme \u00e8 una maglia a quarti bianchi e celesti con calzoncini e calzettoni neri.\nOrganigramma societario.\nArea direttiva\nArea tecnica"}
{"id": "1461232", "revid": "1347902", "url": "https://it.wikipedia.org/wiki?curid=1461232", "title": "Convenzione di Pechino", "text": "La convenzione di Pechino (cinese tradizionale: \u5317\u4eac\u689d\u7d04; pinyin: \"B\u011bij\u012bng Ti\u00e1oy\u016be\"), o prima convenzione di Pechino (18 ottobre 1860), fu un gruppo di trattati stipulati fra il governo della Cina dei Qing e tre potenze europee (Francia, Regno Unito e Impero russo).\nContesto storico.\nLa firma della convenzione ebbe l'obiettivo di porre fine alla seconda guerra dell'oppio, sotto la pressione diplomatica e militare di Francia e Regno Unito (le cui truppe in quel momento stavano incendiando l'antico Palazzo d'Estate).\nCondizioni.\nL'articolo 6 del trattato con il Regno Unito stabiliva che la Cina avrebbe concesso ai britannici, in perpetuo, l'isola di Stonecutter e la parte meridionale della penisola di Kowloon a sud dell'attuale Boundary Street. Questi territori si aggiungevano a Hong Kong, fatta oggetto di cessione nel 1842 con il Trattato di Nanchino.\nAll'Impero russo il trattato concedeva parti della Manciuria esterna e il controllo sul Territorio dell'Ussuri (parte dell'odierno Territorio di Primorje che corrisponde all'antica provincia manci\u00f9 della Tartaria orientale).\nRipercussioni.\nLa convenzione di Pechino sarebbe stata considerata dai cinesi uno dei tanti trattati ineguali loro imposti dalle potenze straniere fra il XIX secolo e gli inizi del XX.\nKowloon sarebbe rimasta a lungo un possedimento britannico. I governi del Regno Unito e della Repubblica popolare cinese stilarono solo nel 1984 una dichiarazione congiunta che previde il ritorno alla Cina dell'isola di Hong Kong e della penisola di Kowloon il 1\u00ba luglio 1997."}
{"id": "1461233", "revid": "838137", "url": "https://it.wikipedia.org/wiki?curid=1461233", "title": "Referendum in Romania del novembre 2007", "text": "Il 25 novembre 2007 si \u00e8 svolto in Romania un referendum elettorale per cambiare il sistema elettorale verso un modello a doppio turno; la consultazione referendaria si tiene lo stesso giorno delle prime elezioni europee rumene. Il referendum era stato invocato dal Presidente Traian B\u0103sescu il 23 ottobre 2007 quando il Parlamento della Romania non riusc\u00ec a approvare in tempo questi cambiamenti.\nLa domanda precisa \u00e8 stata:\nMentre il sistema proposto dal Presidente rispecchierebbe il sistema francese a doppio turno, il Primo ministro della Romania C\u0103lin Popescu T\u0103riceanu ha proposto un sistema proporzionale misto basato sul sistema tedesco. La legge proposta ridurrebbe anche il numero dei parlamentari del 20%.\nMentre il Partito Grande Romania ha messo in discussione la legalit\u00e0 di tenere un referendum nello stesso giorno delle elezioni europee, la Corte costituzionale della Romania ha deliberato il 7 novembre 2007 che in questo non vi \u00e8 nulla di sbagliato.\nSecondo i risultati, l'affluenza alle urne \u00e8 stata del 26%, il che significa che anche se l'81% dei votanti si \u00e8 espresso in favore della proposta, il referendum non \u00e8 valido.\nCompromesso.\nCome compromesso, fu tuttavia introdotto un nuovo sistema elettorale, applicato per la prima volta alle elezioni parlamentari del 2008: il nuovo sistema cambi\u00f2 dal vecchio proporzionale a liste di partito verso un proporzionale con membri misti, il primo a suddividere la nazione in entit\u00e0 di livello inferiore alle contee, i collegi elettorali. I partiti ottengono ogni collegio elettorale in cui hanno ottenuto almeno il 50% dei voti. Inoltre, i seggi sono allocati secondo il metodo D'Hondt (se \u00e8 necessario, viene innalzato il numero di seggi della Camera dei Deputati). Viene applicata una soglia del 5% per ogni Camera, oppure la condizione di ottenere almeno sei collegi per la Camera dei deputati e tre collegi per il Senato, con pi\u00f9 del 50% dei voti in ognuno di essi. Sono stati previsti aggiustamenti per la Camera per quanto riguarda i candidati delle minoranze nazionali."}
{"id": "1461234", "revid": "17654", "url": "https://it.wikipedia.org/wiki?curid=1461234", "title": "Jerusalem (opera)", "text": ""}
{"id": "1461238", "revid": "219756", "url": "https://it.wikipedia.org/wiki?curid=1461238", "title": "Redial", "text": ""}
{"id": "1461239", "revid": "339392", "url": "https://it.wikipedia.org/wiki?curid=1461239", "title": "Stati dell'Unione europea per popolazione", "text": ""}
{"id": "1461240", "revid": "1543377", "url": "https://it.wikipedia.org/wiki?curid=1461240", "title": "Federazione calcistica di Gibuti", "text": "La Federazione calcistica di Gibuti (\"fra.\" F\u00e9d\u00e9ration Djiboutienne de Football; \"arabo\" \u0627\u062a\u062d\u0627\u062f \u062c\u064a\u0628\u0648\u062a\u064a \u0644\u0643\u0631\u0629 \u0627\u0644\u0642\u062f\u0645, acronimo FDF) \u00e8 l'ente che governa il calcio a Gibuti.\nFondata nel 1979, si affili\u00f2 alla FIFA e alla CAF nel 1994. Ha sede nella capitale Gibuti e controlla il campionato nazionale, la coppa nazionale e la Nazionale del paese."}
{"id": "1461242", "revid": "175335", "url": "https://it.wikipedia.org/wiki?curid=1461242", "title": "Die Hard 2 - 58 minuti per morire", "text": ""}
{"id": "1461248", "revid": "1573940", "url": "https://it.wikipedia.org/wiki?curid=1461248", "title": "Santuario di Santu Antinu", "text": "Il santuario di San Costantino, localmente chiamato santuario di Santu Antinu (a volte detto di Santu Antine) \u00e8 un santuario campestre della Sardegna, ubicato su una collinetta chiamata Monte Isei, all'interno dei confini comunali di Sedilo. La chiesa, fulcro del santuario, protetto da antiche mura, sorge all'interno di una vasta area in pendenza, all'interno della collina, da cui si pu\u00f2 godere della vista panoramica sul vicino lago Omodeo. \nNell'area intorno alla chiesa, all'interno di una cinta muraria, denominata \"sa corte\", si svolge nel mese di luglio l'Ardia, spettacolare corsa a cavallo celebrata in onore di San Costantino, Augusto dell'Impero Romano (306-337) che nel 313 eman\u00f2 l'Editto di Milano garantendo libert\u00e0 religiosa e quindi contribuendo alla fine delle persecuzioni ai cristiani, titolare del santuario, il cui culto nell'isola \u00e8 eredit\u00e0 della dominazione bizantina. \nTra tutti i luoghi di culto dedicati nei territori della Repubblica Italiana a San Costantino (in Sardegna, Toscana, Tirolo italiano, Basilicata, Calabria), questo di Sedilo \u00e8 il pi\u00f9 importante.\nStoria.\nNon si conosce l'epoca esatta di fondazione del complesso, tuttavia sappiamo che la principale chiesa attuale venne costruita intorno al XVI secolo su una costruzione preesistente del VI secolo dedicata allo stesso santo, eretta probabilmente da monaci basiliani dell'antico centro urbano di Nordai e abbandonata durante il XV secolo, periodo al quale risalgono alcune parti murarie della chiesa, in special modo all'interno del presbiterio e della sagrestia.\nLa costruzione attuale venne tirata su intorno al XVI secolo, durante la dominazione spagnola, in stile gotico catalano, come attestato dall'aquila bicefala dello stemma dell'Imperatore del Sacro Romano Impero Carlo V d'Asburgo, allora anche Re di Spagna e di Sardegna come Carlo I, scolpita sul peduccio del costolone che d\u00e0 verso l'altare dalla porta della sagrestia.\nQuesta per\u00f2 fu ristrutturata pesantemente nella seconda met\u00e0 del XVIII secolo poich\u00e9 ormai fatiscente, optando per una demolizione che conservasse il presbiterio, le due cappelle laterali e la sagrestia mentre venivano contemporaneamente ampliate le navate ed elevate le volte tramite anche l'abbassamento di circa un metro del pavimento, permettendo cos\u00ec la realizzazione di un piccolo rosone interno e l'innalzamento del presbiterio a rispetto dei canoni liturgici dell'epoca.\nDi seguito venne rivista la facciata, adattata ai canoni del Settecento, sul cui lato destro s'imposta un piccolo campanile a vela. Un'iscrizione sulla stessa facciata, nonch\u00e9 sul secondo pilastro a destra della navata centrale, rivela la data di fine della ricostruzione al 1789.\nLa costruzione and\u00f2 per\u00f2 incontro ad altri rimaneggiamenti nel XX secolo, a partire dalla demolizione e ricostruzione dell'altare maggiore nel 1904 sino alla sistemazione della mensa, dei gradini dell'altare della balaustra nel 1908 a carico del cagliaritano Enrico Spanu.\nNel 1912 infine l'interno della chiesa venne totalmente intonacato e affrescato per prepararlo alle celebrazioni che di l\u00ec a poco si sarebbero tenute in occasione del sedicesimo centenario della promulgazione dell'Editto di Milano del 1913.\nNel 2013 invece, in occasione del diciottesimo centenario della promulgazione dell'editto, il comune sedilese ha posto una lastra commemorativa in marmo nella parte di controfacciata della navata destra della chiesa, scolpendoci in color oro la parte principale e pi\u00f9 famosa del testo dell'Editto di Milano.\nDescrizione.\nEsterno.\nL'ingresso al santuario, protetto da una cinta muraria che d\u00e0 al suo interno il nome di \"sa corte\", \u00e8 dato da due ingressi differenti; un secondario arco a tutto sesto in trachite rossa detto \"portale de ferru\", ossia portale di ferro, poich\u00e9 chiuso da un cancello di ferro, e un omologo principale detto \"portale de linna\", ossia portale di legno, poich\u00e9 costruito solo secondariamente in trachite rossa ma su un preesistente cancello di legno. Si tratta di un arco monumentale a una fornice in trachite rossa dedicato al titolare San Costantino, come rivela l'iscrizione latina posta sull'atticononch\u00e9 quella posta all'interno della croce che lo sovrastaLa comparsa in cielo di quest'ultima scritta accanto a una croce cristiana sarebbe stato uno dei segni che avrebbero predetto a Costantino la vittoria nella battaglia di Ponte Milvio, condotta contro il rivale Massenzio per la guida dell'Impero. \nSuperati gli ingressi si ha accesso a \"sa corte\", dalla quale si sviluppano dapprima i cos\u00ec detti \"muristenes\", o \"cumbessias\", dei loggiati dal tetto di canne, sostenuto da pilastrini, appoggiati internamente al muro perimetrale del santuario. Avevano la funzione originaria di alloggio ai pellegrini, punti di ristoro oppure di vendita delle merci, nonch\u00e9 al loro centro ospitare \"sa omo de s'eremitanu\", ossia la casa del custode del santuario. Superati questi, \"sa corte\" si apre in una pianura ospitante un recinto circolare in muratura detto \"sa muredda\", il quale, interrotto da un'apertura d'accesso, ospita al suo centro una colonna in marmo bianco sormontata da una croce.\nDopo quest'ultima, sopra quello che risulta un bastioncino di terra data l'inclinazione del terreno, s'innalza la chiesa, fulcro del santuario. La facciata della chiesa, in trachite rossa a vista, \u00e8 a terminale curvilineo. Il portale \u00e8 sormontato da timpano retto da due semicolonne, sopra il quale s'innesta una delle due targhe a memoria dei lavori di ristrutturazione settecentesca. Ai lati e all'interno del timpano si trovano tre nicchie, mentre sopra si apre una finestra rettangolare. Sul lato sinistro della facciata si innalza un piccolo campanile a vela, ancora azionabile da una corda libera che scende lungo la facciata.\nPi\u00f9 in alto rispetto alla chiesa, infine, si sviluppano altri \"muristenes\", lungo i quali corrono una serie di sedili in pietra detti \"sas istradas\".\nInterno.\nI pi\u00f9 antichi \"muristenes\" sono costituiti da un vano ricevente luce e aria dalla porta e il pavimento in terra battuta.\nPer quanto riguarda la chiesa invece rimane il presbiterio a pianta quadrangolare con volta a crociera e costoloni con peducci scolpiti alla base. L'aula, divisa in tre navate da pilastri e archi a tutto sesto, voltata a botte \u00e8 ascrivibile all'epoca successiva ed \u00e8 conclusa, a ridosso del presbiterio, con un arco ogivale.\nTra gli arredamenti interni della chiesa si possono notare due statue in legno e in parte d'oro raffiguranti la madre dell'Imperatore Costantino, Sant'Elena, e il Papa San Silvestro, realizzate dal maestro Juan Juanuario Canopia su ordine del rettore del santuario, don Pedro Falqui, nel 1673. Altre due statue lignee, sempre appartenenti al XVII secolo, raffigurano invece Santa Maria di Nordai e Santo Stefano e sono collocate nelle cappelle laterali.\nLa statua di San Costantino in legno policromo \u00e8 invece un ex voto donato presumibilmente nel 1886, data ricordata nella targa affissa sul basamento della stessa statua. Questa infatti sembra risalire a un periodo anteriore e potrebbe provenire da qualche altra chiesa campestre dedicata al santo e gi\u00e0 andata distrutta verso la fine del XIX secolo. \nAll'interno del luogo di culto sono esposti altri e numerosissimi ex voto, che ne rivestono quasi integralmente le pareti ed i pilastri."}
{"id": "1461249", "revid": "1543377", "url": "https://it.wikipedia.org/wiki?curid=1461249", "title": "Federazione calcistica della Guinea", "text": "La Federazione calcistica della Guinea (\"fra.\" F\u00e9d\u00e9ration Guin\u00e9enne de Football; \"arabo\" \u0627\u062a\u062d\u0627\u062f \u063a\u064a\u0646\u064a\u0627 \u0644\u0643\u0631\u0629 \u0627\u0644\u0642\u062f\u0645, acronimo FGF) \u00e8 l'ente che governa il calcio in Guinea. \nFondata nel 1960, si affili\u00f2 alla FIFA nel 1961 e alla CAF nel 1962. Ha sede nella capitale Conakry e controlla il campionato nazionale, la coppa nazionale e la Nazionale del paese."}
{"id": "1461251", "revid": "124336508", "url": "https://it.wikipedia.org/wiki?curid=1461251", "title": "Gabriella Pescucci", "text": "\u00c8 vincitrice di vari riconoscimenti, tra cui un Premio Oscar, due Premi Emmy, nove Premi Nastri d'argento, due Premi BAFTA e tre Premi David di Donatello.\nBiografia.\nHa studiato presso l'Accademia di Belle Arti di Firenze, ed ha iniziato la sua carriera a Roma come assistente del grande Pierluigi Pizzi e di Piero Tosi (in \"Medea\" di Pier Paolo Pasolini).\nHa lavorato nell'ambito dell'opera lirica (dove viene ricordata sia per i suoi costumi di pura fantasia, come per quelli della \"Norma\" con le scene di Mario Ceroli, oppure frutto di accurata ricostruzione storica come quelli per \"Un ballo in maschera\", entrambi alla Scala di Milano). \nMa ha lavorato altrettanto intensamente e con notevoli risultati anche in ambito cinematografico.\nNel 1994 vinse il premio Oscar ai migliori costumi per \"L'et\u00e0 dell'innocenza\" di Martin Scorsese. Ricevette altre 2 candidature: nel 1989 per \"Le avventure del barone di M\u00fcnchausen\" di Terry Gilliam e nel 2006 per \"La fabbrica di cioccolato\" di Tim Burton. Ha inoltre vinto sette nastri d'argento per \"Fatti di gente perbene\" (1975), \"Divina creatura\" (1976), \"La citt\u00e0 delle donne\" (1980), \"Il nome della rosa\" (1987), \"Le avventure del barone di Munchausen\" (1990), \"L'et\u00e0 dell'innocenza\" (1994) e \"La fabbrica di cioccolato\" (2006). Per i suoi costumi ha anche vinto due David di Donatello con \"Il mondo nuovo\" (1982) e \"Il nome della rosa\" (1987) e due BAFTA per \"C'era una volta in America\" (1985) e \"Le avventure del barone di M\u00fcnchausen\". Nel 2007 disegn\u00f2 i costumi per l'Opera popolare \"Giulietta e Romeo\".\nSue creazioni sono i costumi rinascimentali per la serie televisiva \"I Borgia\" e per la serie \"Penny Dreadful\" con costumi d'epoca vittoriana. \nNel 2006 ha firmato i costumi della \"cerimonia di apertura dei XX Giochi olimpici invernali\" Torino 2006."}
{"id": "1461253", "revid": "1543377", "url": "https://it.wikipedia.org/wiki?curid=1461253", "title": "Federazione calcistica del Mali", "text": "La Federazione calcistica del Mali (\"fra.\" F\u00e9d\u00e9ration Malienne de Football; \"arabo\" \u0627\u062a\u062d\u0627\u062f \u0645\u0627\u0644\u064a \u0644\u0643\u0631\u0629 \u0627\u0644\u0642\u062f\u0645, acronimo FMF) \u00e8 l'ente che governa il calcio in Mali. \nFondata nel 1960, si affili\u00f2 alla FIFA nel 1962 e alla CAF nel 1963. Ha sede nella capitale Bamako e controlla il campionato nazionale, la coppa nazionale e la Nazionale del paese."}
{"id": "1461262", "revid": "4711", "url": "https://it.wikipedia.org/wiki?curid=1461262", "title": "F\u00e9d\u00e9ration Malienne de Football", "text": ""}
{"id": "1461264", "revid": "6340", "url": "https://it.wikipedia.org/wiki?curid=1461264", "title": "Federation Malienne de Football", "text": ""}
{"id": "1461265", "revid": "4711", "url": "https://it.wikipedia.org/wiki?curid=1461265", "title": "F\u00e9d\u00e9ration Guin\u00e9enne de Football", "text": ""}
{"id": "1461266", "revid": "298229", "url": "https://it.wikipedia.org/wiki?curid=1461266", "title": "F\u00e9d\u00e9ration Djiboutienne de Football", "text": ""}
{"id": "1461267", "revid": "4711", "url": "https://it.wikipedia.org/wiki?curid=1461267", "title": "F\u00e9d\u00e9ration Congolaise de Football", "text": ""}
{"id": "1461269", "revid": "4711", "url": "https://it.wikipedia.org/wiki?curid=1461269", "title": "F\u00e9d\u00e9ration Comorienne de Football", "text": ""}
{"id": "1461270", "revid": "4711", "url": "https://it.wikipedia.org/wiki?curid=1461270", "title": "F\u00e9d\u00e9ration Centrafricaine de Football", "text": ""}
{"id": "1461271", "revid": "4711", "url": "https://it.wikipedia.org/wiki?curid=1461271", "title": "F\u00e9d\u00e9ration Burkinab\u00e9 de Foot-Ball", "text": ""}
{"id": "1461272", "revid": "45927", "url": "https://it.wikipedia.org/wiki?curid=1461272", "title": "D-Sub", "text": ""}
{"id": "1461278", "revid": "1543377", "url": "https://it.wikipedia.org/wiki?curid=1461278", "title": "Federazione calcistica dell'Angola", "text": "La Federazione calcistica dell'Angola (por. Federa\u00e7\u00e3o Angolana de Futebol, acronimo FAF) \u00e8 l'ente che governa il calcio in Angola.\nFondata nel 1979, si affili\u00f2 alla FIFA e alla CAF nel 1980. Ha sede nella capitale Luanda e controlla il campionato nazionale, la coppa nazionale e la Nazionale del paese."}
{"id": "1461279", "revid": "1543377", "url": "https://it.wikipedia.org/wiki?curid=1461279", "title": "Federazione calcistica di Capo Verde", "text": "La Federazione calcistica di Capo Verde (\"por.\" Federa\u00e7\u00e3o Caboverdiana de Futebol, acronimo FCF) \u00e8 l'ente che governa il calcio a Capo Verde. \nFondata nel 1982, si affili\u00f2 alla FIFA e alla CAF nel 1986. Ha sede nella capitale Praia e controlla il campionato nazionale e la nazionale del paese."}
{"id": "1461280", "revid": "1543377", "url": "https://it.wikipedia.org/wiki?curid=1461280", "title": "Federazione calcistica della Guinea-Bissau", "text": "La Federazione calcistica della Guinea-Bissau (\"por.\" Federa\u00e7\u00e3o de Futebol da Guin\u00e9-Bissau, acronimo FFGB) \u00e8 l'ente che governa il calcio in Guinea-Bissau. \nFondata nel 1974, si affili\u00f2 alla FIFA e alla CAF nel 1986. Ha sede nella capitale Bissau e controlla il campionato nazionale, la coppa nazionale e la Nazionale del paese."}
{"id": "1461285", "revid": "1543377", "url": "https://it.wikipedia.org/wiki?curid=1461285", "title": "Federazione calcistica del Mozambico", "text": "La Federazione calcistica del Mozambico (\"por.\" Federa\u00e7\u00e3o Mo\u00e7ambicana de Futebol, acronimo FMF) \u00e8 l'ente che governa il calcio in Mozambico.\nFondata nel 1976, si affili\u00f2 alla FIFA nel 1980, e alla CAF nel 1978. Ha sede nella capitale Maputo e controlla il campionato nazionale, la coppa nazionale e la Nazionale del paese."}
{"id": "1461291", "revid": "1543377", "url": "https://it.wikipedia.org/wiki?curid=1461291", "title": "Federazione calcistica di S\u00e3o Tom\u00e9 e Pr\u00edncipe", "text": "La Federazione calcistica di S\u00e3o Tom\u00e9 e Pr\u00edncipe (\"por.\" Federa\u00e7\u00e3o Santomense de Futebol, acronimo FSF) \u00e8 l'ente che governa il calcio a S\u00e3o Tom\u00e9 e Pr\u00edncipe.\nFondata nel 1975, si affili\u00f2 alla FIFA nel 1986 e alla CAF nel 1976. Ha sede nella capitale S\u00e3o Tom\u00e9 e controlla il campionato nazionale, la coppa nazionale e la Nazionale del paese."}
{"id": "1461297", "revid": "339392", "url": "https://it.wikipedia.org/wiki?curid=1461297", "title": "Senatore della Repubblica", "text": ""}
{"id": "1461299", "revid": "4711", "url": "https://it.wikipedia.org/wiki?curid=1461299", "title": "Federa\u00e7\u00e3o Santomense de Futebol", "text": ""}
{"id": "1461300", "revid": "4711", "url": "https://it.wikipedia.org/wiki?curid=1461300", "title": "Federa\u00e7\u00e3o Mo\u00e7ambicana de Futebol", "text": ""}
{"id": "1461301", "revid": "729019", "url": "https://it.wikipedia.org/wiki?curid=1461301", "title": "Stazione di Oderzo", "text": "La stazione di Oderzo \u00e8 la stazione ferroviaria della cittadina di Oderzo ed \u00e8 posta lungo la linea Treviso-Portogruaro.\nSi trova a sud del paese, ai confini tra Borgo San Rocco e il quartiere Brandolini.\nStoria.\n\u00c8 stata inaugurata nel 1895. Nel 1966 in seguito ad una grande alluvione, l'esercizio della ferrovia Treviso-Portogruaro venne sospeso causando di fatto l'abbandono dell'impianto per circa trent'anni. Nel frattempo il servizio fu sostituito da una linea di autobus lungo la strada statale 53 Postumia, parallela alla ferrovia.\nCome illustrato nel paragrafo di storia della ferrovia Treviso-Portogruaro, furono soprattutto motivi legati al traffico merci \"passante\" a far s\u00ec che la riapertura di questa ferrovia venisse ricompresa nelle opere inserite nel programma integrativo del 1981. La stazione venne quindi riaperta al solo traffico merci nel 2000 e successivamente fu riaperta anche al traffico passeggeri.\n, il fabbricato viaggiatori, restaurato solo esteriormente \u00e8 rimasto chiuso. \nStrutture e impianti.\nOriginariamente l'impianto era dotato di un piccolo scalo merci con magazzino e di due binari di precedenza e incrocio oltre a quello di corretto tracciato, alla riapertura della linea lo scalo fu demolito e i binari di incrocio furono ridotti a uno. Furono nel tempo eliminati anche i due passaggi a livello di stazione.\nRFI a novembre 2007 ha deciso di cedere in affitto lo stabile a chi ne far\u00e0 richiesta.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nLa domenica i treni sono sostituiti da Bus sostitutivi FS che garantiscono tutti i giorni festivi (compresi, vigilia, Natale, capodanno) un collegamento con Treviso e Portogruaro. Il servizio \u00e8 attualmente dato in gestione al Gruppo Martini Bus di Mestre.\nServizi.\nLa stazione \u00e8 dotata di una biglietteria self service di tipo regionale, abilitata all'acquisto di titoli di viaggio esclusivamente con monete, carte di credito o bancomat.\nInterscambi.\nAutoservizi MOM Mobilit\u00e0 di Marca."}
{"id": "1461302", "revid": "106456", "url": "https://it.wikipedia.org/wiki?curid=1461302", "title": "Comuni della Bolivia", "text": "I comuni della Bolivia (\"municipios\" in spagnolo) rappresentano una suddivisione amministrativa del Paese. Sono 348 e sono raggruppati in 112 province.\nOgni comune a sua volta \u00e8 suddiviso in cantoni (\"cant\u00f3nes\") e vice-cantoni (\"vicecant\u00f3nes\"). In totale sono presenti 1.374 cantoni.\nQui di seguito viene riportato l'elenco completo dei comuni boliviani, suddivisi per dipartimento."}
{"id": "1461303", "revid": "599013", "url": "https://it.wikipedia.org/wiki?curid=1461303", "title": "Biodanza", "text": "La Biodanza (\"danza della vita\", dal termine greco \"bi\u00f2s\") \u00e8 definita come un sistema di sviluppo umano. \u00c8 un'attivit\u00e0 che si svolge in sessioni di gruppo, in cui vengono proposte specifiche sequenze di esercizi intesi a stimolare qualit\u00e0 umane come la gioia di vivere, lo slancio vitale, la sensibilit\u00e0 alla vita, la comunicazione affettiva e intima, il risveglio del piacere, la connessione ai propri istinti, l'espressione creativa ed emozionale attraverso il corpo.\nLa Biodanza \u00e8 stata associata da alcuni critici alla cultura New Age. Tuttavia nell'eserciziario della Biodanza, in coerenza con i parametri di semantica musicale adottati, non sono presenti brani New Age.\nIl CESNUR (Centro Studi sulle Nuove Religioni) la include tra i cosiddetti movimenti del potenziale umano.\nLa Regione Lombardia con la legge 2/2005 ha incluso la Biodanza fra le discipline bionaturali. \nStoria.\nLe origini della Biodanza risalgono ai primi anni sessanta, quando lo psicologo cileno Rolando Toro Araneda (n. Concepci\u00f3n, 1924 - m. Providencia, 16 febbraio 2010) lavorava presso l'ospedale psichiatrico dell'Universit\u00e0 di Santiago del Cile. Nel 1965 inizia a sperimentare l'uso della danza con pazienti in cura psichiatrica.\nToro estese applicazione e ricerca fuori dell'ambito clinico con gruppi di persone sane, strutturando nel 1966 un modello teorico e una metodologia basata sull'associazione \"musica-movimento-emozione\" con l'obiettivo di creare risposte psicofisiche ed emotive specifiche, immediate e capaci di indurre cambiamenti salutari nell'individuo.\nNegli anni seguenti, Toro approfond\u00ec lo studio sulla semantica musicale, sugli stati di coscienza e sui meccanismi biologici, fisiologici e psicologici di funzionamento di questo \"sistema di sviluppo integrato\" dell'essere umano che divenne anche materia di un corso universitario: nel 1970 gli fu chiesto di creare la prima cattedra di \"Psicodanza\" presso la Pontificia Universit\u00e0 Cattolica del Cile; egli in seguito modific\u00f2 tale denominazione in Biodanza.\nDagli anni ottanta in poi la Biodanza si \u00e8 diffusa rapidamente in gran parte del Sud America e, dal 1988, anche in vari paesi europei e del Nord America.\nLa Biodanza non \u00e8 un movimento unitario. Ne esistono attualmente tre filoni facenti capo ad altrettante scuole:\nDefinizione e concetti fondanti.\nSecondo Toro \u00e8 impossibile definire la Biodanza se non come \"partecipazione a un modo nuovo di vivere\". Dai sostenitori viene definita come un sistema di integrazione umana, rinnovamento organico, rieducazione affettiva e riapprendimento delle funzioni originarie della vita; la sua metodologia consiste nell'indurre \"vivencia\" (la sensazione di essere vivi qui e ora) attraverso la musica, il canto, il movimento e situazioni di incontro nel gruppo.\nLa biodanza non propone un modello di comportamento n\u00e9 precise strutture di movimento, ogni individuo sarebbe quindi libero di esprimere il proprio \"bagaglio genetico\" di risposte vitali; non \u00e8 praticabile individualmente ma solo all'interno di un gruppo affettivamente integrato che funge da \"contenitore protettivo\". Le cinque dimensioni fondamentali della persona umana, secondo i sostenitori della biodanza, sarebbero: la vitalit\u00e0, la sessualit\u00e0, la creativit\u00e0, l'affettivit\u00e0 e la trascendenza. La biodanza mirerebbe a restaurare la loro reciproca armonia.\nAlcuni esercizi proposti in Biodanza inducono stati di leggera trance e regressione, che, attraverso la stimolazione del Sistema nervoso autonomo, avrebbero lo scopo di favorire i processi di riparazione organica e regolazione globale delle funzioni biologiche (omeostasi), diminuendo i fattori di stress e dissociazione interiore.\nLa radice filosofica della Biodanza \u00e8 il cosiddetto \"principio biocentrico\" che metterebbe la vita al centro dell'universo, implicando una rivoluzione di quello che viene considerato l'attuale paradigma esistenziale della civilt\u00e0 moderna cio\u00e8 l'antropocentrismo.\nLe 5 linee di vivencia.\nTutto il lavoro di Biodanza \u00e8 orientato alla stimolazione di quelli che vengono definiti i potenziali genetici dell'essere umano, raggruppati in cinque insiemi definiti \"linee di vivencia\", ognuna di esse si riferirebbe, secondo i sostenitori, a un contesto preciso di sviluppo, all'interno del quale si collocano tutte le caratteristiche genetiche umane ad esso relative:\nLe Linee di Vivencia troverebbero origine nell'esperienza intrauterina, la cui differenziazione genererebbe le \"protovivencia\", cio\u00e8 le prime esperienze e le prime risposte agli stimoli interni ed esterni che il neonato sperimenta nei primi mesi di vita.\nMusica, movimento, vivencia.\nLa metodologia di Biodanza \u00e8 basata sull'azione sistemica di tre elementi che formano un insieme organizzato e sono strettamente interconnessi:\nQuesta azione si esprime in un contesto affettivo ovvero nel \"gruppo\". Biodanza \u00e8 infatti un'attivit\u00e0 che si pu\u00f2 svolgere solamente in gruppo.\nLa \"vivencia\" \u00e8 il prodotto della pratica di Biodanza ed esprime sinteticamente il significato di \"istante vissuto intensamente nel qui e ora\". La vivencia ha un carattere \"integrante\" ovvero stimola le risposte naturali di ognuno per riconnettere i pensieri alle azioni attraverso motivazioni affettive basate sul rispetto reciproco, la valorizzazione dei singoli individui intesi come \"unici\" e non \"diversi\", il riapprendere la vita dalla vita stessa, bene primario che \u00e8 al centro dello sviluppo di tutta l'umanit\u00e0.\nLa proposta pi\u00f9 comune per la pratica della Biodanza, basata sulla metodologia fondamentale, \u00e8 organizzata su due modelli specifici: il corso settimanale e il seminario. I corsi possono essere tenuti esclusivamente da insegnanti titolari di Biodanza o da tirocinanti (formatisi presso scuole IBF, BWA o indipendenti).\nLa sessione di Biodanza pu\u00f2 svolgersi al chiuso o all'aperto, si pratica senza scarpe, con abbigliamento comodo e limitando al massimo l'uso di accessori quali orologi, gioielli, trucco. La dinamica della sessione consiste in una successione di esercizi (vivencias o \"vivencie\") proposti dall'insegnante e caratterizzati da musiche specifiche; di volta in volta egli fornisce le indicazioni necessarie per entrare in vivencia.\nGli esercizi possono essere individuali, in coppia, in piccoli gruppi, o coinvolgere tutto il gruppo; per la maggior parte sono associati ad una o pi\u00f9 musiche, tuttavia ne esistono alcuni in cui questo elemento \u00e8 escluso perch\u00e9 i partecipanti possano esprimersi attraverso il canto oppure rimanendo in silenzio.\nGli esercizi della biodanza, rileva il Cesnur, si concretano in \"danze sacre, ma non solo: le \"estensioni\" vanno dall'uso oracolare del testo classico cinese Y\u00ec J\u012bng al \"sondaggio allo sconosciuto\", un'esperienza definita \"neo-sciamanica\" e che comprende il \"presentimento dell'angelo\".\nRicerche.\nUno studio svolto nel 1998 dallo psicologo Markus St\u00fcck e da Alejandra Villegas mostrerebbe che la biodanza avrebbe effetti benefici. I miglioramenti che sarebbero stati rilevati riguarderebbero ad esempio un incremento dell'autoefficacia percepita, una riduzione dei disturbi psicosomatici e una incrementata regolazione delle emozioni (controllo della rabbia).\nUn pi\u00f9 recente studio, condotto da un'\u00e9quipe dell'Universit\u00e0 Sapienza di Roma, avrebbe dimostrato come, a seguito della frequentazione per circa 9 mesi di un corso settimanale di biodanza, i partecipanti avrebbero manifestato un significativo aumento del benessere psicologico, della diminuzione dello stress e della alessitimia (incapacit\u00e0 a riconoscere ed esprimere le proprie emozioni).\nTali valutazioni non hanno per\u00f2 alcun rilievo realmente scientifico. Ovvero, non si tratta di pubblicazioni in inglese su riviste (\"journal)\" peer-review indicizzate e con impact factor, che renderebbero tali lavori visibili alla comunit\u00e0 scientifica e sottoposti a verifiche e critiche.\nClassificazioni del Cesnur.\nIn una ricerca condotta dal CESNUR (Centro Studi sulle Nuove Religioni) la Biodanza \u00e8 stata inquadrata tra i movimenti del potenziale umano, un macro-gruppo di movimenti molto eterogenei. Per quanto il punto di partenza della Biodanza sia definito \"biologico, e non teologico\" ed il sistema della Biodanza non si ispiri a dogmi religiosi, professandosi aperto a persone di ogni religione, il Cesnur afferma che \"\u00e8 difficile tuttavia negare che l'esperienza del sacro che propone assuma caratteristiche originali e specifiche\" poich\u00e9 \"l'esperienza della biodanza dovrebbe generare la consapevolezza che tutta la realt\u00e0 \u00e8 sacra, e tutto il tempo \u00e8 liturgico\"."}
{"id": "1461305", "revid": "4711", "url": "https://it.wikipedia.org/wiki?curid=1461305", "title": "Federa\u00e7\u00e3o de Futebol da Guin\u00e9-Bissau", "text": ""}
{"id": "1461306", "revid": "81963839", "url": "https://it.wikipedia.org/wiki?curid=1461306", "title": "Abrene", "text": ""}
{"id": "1461309", "revid": "4711", "url": "https://it.wikipedia.org/wiki?curid=1461309", "title": "Federa\u00e7\u00e3o Caboverdiana de Futebol", "text": ""}
{"id": "1461314", "revid": "4711", "url": "https://it.wikipedia.org/wiki?curid=1461314", "title": "Federazione calcistica angolana", "text": ""}
{"id": "1461315", "revid": "4711", "url": "https://it.wikipedia.org/wiki?curid=1461315", "title": "Federa\u00e7\u00e3o Angolana de Futebol", "text": ""}
{"id": "1461318", "revid": "1543377", "url": "https://it.wikipedia.org/wiki?curid=1461318", "title": "Vangeli di Ostromir", "text": "I Vangeli di Ostromir sono una delle opere pi\u00f9 antiche scritte in lingua slava orientale. Furono composti dal diacono Gregorio per il Posadnik Ostromir di Novgorod, nel 1056 o 1057, forse come dono per un monastero. Un gran numero di manoscritti russi si sono conservati a Novgorod poich\u00e9, a differenza degli altri centri, quest'ultima non fu mai occupata dai Mongoli.\nIl libro \u00e8 un manoscritto miniato, lezionario dei Vangeli, contenente unicamente letture per i giorni festivi e le domeniche. \u00c8 scritto in una larga grafia onciale, in due colonne, su 294 fogli di pergamena della dimensione di 20 x 24\u00a0cm. Ogni pagina contiene 18 linee. L'opera \u00e8 conclusa da una nota del redattore riguardante le circostanze della sua creazione. Al proprio interno si possono rinvenire i ritratti di tre evangelisti, dipinti da due differenti artisti, nonch\u00e9 numerosi elementi decorativi. La stretta rassomiglianza tra tale libro e il Lezionario di Mstislav ha suggerito agli storici la circostanza che entrambe le opere furono create seguendo il medesimo prototipo, ora perduto. I due artisti che hanno creato i ritratti degli evangelisti furono profondamente influenzati dagli analoghi modelli bizantini, ma le pagine raffiguranti Marco e Luca sembrerebbero derivare da piastre smaltate bizantine piuttosto che da manoscritti.\nStoria recente.\nSi pensa che il libro sia stato trasferito da uno dei monasteri di Novgorod al Cremlino moscovita, dove \u00e8 registrato per la prima volta nel 1701. Pietro il Grande diede ordine fosse trasportato a San Pietroburgo dove non fu fatta pi\u00f9 menzione dello stesso fino al 1805, quando lo si rinvenne in una stanza di Caterina II.\nI Vangeli furono quindi conservati alla Biblioteca Imperiale della capitale, dove sono ad oggi presenti. Aleksandr Vostokov fu il primo a studiarli a fondo, dimostrando che lo slavo ecclesiastico del manoscritto rifletteva il retroterra linguistico, l'antico slavo orientale, del suo compositore. La prima copia fu pubblicata sotto la supervisione del medesimo Vostokov nel 1843.\nNel 1932 la copertina tempestata di gemme, indusse un ladro a rompere la custodia ove era contenuta l'opera e a rimuoverne la copertina danneggiando la rilegatura delle pergamene."}
{"id": "1461319", "revid": "392684", "url": "https://it.wikipedia.org/wiki?curid=1461319", "title": "AgustaWestland AW-101", "text": ""}
{"id": "1461322", "revid": "110157", "url": "https://it.wikipedia.org/wiki?curid=1461322", "title": "Ostrov (Russia)", "text": "Ostrov \u00e8 una cittadina della Russia europea (Oblast' di Pskov), situata sul fiume Velikaja, 55 km a sud del capoluogo. \u00c8 il capoluogo dell'omonimo rajon.\nCitata nelle cronache nel 1342 come fortezza ai confini meridionali del territorio di Pskov, situata su un'isola nel fiume Velikaja (da cui il toponimo \"Ostrov\" in lingua russa \"isola\"); ricevette lo \"status\" di citt\u00e0 da Caterina II nel 1777.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1461326", "revid": "123155867", "url": "https://it.wikipedia.org/wiki?curid=1461326", "title": "Moritz Geiger", "text": "Vita.\nGeiger studi\u00f2 a Monaco di Baviera dal 1898, prima diritto, poi storia e infine filosofia e psicologia con Theodor Lipps. Negli anni 1901-1902, studi\u00f2 con Wilhelm Wundt a Lipsia, facendo ricerche sui problemi legati all'attenzione. \nTornato a Monaco nel 1904 ottenne il dottorato sotto guida di Lipps. Divenne membro della cerchia degli studenti di Lipps, come Alexander Pf\u00e4nder, Adolf Reinach, Theodor Conrad, Gustav Fischer, Dietrich von Hildebrand, etc. Nel 1906, Geiger trascorse un semestre a Gottinga seguendo le lezioni di Edmund Husserl. Sotto l'influenza di Husserl, comp\u00ec studi intensivi e divenne parte della corrente della fenomenologia di Monaco. Consegu\u00ec l'abilitazione nel 1907. \nAssieme a Husserl, Pf\u00e4nder, Reinach e Max Scheler, fu responsabile dell'edizione del \"Jahrbuch f\u00fcr Philosophie und ph\u00e4nomenologische Forschung\". Nel 1915, divenne professore a Monaco e nel 1923, professore ordinario a Gottinga. Come vari suoi colleghi fu costretto a lasciare la Germania con l'avvento del nazismo. Nel 1933 emigr\u00f2 negli Stati Uniti, andando ad insegnare al Vassar College di New York, e successivamente anche a Stanford).\nPensiero.\nNegli \"Approcci all'estetica\" (1928) sviluppa un'estetica fenomenologica intesa all'analisi della nozione di \"esperienza estetica\" e fondata sulla distinzione tra piacere e felicit\u00e0. Tale distinzione, caratteristica della filosofia classica, viene da Geiger precisata in termini psicologici, e all'arte viene assegnata, quale caratteristica specifica, la capacit\u00e0 di produrre nel fruitore felicit\u00e0; nel senso che l'effetto che essa produce non \u00e8 un puro sentimento soggettivo come il piacere, ma ha la propria giustificazione oggettiva nel valore dell'opera stessa, che il fruitore coglie grazie a una sorta di 'partecipazione' esistenziale.\nTra gli altri scritti: \"Il significato filosofico della teoria della relativit\u00e0\" (1921); \"L'inconscio e la realt\u00e0 psichica\" (1921); \"Assiomatica sistematica della geometria euclidea\" (1924).\nAllievi.\nTra i suoi allievi troviamo vari personaggi celebri, quali Klaus Berger, Hans-Georg Gadamer, Walter Benjamin e Karl L\u00f6with."}
{"id": "1461329", "revid": "599013", "url": "https://it.wikipedia.org/wiki?curid=1461329", "title": "Pontus Farnerud", "text": "\u00c8 fratello maggiore di Alexander Farnerud, anch'egli calciatore professionista.\nCarriera.\nHa iniziato la sua carriera nel Landskrona BoIS, prima di passare al nel 1998. Nel 2003, si \u00e8 trasferito allo Strasburgo, prima di tornare nuovamente al e ancora allo Strasburgo. Dal 2006 gioca in Portogallo, con lo Sporting.\nNel 2008 \u00e8 stato prelevato dallo Stab\u00e6k, squadra di prima divisione norvegese, di cui \u00e8 stato il capitano. Nel 2012 \u00e8 rientrato in patria firmando con l'IFK G\u00f6teborg.\nNell'agosto 2014 torna a giocare, a livello amatoriale, nelle serie minori con la maglia del Glumsl\u00f6vs FF."}
{"id": "1461331", "revid": "121837", "url": "https://it.wikipedia.org/wiki?curid=1461331", "title": "Alpha Centauri B", "text": ""}
{"id": "1461333", "revid": "400694", "url": "https://it.wikipedia.org/wiki?curid=1461333", "title": "Akiva Goldsman", "text": "Biografia.\nAkiva Goldsman \u00e8 nato a New York da genitori ebrei ed \u00e8 cresciuto a Brooklyn Heights. I suoi genitori, Tev Goldsman e Mira Rothenberg, erano entrambi psicologi pediatrici clinici che gestivano una casa famiglia per bambini emotivamente disturbati. [2] Dopo essersi laureato alla Saint Ann's School, che si trova anche a Brooklyn Heights, ha conseguito la laurea presso la Wesleyan University e ha frequentato il programma di scrittura di narrativa presso la New York University nel 1983. Vincitore dell'Oscar per la migliore sceneggiatura non originale di \"A Beautiful Mind\". Specializzato in sceneggiature di film ad alto budget, ha lavorato assiduamente con i registi Joel Schumacher e Ron Howard, con quest'ultimo ha adattato per lo schermo i romanzi di Dan Brown, \"Il codice da Vinci\" e \"Angeli e demoni\"."}
{"id": "1461334", "revid": "124411562", "url": "https://it.wikipedia.org/wiki?curid=1461334", "title": "Age of Impact", "text": "Age of Impact, pubblicato nel 1998, \u00e8 il primo disco degli Explorers Club."}
{"id": "1461335", "revid": "599013", "url": "https://it.wikipedia.org/wiki?curid=1461335", "title": "Rashard Lewis", "text": "Carriera.\nFu scelto nel draft del 1998 dai Seattle SuperSonics, nei quali ha giocato per ben nove anni. Dal 2000 \u00e8 diventato la stella della squadra, riuscendo ad avere sempre medie ottime. Nel 2002-03 ha realizzato 18,1 punti ed ha catturato 6,5 rimbalzi a partita, mentre nel 2006-07 ha realizzato 22,4 punti a partita con 6,6 rimbalzi. Alla fine della stagione 2006-07 si \u00e8 trasferito agli Orlando Magic, firmando un contratto di cinque anni per circa 80 milioni di dollari.\nNell'agosto 2009 viene sospeso per 10 partite in seguito alla positivit\u00e0 a un test antidoping.\nNel dicembre 2010 viene ceduto ai Washington Wizards in cambio di Gilbert Arenas. Nel giugno 2012 viene ceduto ai New Orleans Hornets insieme alla 46\u00aa scelta del draft 2012 in cambio di Trevor Ariza ed Emeka Okafor.\nIl 30 giugno viene tagliato. Il 10 luglio passa ai Miami Heat scegliendo la casacca numero 9. In stagione gli Heat riescono a vincere 27 gare di fila, diventando cos\u00ec la seconda franchigia con la serie positiva pi\u00f9 lunga della storia. La franchigia di Miami arriva prima in Regular season (66-16), e ai NBA playoffs supera prima i Milwaukee Bucks (4-0), poi i Chicago Bulls orfani di Derrick Rose, e in finale di conference gli Indiana Pacers di Paul George e arriva alle finals contro i San Antonio Spurs. Miami e San Antonio danno il via ad una combattutissima serie che porta sino a gara 7 dove Miami bisser\u00e0 il titolo battendo gli Spurs 95-88. Per Lewis \u00e8 il primo anello NBA.\nIl 15 luglio 2014 firma un contratto annuale al minimo salariale con i Dallas Mavericks, salvo poi essere rescisso pochi giorni dopo a causa di un'operazione chirurgica dello stesso Lewis."}
{"id": "1461339", "revid": "110157", "url": "https://it.wikipedia.org/wiki?curid=1461339", "title": "Regione di Arica e Parinacota", "text": "La regione di Arica-Parinacota (in spagnolo: \"regi\u00f3n de Arica y Parinacota\") \u00e8 una delle regioni amministrative del Cile.\nCostituita nel 2007 con territori scorporati dalla regione di Tarapac\u00e1. La legge che ha creato questa neoistituita regione \u00e8 stata promulgata nel 23 marzo 2007 dalla presidente Michelle Bachelet. La regione ha una superficie di 16.873\u00a0km\u00b2 e una popolazione stimata per il 2006 da 189.600 abitanti.\nConfina a nord con il Per\u00f9 (regione Tacna), a est con Bolivia, a sud con la regione di Tarapac\u00e1 e a ovest si affaccia sull'oceano Pacifico.\nGeografia antropica.\nSuddivisioni amministrative.\nLa regione di Arica e Parinacota \u00e8 divisa in due province:\nA loro volta le province sono divise in due comuni ciascuna:\nGeografia fisica.\nGrazie alla sua ubicazione, \u00e8 una regione di caratteristiche desertiche. La sua geografia \u00e8 composta da 5 strisce longitudinali chiaramente delimitate: pianura costiera, cordigliera della Costa, depressione intermedia, cordigliera delle Ande e l'altiplano andino.\nLe pianure costiere sono scarse e quasi inesistenti, eccezione fatta per la pianura di Arica, a causa della presenza della cordigliera della Costa, la quale pur non avendo grandi altezze, scende ripidamente verso il mare.\nLa depressione intermedia raggiunge circa 40\u00a0km di larghezza (tra le cordigliere della Costa e delle Ande) e 500\u00a0km di lunghezza. Questa \u00e8 tagliato da diversi \"quebradas\" da est a ovest, gli unici corsi d'acqua in tutta la regione, tra i quali: la Valle d'Azapa, la Valle di Lluta, la quebrada de Camarones e la quebrada de Vitor. Le Ande sono divise in due rami: uno orientale che attraversa la Bolivia e uno occidentale che passa attraverso il Cile. Qui ci sono diversi vulcani attivi che si innalzano oltre i 6.000 metri.\nSociet\u00e0.\nEvoluzione demografica.\nSecondo i dati del censimento del 2002 la regione ha una popolazione di 189.644 persone, con una densit\u00e0 di 11,2 ab/km\u00b2.\nSecondo con la classificazione demografica del paese, la regione ha soltanto una citt\u00e0, Arica, con circa 170.000 abitanti. Altri insediamenti sono: Putre, Codpa, Visviri, Parinacota e Socoroma."}
{"id": "1461341", "revid": "280456", "url": "https://it.wikipedia.org/wiki?curid=1461341", "title": "Opo\u010dka", "text": "Opo\u010dka (anche traslitterata come \"Opochka\") \u00e8 una cittadina della Russia occidentale (oblast' di Pskov), situata a breve distanza dalla frontiera con la Lettonia, 130 km a sud del capoluogo, sul fiume Velikaja. \u00c8 capoluogo del distretto omonimo.\nFondata nel 1414, ricevette \"status\" di citt\u00e0 nel 1777.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1461342", "revid": "287204", "url": "https://it.wikipedia.org/wiki?curid=1461342", "title": "Opocka", "text": ""}
{"id": "1461343", "revid": "80339", "url": "https://it.wikipedia.org/wiki?curid=1461343", "title": "Opochka", "text": ""}
{"id": "1461344", "revid": "104458", "url": "https://it.wikipedia.org/wiki?curid=1461344", "title": "Walter Girardi", "text": "Biografia.\nCarriera sciistica.\nStagioni 1994-2001.\nTesserato per il gruppo sportivo Fiamme gialle , ottenne il primo risultato internazionale il 7 marzo 1994 ai Mondiali juniores di Lake Placid (12\u00ba in discesa libera), mentre in Coppa Europa il suo piazzamento di rilievo fu il 54\u00ba posto ottenuto il 16 gennaio 1995 a La Thuile nella medesima specialit\u00e0; ai successivi Mondiali juniores di Voss 1995 vinse la medaglia d'argento nella combinata.\nEsord\u00ec in Coppa del Mondo il 5 gennaio 1997 nello slalom gigante di Kranjska Gora, senza qualificarsi alla seconda manche, e il 3 marzo 1999 conquist\u00f2 a G\u00e4llivare nella medesima specialit\u00e0 la prima vittoria, nonch\u00e9 primo podio, in Coppa Europa. Fra il 1996-1997 e il 2000-2001 partecip\u00f2 a numerose gare nel massimo circuito del Circo bianco, disputando anche qualche slalom speciale; tuttavia riusc\u00ec a cogliere solo due piazzamenti a punti, entrambi in slalom gigante: 17\u00ba a Ofterschwang nel 1999 e 19\u00ba ad Adelboden nel 2001.\nStagioni 2002-2009.\nDal 2005-2006 torn\u00f2 a essere una presenza fissa nelle gare di Coppa del Mondo, principalmente in supergigante e in discesa libera, riuscendo a cogliere diversi piazzamenti a punti fra cui il 13\u00ba posto nel supergigante di Hinterstoder del 20 dicembre 2006, suo miglior piazzamento nel circuito, e il 15\u00ba posto nella stessa specialit\u00e0 sulla Saslong della Val Gardena il 14 dicembre 2007. Sempre nel 2007, il 7 febbraio, aveva ottenuto a Sarentino in discesa libera l'ultimo podio in Coppa Europa (3\u00ba). Si ritir\u00f2 dall'attivit\u00e0 agonistica al termine della stagione 2008-2009; la sua ultima gara in Coppa del Mondo fu il supergigante di Kitzb\u00fchel del 23 gennaio, dove si classific\u00f2 27\u00ba, e la sua ultima gara fu uno slalom gigante FIS disputato il 7 aprile a Predazzo/Pampeago, non completato da Girardi. In carriera non prese parte a rassegne olimpiche o iridate\nCarriera da allenatore.\nDopo il ritiro \u00e8 divenuto allenatore di sci alpino, dal 2016 nei quadri della Federazione sciistica della Svezia.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "1461352", "revid": "33751", "url": "https://it.wikipedia.org/wiki?curid=1461352", "title": "Sebasti\u00e1n Battaglia", "text": "Carriera.\nGiocatore.\nClub.\nInizia la carriera nel 1998 nel settore giovanile del . Esordisce il 31 maggio 1998 e in breve tempo diventa un calciatore fondamentale per la squadra, di cui veste la maglia per cinque anni e mezzo. \nNel gennaio 2004 viene prelevato in compropriet\u00e0 dal per 2,8 milioni di euro. Veste la maglia del club spagnolo in 43 occasioni in un anno e mezzo, senza brillare anche a causa di un infortunio che lo costringe a uno stop di sei mesi. \nNel luglio 2005 torna, per 1,8 milioni di dollari, al Boca Juniors, di cui diviene poco dopo il capitano. Nel 2006 \u00e8 costretto a saltare quasi tutto l'anno solare a causa di una pubalgia. Tornato in campo nel 2007, partecipa alla vittoriosa Coppa Libertadores e nel dicembre dello stesso anno gioca la finale della Coppa del mondo per club persa contro il . Titolare dal 2008 al 2011, nei primi mesi del 2011 \u00e8 costretto a un nuovo intervento chirurgico per un problema alla caviglia. TOrna a giocare l'11 dicembre 2011 e vince il campionato argentino, diventando il giocatore pi\u00f9 titolato della storia del Boca Juniors, con 18 trofei, al pari di Guillermo Barros Schelotto. Si ritira dall'attivit\u00e0 agonistica il 7 gennaio 2013.\nNazionale.\nNel 2003 esordisce con la maglia della nazionale argentina, con cui colleziona in tutto 10 presenze, l'ultima delle quali nel 2009.\nAllenatore.\nIl 20marzo 2018 viene nominato allenatore dell', in Primera B Nacional, subentrando in panchina al dimissionario Alfredo Grelak alla ventunesima giornata di campionato. Viene esonerato l'11 maggio, non avendo conseguito la promozione. Una settimana dopo, viene nominato vice-allenatore del , dove affianca il tecnico di Julio C\u00e9sar Falcioni. Dal gennaio 2020 all'agosto 2021 \u00e8 allenatore della squadra riserve del Boca Juniors. \nNel luglio 2021 viene chiamato a rimpiazzare temporaneamente Miguel \u00c1ngel Russo come allenatore della prima squadra, stante l'isolamento imposto alla prima squadra e allo stesso Russo per un caso di positivit\u00e0 al coronavirus. Esordisce schierando, dunque, la squadra riserve (che aveva giocato il giorno prima) al posto della prima squadra e ottiene un pari a reti inviolate contro il . Nella successiva partita rimedia una sconfitta, prima del ritorno di Russo e della prima squadra. Il 17 agosto 2021, a seguito degli scarsi risultati ottenuti da Russo, viene richiamato alla guida della prima squadra in vista della settima giornata di campionato, stavolta in via definitiva. Nella Copa Argentina 2019-2020, disputata nel 2021 a causa della pandemia di COVID-19, il Boca di Battaglia raggiunge la finale. Malgrado il rischio concreto di un esonero a causa di tre sconfitte consecutive rimediate dal 24 novembre al 4 dicembre 2021, Battaglia rimane in sella per la finale della coppa nazionale, disputata l'8 dicembre seguente contro il . Nonostante l'espulsione di Juan Edgardo Ram\u00edrez, il club giallob\u00f9 riesce a mantenere lo 0-0 e a portare la sfida ai tiri di rigore, dove si impone per 5-4; Battaglia sale quindi a 18 trofei vinti con il Boca Juniors (conteggiando quelli vinti come giocatore e come allenatore), agganciando Guillermo Barros Schelotto."}
{"id": "1461353", "revid": "125684737", "url": "https://it.wikipedia.org/wiki?curid=1461353", "title": "Explorers Club", "text": "Gli Explorers Club sono stati un supergruppo progressive metal fondato dai fratelli Gardner dei Magellan.\nIl loro primo album, \"Age of Impact\" fu pubblicato nel 1998, mentre il secondo \"Raising the Mammoth\" nel 2002."}
{"id": "1461355", "revid": "599013", "url": "https://it.wikipedia.org/wiki?curid=1461355", "title": "Ron Slay", "text": "Alto 203 centimetri per 105 chili occupava il ruolo di ala grande.\nCarriera.\nLa Victoria Libertas Pesaro ha prelevato Ronald dalla Premiata Montegranaro, alla quale ha avuto una media di 17,3 punti e 7,6 rimbalzi, e la sua miglior partita l'ha giocata il 4 dicembre 2006, contro la Bipop Carire Reggio Emilia, segnando 33 punti e catturando 11 rimbalzi. A Pesaro giocava con la casacca numero 8. \u00c8 un'ala grande atipica, dotato di un buon tiro da tre punti e di notevole forza fisica. Egli \u00e8 un idolo dei tifosi grazie ai suoi comportamenti vivaci che esaltano il pubblico. Nell'agosto 2008 \u00e8 stato messo sotto contratto dalla societ\u00e0 campana della Juvecaserta Basket.\nNel 2006 ha disputato l'All-Star Game italiano, svoltosi a Torino nel PalaRuffini. Disputa il campionato 2009-10 con la Pallacanestro Varese. Stagione travagliata per Slay che \u00e8 costretto ad uno stop di diversi mesi per due ernie del disco. Al termine della stagione passa al Maroussi Atene BC ma lascia la Grecia per i problemi economici del club e fa ritorno a Varese. Il 18 ottobre 2011 viene ufficializzata la cessione alla Felice Scandone Basket Avellino. Nel 2012 passa allo Scafati Basket, militante nel campionato di Legadue."}
{"id": "1461356", "revid": "287204", "url": "https://it.wikipedia.org/wiki?curid=1461356", "title": "Sebastian Battaglia", "text": ""}
{"id": "1461359", "revid": "767487", "url": "https://it.wikipedia.org/wiki?curid=1461359", "title": "Guinevere Planitia", "text": "La Guinevere Planitia \u00e8 una vasta regione pianeggiante situata sulla superficie del pianeta Venere, caratterizzata da un'altitudine inferiore rispetto alle regioni circostanti di Beta Regio ed Eistla Regio. Il suo nome deriva da quello della regina Ginevra, la leggendaria moglie di re Art\u00f9.\nLe analisi radar condotte dalla sonda Pioneer Venus e da osservatori terrestri hanno permesso di evidenziare la presenza di abbondanti colate laviche solidificate; la regione di Guinevere Planitia sembra dunque dominata da fenomeni di natura vulcanica.\nLa sua altitudine media varia fra 1 e 2\u00a0km al di sotto del livello medio superficiale di Venere; sono tuttavia presenti tre vulcani a scudo che raggiungono quote comprese fra 700 e 2000\u00a0m rispetto alla pianura circostante."}
{"id": "1461362", "revid": "67652089", "url": "https://it.wikipedia.org/wiki?curid=1461362", "title": "Aret\u00e8", "text": ""}
{"id": "1461363", "revid": "121210804", "url": "https://it.wikipedia.org/wiki?curid=1461363", "title": "Fabio Battesini", "text": "Professionista tra il 1930 ed il 1946, vinse tre tappe al Giro d'Italia e una al Tour de France.\nCarriera.\nCorse per la Maino, la Gloria e la Legnano, distinguendosi come passista e velocista. Da dilettante stabil\u00ec l'11 ottobre 1929 il record dell'ora dilettanti, con 42,029\u00a0km. Passato professionista con la Maino, vinse nella sua prima stagione la Coppa Del Grande, il Criterium di Virgiliano a cronometro e la Coppa d'Inverno. Nel 1931 fu secondo ai campionati italiani e vinse la terza tappa del Tour de France, da Dinan a Brest. Nella stagione successiva vinse la terza tappa del Giro d'Italia, da Udine a Ferrara.\nNel 1933 si impose nella Milano-Mantova, e l'anno seguente vinse la seconda tappa del Giro della Tripolitania e la quindicesima tappa del Giro d'Italia, la Ferrara-Trieste. Nel 1935 vinse il Criterium degli Assi a Cremona ed il Giro della Provincia di Milano, in coppia con Learco Guerra, mentre l'anno successivo vinse la quarta tappa del Giro d'Italia, da Montecatini a Grosseto, ed il Gran Premio dell'Industria, una cronometro a squadre, insieme a Gino Bartali, Giovanni Gotti e Learco Guerra. Nel 1937 vinse, insieme ai compagni della Legnano, la cronometro a squadre del 1937 a Marina di Massa. Partecip\u00f2 complessivamente a nove edizioni del Giro d'Italia, dal 1930 al 1938, concludendolo quattro volte, ed a due edizioni del Tour de France, nel 1931 e nel 1933.\nNella seconda parte della carriera si dedic\u00f2 soprattutto alla pista, stabilendo tre primati mondiali: quello del chilometro lanciato nel 1937 (1'01\"1/5), quelli del chilometro da fermo (1'04\"2/5) e dei 5\u00a0km nel 1938. Prima del ritiro vinse due volte i campionati italiani nella specialit\u00e0 mezzofondo, nel 1943 e nel 1945.\nPalmar\u00e8s.\nStrada.\n- 1928\nLa 100 Giri di Salsomaggiore Terme (prima edizione) "}
{"id": "1461367", "revid": "30445", "url": "https://it.wikipedia.org/wiki?curid=1461367", "title": "Deserto occidentale", "text": ""}
{"id": "1461368", "revid": "129019", "url": "https://it.wikipedia.org/wiki?curid=1461368", "title": "Wiener Schnitzel", "text": "Il Wiener Schnitzel o cotoletta alla viennese \u00e8 una specialit\u00e0 della cucina viennese, consistente in una sottile fetta di vitello impanata e fritta nello strutto.\nLa forma tradizionale viene servita con insalata di lattuga e insalata di patate. Pratica comune \u00e8 anche aggiungere al piatto una fetta di limone, che viene spremuta dal commensale sull'impanatura. Ne \u00e8 diffusa anche una versione fatta con carne di maiale anzich\u00e9 di vitello il cui nome corretto \u00e8 \"Schnitzel Wiener Art\" (in Germania) oppure \"Wiener Schnitzel vom Schwein\" (in Austria); molto comune in Austria anche il \"Surschnitzel\", versione con carne di maiale affumicata (\"kaiserfleisch\"), spesso servita con una confettura di mirtillo rosso come accompagnamento.\nOrigini.\nIl \"Wiener Schnitzel\" \u00e8 stato al centro di una disputa fra la cucina italiana, che lo considera una variante della cotoletta alla milanese portata in patria da Josef Radetzky quando ritorn\u00f2 dalla sua lunga residenza nel Lombardo-Veneto, e la cucina austriaca, secondo cui il piatto meneghino sarebbe solo una versione del \"Wiener Schnitzel\", che i cittadini di Milano avrebbero imparato a cucinare osservando i cuochi dei reggimenti occupanti.\nNel suo \"L'Italia prima dell'Unit\u00e0 (1815-1860)\" lo storico Romano Bracalini afferma, nel capitolo \u00abUsi e costumi a tavola\u00bb, che un documento del 1148, citato a sua volta da Pietro Verri nella sua \"Storia di Milano\", riporta la cronaca di un pranzo solenne in cui, nella terza portata, compaiono i \"lombos cum panitio\" (ovvero lombata di vitello impanata, cio\u00e8 la cotoletta).\nI documenti citati dal Verri sono esposti al pubblico all'interno dei locali adiacenti alla Basilica di Sant'Ambrogio a Milano dal dicembre 2013. In effetti il Radetzky aveva sposato una Strassoldo, nobile friulana, i cui parenti andava a visitare durante i viaggi Milano-Vienna. Aveva cos\u00ec ordinato al suo cuoco d'imparare dai cuochi degli Strassoldo come cucinare la fettina impanata, che poi si faceva confezionare a Vienna e a Milano con leggere varianti di contorno."}
{"id": "1461372", "revid": "125865083", "url": "https://it.wikipedia.org/wiki?curid=1461372", "title": "PalaSavena", "text": "Il PalaSavena \u00e8 un'arena coperta di San Lazzaro di Savena.\nLa struttura \u00e8 polivalente, e ospita manifestazioni sportive (tra le quali allenamenti e gare della Zinella Volley Bologna, Hic sunt leones basket 1970, Bradipi, ovvero basket in carrozzina, e CSR Ju Jitzu Bologna), concerti e congressi. Dal settembre 2017 la struttura ha nuovi gestori ed \u00e8 utilizzabile per qualsiasi tipo di evento.\nPer la stagione 2018/19 ospiter\u00e0 le partite casalinghe della Benedetto XIV Cento nel campionato di Serie A2 2018-2019 (pallacanestro maschile)."}
{"id": "1461373", "revid": "547034", "url": "https://it.wikipedia.org/wiki?curid=1461373", "title": "Nastia Liukin", "text": "Figlia di due ginnasti che rappresentarono l'URSS a livello internazionale, Valerij Ljukin e Anna Ko\u010dneva, crebbe negli Stati Uniti, Paese che rappresent\u00f2 fin dall'et\u00e0 di dodici anni e per il quale disput\u00f2 un'edizione dei giochi olimpici e svariate edizioni di campionati mondiali e panamericani di ginnastica.\nGiovanili.\nNastia inizia a praticare ginnastica artistica all'et\u00e0 di tre anni.\nI suoi genitori la portavano sempre in palestra con loro perch\u00e9 non potevano permettersi una babysitter che si occupasse di lei mentre loro lavoravano.\nDisputa il suo primo campionato nazionale giovanile nel 2002 a dodici anni.\nAl contrario delle sue compagne di squadra della WOGA Carly Patterson e Hollie Vise che si classificano rispettivamente prima e seconda, Nastia cade durante il suo esercizio alle parallele asimmetriche, che le impediscono di finire la routine. Continua il resto della gara e, nonostante l'errore alle parallele, arriva quindicesima.\nEntra a far parte della Squadra Nazionale nel 2002, partecipa ai Giochi Panamericani dove contribuisce a far vincere al Team un oro. Vince inoltre l'argento alle parallele asimmetriche, trave e concorso generale.\nNel 2003, Nastia \u00e8 una delle pi\u00f9 forti ginnaste della sezione giovanile degli Stati Uniti. Vince i Campionati Nazionali Giovanili e porta a casa tre medaglie d'oro su quattro: parallele asimmetriche, trave e corpo libero. Ripete questi risultati nel 2004, dove vince anche il concorso generale giovanile del Pacific Alliance Championships.\nCarriera Senior.\n2005-2006: campionati mondiali di Melbourne e campionati mondiali di Aarhus.\nNel 2005, Liukin vince il suo primo Campionato Nazionale come Senior e, ancora una volta, conquista una medaglia d'oro alle parallele asimmetriche e alla trave.\nAi Campionati del Mondo di Melbourne dello stesso anno, conclude il concorso generale al secondo posto dietro alla connazionale Chellsie Memmel con un punteggio di 37.822. Vince poi l'oro alla trave e alle parallele asimmetriche, l'argento al corpo libero.\nNel 2006 entra a far parte della squadra nazionale degli Stati Uniti per gareggiare nei Campionati del Mondo ad Aarhus, in Danimarca. Favorita nella corsa per vincere il concorso generale, si infortuna alla caviglia durante un allenamento e riesce a competere solo alle parallele asimmetriche. Nonostante questo, grazie alla sua routine, aiuta a far vincere la medaglia d'argento alla squadra statunitense. Vince anche un argento individuale alle parallele, con un punteggio di 16.05.\n2007: Campionati del Mondo a Stoccarda.\nA causa del suo infortunio alla caviglia \u00e8 costretta ad operarsi, e in questo periodo di recupero non partecipa alle competizioni nazionali ed internazionali.\nNel luglio del 2007, nonostante il suo periodo di convalescenza, torna a gareggiare col Team Americano per i Giochi Panamericani a Rio de Janeiro. Compete solo alle parallele asimmetriche e alla trave, contribuendo a far vincere alla squadra americana l'oro e vincendo la medaglia d'argento alle parallele asimmetriche e alla trave nel concorso individuale.\nAi Campionati Nazionali ottiene il suo punteggio pi\u00f9 alto alle parallele asimmetriche, vincendo per la terza volta consecutiva il titolo su questo attrezzo. Tuttavia, durante il concorso generale, cade e fa diversi errori, finendo al terzo posto, dietro alla connazionale e vincitrice della medaglia d'oro Shawn Johnson.\nViene chiamata dal Team Americano per partecipare ai Mondiali di Stoccarda, in Germania. Alle parallele asimmetriche riceve il punteggio di 16.375, il pi\u00f9 alto della giornata e dell'intera competizione.\nNella finale individuale, durante una serie di salti, cade dalla trave e conclude cos\u00ec la competizione al quinto posto. Nella finale ad attrezzo, comunque, Nastia guadagna un punteggio di 16.025 alla trave, vincendo la medaglia d'oro. Vince inoltre la medaglia d'argento alle parallele asimmetriche, con un punteggio di 16.300.\n2008: campionati nazionali di Boston e Olimpiadi di Pechino.\nL'American Cup a New York \u00e8 la prima competizione della stagione. Qui batte Shawn Johnson, vincitrice del titolo nel 2007, e riconquista cos\u00ec il suo titolo.\nNel mese di marzo, Nastia gareggia ai Pacific Rim Championships a San Jose, dove vince una medaglia d'oro insieme alla Squadra Americana. Vince inoltre un oro al concorso individuale e alla trave. Alle parallele asimmetriche raggiunge il suo punteggio migliore di sempre (16.650), ma in finale cade e arriva al secondo posto.\nAi Campionati Nazionali a Boston, cade durante l'esercizio al corpo libero. Tuttavia riesce a classificarsi seconda nel concorso generale dietro a Shawn Johnson. Riconquista il suo titolo di Campionessa Nazionale alla trave e difende per il quarto anno consecutivo il suo titolo alle parallele asimmetriche, con un punteggio di 17.050 durante i preliminari e 17.100 in finale. A giugno, Nastia compete alla gara per scegliere le ginnaste che parteciperanno alle Olimpiadi. Si classifica seconda, dietro alla Johnson, ed entra quindi a far parte del team che garegger\u00e0 a Pechino.\nOlimpiadi di Pechino 2008.\nArriva seconda nelle qualificazioni della competizione generale con 62.375 punti, dietro per 0,35 punti alla connazionale e compagna di stanza Shawn Johnson. Si \u00e8 anche qualificata alle finali di tre attrezzi: trave, parallele asimmetriche e corpo libero.\nNella finale a squadra, Nastia compete su tre attrezzi: trave, parallele asimmetriche e corpo libero. Il suo punteggio alle parallele \u00e8 di 16.900 ed \u00e8 stato il punteggio pi\u00f9 alto dell'intera competizione. Arriva seconda alla trave col punteggio di 15.975. Durante il corpo libero, esce fuori dalla pedana e perde 0.10 punti di penalit\u00e0 e finisce l'esercizio con 15.200 punti. Con il Team Americano vince la medaglia d'argento con una differenza di 2.375 punti dietro alla Cina.\nVince l'oro nel concorso generale con 63.325 punti, davanti a Shawn Johnson (62.725). Diventa cos\u00ec la terza Americana ad aver vinto un concorso generale insieme a Mary Lou Retton nel 1984 alle Olimpiadi di Los Angeles e Carly Patterson nel 2004 alle Olimpiadi di Atene. Ed \u00e8 anche la quarta volta in cui due atlete della stessa nazione si classificano ai primi due posti della classifica.\nNella finale di corpo libero, svolge una buonissima routine e vince la medaglia di bronzo, dietro alla connazionale Shawn Johnson e alla rumena Sandra Izba\u0219a. Alle parallele asimmetriche vince l'argento, mentre la cinese He Kexin l'oro. Vince anche l'argento alla trave con 16.025 punti dietro a Shawn Johnson. \u00c8 una delle ginnaste americane ad aver vinto pi\u00f9 medaglie in un'unica Olimpiade.\n2009: Campionati Americani e probabile ritiro.\nNella sua prima apparizione nel post-Olimpiade, partecipa al CoverGirl Classic, gareggiando solo alla trave. Arriva seconda, dietro alla compagna di squadra Ivana Hong. Ai Campionati Americani pensa di partecipare sia alle parallele asimmetriche che alla trave, ma ancora una volta decide di gareggiare solo alla trave. Arriva al quarto posto e pensa di partecipare ad un quarto Campionato Mondiale, cosa che poi non far\u00e0.\n2012: Il ritorno e il definitivo ritiro.\nNel 2011 annuncia il suo ritorno alle competizioni agonistiche. Debutta il 26 maggio 2012 ai Secret U.S. Classic competendo alla trave e ottenendo un buon 14.900. Dall'8 al 10 giugno partecipa ai Visa Championships. Durante la prima giornata, compete alla trave e alle parallele asimmetriche, ottenendo rispettivamente 15.100 e 13.150 punti. Durante la giornata finale, a causa di diversi errori in entrambi gli attrezzi, non vince alcuna medaglia. Conclude l'esperienza nazionale arrivando diciannovesima alle parallele e sesta alla trave. Ai \"Trials Olimpici\", l'ultima tappa per selezionare le ginnaste che parteciperanno alle Olimpiadi di Londra, compete solo a parallele (14.050 punti a causa di uno sbilanciamento) e trave (14.500 punti) Nella seconda giornata, esegue una buona trave (14.950) ma cade malamente dalle parallele asimmetriche. Non entra a far parte della squadra olimpica e si ritira il giorno stesso, con una standing ovation da parte dei 18.000 spettatori.\nCuriosit\u00e0.\nOltre alle competizioni, Nastia ha fatto un cameo nel film \"Stick It\" e in un episodio del 2008 di \"Gossip Girl\". Ha affermato di voler diventare attrice in futuro. Dopo le Olimpiadi di Pechino, appare in diversi talk show degli Stati Uniti, tra cui quello di Oprah Winfrey.\n\u00c8 apparsa anche in un episodio della seconda stagione di \"Make It Or Break It\" e come guest star nel telefilm \"Hellcats\".\nHa una sua linea di attrezzature per ginnaste, prodotte dalla American Athletic, Inc. \u00c8 sponsorizzata dalla Visa, AT&amp;T, GK Elite Sportswear. Appare anche nella pubblicit\u00e0 dell'Adidas, insieme a Nadia Com\u0103neci."}
{"id": "1461378", "revid": "599013", "url": "https://it.wikipedia.org/wiki?curid=1461378", "title": "Juan Krupoviesa", "text": "Carriera.\nHa giocato nell'Estudiantes de La Plata dal 1997 al 2005, anno in cui si \u00e8 trasferito nel Boca Juniors, club di Buenos Aires. Nel calciomercato invernale del 2008 \u00e8 passato all'Olympique Marsiglia, in prestito dal Boca."}
{"id": "1461379", "revid": "4106", "url": "https://it.wikipedia.org/wiki?curid=1461379", "title": "Battesini", "text": ""}
{"id": "1461381", "revid": "30297", "url": "https://it.wikipedia.org/wiki?curid=1461381", "title": "Palasavena", "text": ""}
{"id": "1461382", "revid": "337", "url": "https://it.wikipedia.org/wiki?curid=1461382", "title": "Homo Noeticus", "text": ""}
{"id": "1461384", "revid": "727854", "url": "https://it.wikipedia.org/wiki?curid=1461384", "title": "Imbibizione", "text": "L'imbibizione consiste nell'assorbimento in assenza di reazioni chimiche delle molecole d'acqua (o altro liquido) all'interno di materiali porosi o comunque liofili, come il legno e la gelatina, e in senso lato quindi la capacit\u00e0 di questi ultimi di saturarsi in misura pi\u00f9 o meno rilevante.\nMeccanismo.\nL'imbibizione non \u00e8 un processo chimico ma fisico, e pu\u00f2 essere di origine capillare, osmotica o molecolare.\nCoefficiente di imbibizione (Ci).\nIl Coefficiente di imbibizione (Ci) \u00e8 il rapporto tra la massa d'acqua trattenuta dal provino portato a saturazione e la massa del provino essiccato. Questo parametro \u00e8 importante nella valutazione merceologica di molti materiali (per esempio le rocce o i mattoni).\nMetodologia.\nLa determinazione sperimentale del coefficiente di imbibizione dei materiali litici avviene immergendo un campione di roccia in acqua deionizzata a pressione e temperatura ambiente ed attendendone la completa saturazione.\nImportanza pratica.\nAssieme ad altre caratteristiche fisiche quali durezza, peso specifico, durevolezza o coefficiente di dilatazione termica, il coefficiente di imbibizione viene preso in considerazione per la scelta dei materiali lapidei da utilizzare per le pavimentazioni interne o esterne agli edifici. Il suo valore \u00e8 minimo nei graniti (per i quali si attesta attorno allo 0,5%) e sale fino al 15% nel caso del tufo; un alto coefficiente di imbibizione \u00e8 indice di bassa resistenza meccanica di una tipologia di pietre, e viceversa. \u00c8 anche strettamente correlato alla gelivit\u00e0.\nPotenziale di matrice.\nLa pressione sperimentata dal corpo solido immerso nel liquido imbibente, nota anche come \"potenziale di matrice\", pu\u00f2 raggiungere valori molto elevati: si pensa, ad esempio, che i blocchi di pietra usati dagli egiziani per la costruzione della piramidi fossero ricavati dalla roccia introducendo dei cunei di legno in fori praticati a tale scopo; i cunei venivano poi bagnati con acqua e fatti dilatare fino a ottenere il distacco di grosse lastre."}
{"id": "1461386", "revid": "2014155", "url": "https://it.wikipedia.org/wiki?curid=1461386", "title": "L\u00fcneburg-Celle", "text": "L\u00fcneburg-Celle fu una divisione dinastica del Ducato di Brunswick-L\u00fcneburg, nel Sacro Romano Impero. Esso esistette dal 1267 al 1705. Anche se il nome era L\u00fcneburg, dal XV secolo la sua capitale fu Celle. \u00c8 conosciuto anche con il nome di \"Brunswick-Celle\", o semplicemente \"Celle\".\nStoria.\nL\u00fcneburg venne creata quando il Ducato di Brunswick-L\u00fcneburg venne diviso nel 1267, dal momento che il Duca Giovanni aveva forzato il fratello maggiore, il Duca Alberto, a concedergli un governo in comune. Gli ultimi discendenti della linea maschile derivata da Giovanni si estinsero nel 1369, e scoppi\u00f2 una guerra di successione tra i duchi di Sassonia e la linea di Wolfenb\u00fcttel dei duchi di Brunswick-L\u00fcneburg.\nL\u00fcneburg-Celle fu per breve tempo sotto il controllo dei duchi di Sassonia, ma divenne infine possedimento del Wolfenb\u00fcttel nel 1388. Nel 1582, il Duca Guglielmo di L\u00fcneburg-Celle eredit\u00f2 met\u00e0 della Contea di Hoya, e nel 1585, l'intera Contea di Diepholz. Nel 1633, il Duca eredit\u00f2 il Principato di Grubenhagen, e nel 1689, il Duca Giorgio Guglielmo acquist\u00f2 il Ducato di Lauenburg. Dal 1648 in poi, Calenberg venne governata dai fratelli minori o dai nipoti dei duchi di Celle. Nel 1705, Celle venne ereditata da Giorgio Luigi, Duca di Calenberg. Celle e Calenberg rimasero permanentemente parte dell'Elettorato di Hannover.\nDuchi di L\u00fcneburg.\nCasa di L\u00fcneburg (II).\nDal 1705 Celle e Calenberg vennero unite nello stato di Hannover sotto il controllo di Giorgio Luigi, nipote di Giorgio Guglielmo."}
{"id": "1461393", "revid": "164412", "url": "https://it.wikipedia.org/wiki?curid=1461393", "title": "N\u00f8rre-Snede", "text": ""}
{"id": "1461399", "revid": "1258", "url": "https://it.wikipedia.org/wiki?curid=1461399", "title": "Tortellini di Bologna", "text": ""}
{"id": "1461400", "revid": "30445", "url": "https://it.wikipedia.org/wiki?curid=1461400", "title": "Regione subsahariana", "text": ""}
{"id": "1461404", "revid": "12505098", "url": "https://it.wikipedia.org/wiki?curid=1461404", "title": "Bob Mcadoo", "text": ""}
{"id": "1461405", "revid": "21981", "url": "https://it.wikipedia.org/wiki?curid=1461405", "title": "Bob MacAdoo", "text": ""}
{"id": "1461407", "revid": "254059", "url": "https://it.wikipedia.org/wiki?curid=1461407", "title": "Brunswick-Bevern", "text": "Brunswick-Bevern \u00e8 stato un ducato tedesco. Esso si originava da un ramo collaterale della Casa di Brunswick, a sua volta un ramo collaterale della Casa dei Guelfi. Il suo primo membro fu Ferdinando Alberto I di Brunswick-L\u00fcneburg, che ricevette il Palazzo di Bevern come parte della propria eredit\u00e0 paterna, nel 1666. Originariamente uno stato non riconosciuto, la linea di Bevern ottenne il Principato di Brunswick-Wolfenb\u00fcttel quando la linea minore della Casa di Brunswick si estinse, nel 1735. Brunswick-Bevern si estinse con la morte di Guglielmo VIII di Brunswick, nel 1884. "}
{"id": "1461408", "revid": "287204", "url": "https://it.wikipedia.org/wiki?curid=1461408", "title": "John Denver\u2019s Greatest Hits, Volume 2", "text": ""}
{"id": "1461410", "revid": "1223843", "url": "https://it.wikipedia.org/wiki?curid=1461410", "title": "L'Atenaide", "text": "L'Atenaide (RV 702-A) \u00e8 un dramma per musica in tre atti di Antonio Vivaldi su libretto di Apostolo Zeno.\nFu rappresentata per la prima volta il 29 dicembre 1728 al Teatro della Pergola di Firenze. Tra gli interpreti che parteciparono alla prima rappresentazione era presente il contralto Anna Gir\u00f2 nel ruolo di \"Pulcheria\" e il celebre tenore Annibale Pio Fabri in quello di \"Leontino\"\nLa partitura della prima rappresentazione \u00e8 andata perduta. L'unica partitura superstite \u00e8 testimone di una ripresa successiva, di cui non c'\u00e8 pervenuto libretto (data, luogo di rappresentazione e cast ci sono quindi ignoti)\nLa partitura superstite (RV 702-B) non \u00e8 datata e non \u00e8 conosciuto nessun libretto di un eventuale riallestimento.\nIn particolare la partitura RV 702-B riporta le seguenti arie, assenti dal libretto di RV 702-A, e le due fonti differiscono, oltretutto, nella numerazione delle scene, ci\u00f2 che prova che esse si riferiscono a due diverse rappresentazioni dell'opera:\nAtto I:\nAtto II:\nAtto III:\nIl terzo atto di RV 702-B contiene inoltre l'aria \"Infausta reggia, addio\", assente da RV 702-A, cos\u00ec come RV 702-A prevedeva le arie \"Il tempo a noi dar\u00e0\" e \"Si son tua, padre amoroso\", non testimoniate dalla partitura superstite\nCollegamenti esterni.\nSito ufficiale della prima registrazione assoluta de \"L'Atenaide\" di Vivaldi (EN)"}
{"id": "1461413", "revid": "287204", "url": "https://it.wikipedia.org/wiki?curid=1461413", "title": "John Denver\u2019s Greatest Hits, Volume 3", "text": ""}
{"id": "1461414", "revid": "16066", "url": "https://it.wikipedia.org/wiki?curid=1461414", "title": "Fiume Foglia", "text": ""}
{"id": "1461415", "revid": "6923", "url": "https://it.wikipedia.org/wiki?curid=1461415", "title": "Formato proprietario", "text": "Con formato proprietario (anche detto formato chiuso) ci si riferisce a qualsiasi formato di file di cui non siano liberamente fruibili le specifiche tecniche complete, in opposto al concetto di formato aperto.\nMolti formati proprietari sono nati come forma di monopolio per sfavorire la concorrenza ad esempio rendendo l'ingegneria inversa molto complessa crittografando i dati, rilasciando le specifiche in modo incompleto o coprendole con un brevetto software limitativo (ad esempio in cui il diritto di utilizzo \u00e8 riservato).\nAlcuni esempi di formati proprietari e il relativa estensione:\nPu\u00f2 capitare che un utente possa perdere tutte le informazioni contenute in un formato proprietario se l'unico software proprietario in grado di operare correttamente con tali dati non \u00e8 pi\u00f9 reso disponibile.\nSpesso la casa madre permette di scaricare gratis il lettore dal suo sito, mentre \u00e8 a pagamento il programma per la realizzazione dei contenuti, e/o la conversione da o verso altri formati. Diversamente, potendo convertire da e verso altri formati usando un software di un'altra casa, l'utente potrebbe trasformare il file in un formato aperto editabile e riconvertirlo in quello proprietario al termine del lavoro, senza comprare il programma della casa madre.\nIn verit\u00e0 c'\u00e8 una gran confusione su ci\u00f2 che \u00e8 e ci\u00f2 che non \u00e8 un formato proprietario o di contro aperto. Ad esempio in questa pagina viene citato MP3 come formato proprietario: in realt\u00e0 il formato, bench\u00e9 brevettato \u00e8 aperto perch\u00e9 ha la specifica pubblica, stessa cosa dicasi per GIF, TIF, PSD e diversi altri.\nIl titolare del copyright pu\u00f2 rilasciare la specifica con una licenza d'uso che autorizza terzi con differenti livelli di privilegi nei confronti del formato: lettura, conversione da altri formati, conversione in altri formati, creazione e modifica dei contenuti. In genere, chiunque viene autorizzato alla lettura e conversione in altri formati, la modifica dei contenuti \u00e8 limitata ai soli file creati in altri formati e convertiti in quello proprietario, mentre la creazione \u00e8 riservata solamente a chi acquista il programma della casa madre.\nA queste autorizzazioni, pu\u00f2 seguire una diffusione coerente della specifica, limitatamente alla parte che serve alla lettura e conversione in altri formati.\nSi pensi, come esempio, al formato pdf della societ\u00e0 Adobe. \u00c8 un formato proprietario, in un primo periodo era chiuso. Si poteva scaricare gratis il lettore Acrobat Reader dal sito della Adobe, mentre erano a pagamento Adobe Acrobat per creare file pdf, e Acrobat Distiller per convertire da altri formati a pdf. Per un periodo, il formato era ancora chiuso e Acrobat Reader aveva una funzionalit\u00e0 di conversione da pdf ad altri formati, i file di testo. Quando la specifica del pdf \u00e8 divenuta pubblica, sono comparsi programmi gratuiti per convertire da altri formati a pdf, o realizzare contenuti e salvarli direttamente in questo formato. Questi programmi leggono solo \"pdf ibridi\", ossia generati in altri formati e poi convertiti in pdf. Se si sono convertiti in pdf, \u00e8 possibile eliminare il pdf, ritornare al formato originale per modificarlo, e convertirli di nuovo in pdf. Questi programmi non possono aprire file che sono nativamente pdf, quelli realizzati con i prodotti Adobe, per i quali serve il lettore della casa madre.\nLa pubblicazione della specifica tecnica \u00e8 un modo per diffondere il formato: per renderlo supportato da un maggior numero di programmi, parte dei quali possono essere pi\u00f9 noti del lettore della casa madre, ovvero per diventare uno standard internazionale. Ad esempio, la pubblicazione \u00e8 un requisito per ottenere una qualifica ISO ed essere riconosciuto come standard internazionale.\nUn formato proprietario aperto pu\u00f2 essere diverso da un formato \"open-source\", perch\u00e9 il primo pu\u00f2 essere modificato solamente acquistando un programma proprietario, mentre i formati \"open-source\" possono essere sia letti che modificati da qualunque applicazione."}
{"id": "1461422", "revid": "63945", "url": "https://it.wikipedia.org/wiki?curid=1461422", "title": "Play the game", "text": ""}
{"id": "1461425", "revid": "12505299", "url": "https://it.wikipedia.org/wiki?curid=1461425", "title": "Kanaky", "text": ""}
{"id": "1461428", "revid": "2519", "url": "https://it.wikipedia.org/wiki?curid=1461428", "title": "M\u00e5l\u00f8y", "text": " \u00e8 una citt\u00e0 norvegese di 3242 abitanti, situato nel comune di Kinn nella contea di Vestland. La cittadina \u00e8 un importante centro per l'industria ittica regionale.\nM\u00e5l\u00f8y si sviluppa interamente sull'isola di V\u00e5gs\u00f8y, che dava il nome all'ex comune, ed \u00e8 connessa alla terraferma con un grande ponte, il M\u00e5l\u00f8ybrua.\nM\u00e5l\u00f8y fu fondata originariamente come centro commerciale della piccola isola di M\u00e5l\u00f8y, tra V\u00e5gs\u00f8y e la terraferma. Con la crescita dovuta al commercio, il piccolo comune si ingrand\u00ec e fu trasferito nella pi\u00f9 grande isola di V\u00e5gs\u00f8y, lasciando per\u00f2 il nome di isola di M\u00e5l\u00f8y alla piccola isoletta originaria. Questo caus\u00f2 una certa confusione, anche se ora la piccola isola \u00e8 conosciuta come \"Lisje - M\u00e5l\u00f8yna\" (piccola M\u00e5l\u00f8y).\nDurante la Seconda guerra mondiale il territorio dell'isola fu utilizzato come fortezza costiera da parte dei tedeschi (scelta che caus\u00f2 la demolizione dell'insediamento urbano preesistente); nel dicembre 1941, vi ebbe luogo un celebre raid della Kompani Linge e commando britannici (\"Operazione Archery\").\nIl porto di M\u00e5l\u00f8y \u00e8 uno dei porti dove fa scalo l'Hurtigruten (il battello postale norvegese), e nel 2008 \u00e8 stato uno dei porti principali della \"Tall Ships' Race\""}
{"id": "1461429", "revid": "34928", "url": "https://it.wikipedia.org/wiki?curid=1461429", "title": "Agad\u00e8s", "text": ""}
{"id": "1461431", "revid": "123036997", "url": "https://it.wikipedia.org/wiki?curid=1461431", "title": "Museo nazionale del Palazzo di Venezia", "text": "Il Museo nazionale del Palazzo di Venezia \u00e8 un museo statale di Roma, alloggiato nell'omonimo palazzo, il quale ospita anche l'importante Biblioteca di archeologia e storia dell'arte.\nDal dicembre 2014 il Ministero per i beni e le attivit\u00e0 culturali lo ha gestito tramite il Polo museale del Lazio, per poi nel dicembre 2019 unirlo al Vittoriano entro un'unica amministrazione, creando un nuovo ente dotato di autonomia speciale.\nCollezioni.\nIl Museo conserva dipinti di artisti quali Beato Angelico, Giorgione (\"Doppio ritratto\", 1502 circa), Giotto, Benozzo Gozzoli, Guercino, Carlo Maratta, Pisanello (\"Testa di donna\"), Guido Reni, Giorgio Vasari, Alessandro Algardi, Gian Lorenzo Bernini, pastelli, sculture, bronzetti, maioliche, terrecotte, porcellane occidentali e orientali, medaglie, sigilli, mobili, armi, avori, argenti, vetri, smalti, stoffe e arazzi. Nel loggiato esterno (Giardino di Paolo II) \u00e8 allestito un lapidario.\nOspita inoltre mostre temporanee."}
{"id": "1461435", "revid": "76430", "url": "https://it.wikipedia.org/wiki?curid=1461435", "title": "RV 702", "text": ""}
{"id": "1461436", "revid": "767487", "url": "https://it.wikipedia.org/wiki?curid=1461436", "title": "Principato di Grubenhagen", "text": "Il Principato di Gr\u00fcbenhagen fu una suddivisione del Ducato di Brunswick-L\u00fcneburg, nel Sacro Romano Impero. Conosciuto anche col nome di Brunswick-Gr\u00fcbenhagen. Gr\u00fcbenhagen si trovava a sud-est del fiume Harz, e includeva le citt\u00e0 di Osterode am Harz, Herzberg am Harz, Duderstadt e Einbeck.\nGr\u00fcbenhagen si origin\u00f2 dalla divisione del Ducato di Brunswick nel 1291; il suo primo reggente Enrico I di Brunswick-L\u00fcneburg. I figli di Enrico divisero il piccolo principato poco dopo il 1322; esso venne riunito nel XVI sec. Nel 1596, Gr\u00fcbenhagen venne ereditato dal Principato di Calenberg e cess\u00f2 di esistere come un principato indipendente. ad ogni modo, il territorio venne disputato dalle differenti linee di Brunswick-L\u00fcneburg per diverso tempo. Formalmente, Gr\u00fcbenhagen rimase uno stato del Sacro Romano Impero sino alla sua dissoluzione, nel 1806."}
{"id": "1461439", "revid": "767487", "url": "https://it.wikipedia.org/wiki?curid=1461439", "title": "Bad Company - Protocollo Praga", "text": "Bad Company - Protocollo Praga (\"Bad Company\") \u00e8 un film del 2002 diretto da Joel Schumacher.\nTrama.\nKevin Pope \u00e8 un agente della CIA che, con il nome di Michael Turner, \u00e8 coinvolto in una missione per recuperare un ordigno atomico rubato. Dopo il primo contatto con il venditore viene coinvolto in una sparatoria e rimane ucciso. La CIA scopre che Kevin aveva un fratello gemello, Jake Hayes, e lo convince a prendere il suo posto per poter concludere la missione. Jake, che non sapeva nulla di Kevin, ha solo 9 giorni per imparare a muoversi e a comportarsi come lui altrimenti metter\u00e0 in pericolo l'operazione della CIA, la relazione con la sua ragazza Julie, dato che quest'ultima ha deciso di lasciarlo perch\u00e9 preoccupata di non avere un futuro prosperoso assieme a lui ma nel frattempo rassicurato dall'agenzia che in caso di successo la sua stessa vita potrebbe decisamente svoltare."}
{"id": "1461440", "revid": "76430", "url": "https://it.wikipedia.org/wiki?curid=1461440", "title": "RV 719", "text": ""}
{"id": "1461441", "revid": "76430", "url": "https://it.wikipedia.org/wiki?curid=1461441", "title": "RV 729", "text": ""}
{"id": "1461442", "revid": "76430", "url": "https://it.wikipedia.org/wiki?curid=1461442", "title": "RV 734", "text": ""}
{"id": "1461452", "revid": "125965427", "url": "https://it.wikipedia.org/wiki?curid=1461452", "title": "L'avemaria di Bobbio", "text": "L'avemaria di Bobbio \u00e8 una novella scritta da Luigi Pirandello e raccolta in \"Novelle per un anno\".\nTrama.\nRacconta la storia del notaio Bobbio, appassionato di filosofia, che soffre di terribili mal di denti. Un giorno egli viene colto da un dolore improvviso e decide di recarsi dal dentista. Durante il tragitto recita d'istinto e senza accorgersene un Ave Maria, ed il dolore cessa senza che possa darsi una spiegazione.\nRiprende a dedicarsi alla filosofia, ma nei giorni a seguire lo coglie un altro dolore e decide di recitare l'Ave Maria a mo' di sfida, per vedere se il dolore finisce nuovamente. Ma il dolore sembra cessare solo durante il tragitto verso lo studio del dentista. Per risolvere definitivamente il problema, Bobbio finir\u00e0 per farsi togliere tutti i denti."}
{"id": "1461455", "revid": "1610933", "url": "https://it.wikipedia.org/wiki?curid=1461455", "title": "Jakob Pesciolini", "text": "Jakob Pesciolini \u00e8 il primo romanzo dello scrittore italiano Enzo Fileno Carabba. Ha vinto il Premio Italo Calvino 1990 e nel 1992 \u00e8 stato pubblicato da Einaudi.\nIl Premio.\nL'intenzione originaria dell'autore era partecipare solamente alla sezione dedicata ai libretti d'opera, poi all'ultimo decide di aggiungere, nella spedizione, anche il romanzo che stava scrivendo. La giuria che il 4 marzo 1991 ha assegnato il premio, indetto dalla rivista \"L'indice dei libri del mese\", era composta dallo scrittore Vincenzo Consolo, dal poeta Fernando Bandini e dalla scrittrice Marina Jarre.\nLa prima versione.\nRispetto al romanzo edito da Einaudi, il testo vincitore del prestigioso premio torinese presentava alcune differenze. Questa prima versione era significativamente pi\u00f9 lunga (circa il doppio), inoltre le digressioni avevano un ruolo ancora pi\u00f9 rilevante. Prendendo spunto da alcuni classici come Moby Dick e Gargantua e Pantagruel, Carabba aveva dotato il testo di lunghe note in versi, con valenza digressiva o di approfondimento, che potevano essere lette seguendo ritmi e tempi diversi rispetto alla narrazione principale. \nLe modifiche al testo sono state approntate dall'autore in parte in modo autonomo, prima di conoscere l'esito del Premio Calvino e di essere contattato da Einaudi, in parte seguendo le indicazioni della stessa casa editrice torinese, che giudicava la versione del testo consegnata al premio interessante ma troppo multiforme.\nJacob Pesciolini: un refuso.\nIl romanzo \u00e8 pubblicato da Einaudi con il titolo \"Jacob Pesciolini\". Il nome del protagonista non corrisponde a quello del testo (Ja\"c\"ob invece di Ja\"k\"ob) a causa di un errore tipografico.\nTrama.\nL'intreccio del romanzo non \u00e8 lineare: considerando la fabula, il prologo che apre la narrazione \u00e8 da collocare nella conclusione dell'intera vicenda.\nCapitolo 1 - Prologo.\nJakob, un ricchissimo imprenditore (\u00abil re delle granite\u00bb), ha gi\u00e0 tentato il suicidio in vari modi. Ora ha intenzione di lasciarsi precipitare da un elicottero che, al largo di un oceano, sorvola una zona popolata da pescecani e altri \u00abmostricciattoli robusti\u00bb, attirati dal sangue di un maiale che Jakob ha poco prima ferito e spinto fuori. Jakob non trova per\u00f2 il coraggio di buttarsi. \nTramite un'agenzia specializzata in omicidi su commissione, assolda un sicario che lo uccida. In Jakob per\u00f2 presto si insinua la paura e quando lo va a trovare suo fratello Tommaseo, un ex baleniere, immagina che sia il killer venuto per ucciderlo e lo caccia via. Dopo una notte di tormenti, decide di telefonare nuovamente all'agenzia per incaricare un secondo killer di uccidere il primo (\u00abForse primo e secondo erano la stessa persona, per cui fu costretto a uccidersi\u00bb).\nCapitolo 2.\nParte prima.\nEsodo.\nJakob, \u00abun bambino anagrafico\u00bb, vive con i suoi numerosi fratelli maggiori, senza genitori (\u00abNon che i suoi genitori fossero morti, si ripeteva, non c'erano mai stati genitori. Era in una situazione di fratellanza assoluta\u00bb). La loro casa \u00e8 su un'isola in mezzo a un lago. Per andare a caccia, i fratelli lasciano Jakob spesso solo. In una vasca di vetro si trova il suo \u00abinterlocutore prediletto\u00bb: \u00e8 un pesciolino giallo di nome Otello.\nEd \u00e8 forse proprio la solitudine, unita al desiderio di andare alla scoperta del mondo, a spingere Jakob a lasciare la propria casa. Tenta di raggiungere a nuoto la riva del lago, ma viene travolto da un traghetto. A salvarlo da una morte certa sono dei pescatori, che lo tirano a bordo persuasi di essersi imbattuti in un grosso luccio.\nSi casca male.\nRitroviamo Jakob nell'ospedale di un grande citt\u00e0 (forse Il Cairo), al risveglio dal coma. Erika Vonvolveth, una ricca ereditiera e filantropa, lo nota e si interessa alla sua sorte. Decide di portarlo via, in un'altra citt\u00e0 forse tedesca, e di darlo in adozione a una coppia di suoi vecchi amici, i coniugi Krop. Nella loro casa i Krop fanno feste e cene, ricevono amici e naturalmente mostrano a tutti orgogliosi il fenomeno Jakob. Regina di questi ricchi intellettuali \u00e8 la Vonvolveth.\nNella scuola che suo malgrado \u00e8 costretto a frequentare, Jakob si innamora della sua compagna di banco Adel. Con lei Jakob ha la sua prima esperienza sessuale (\u00abAdel era bellissima. Glielo sgusci\u00f2 limpidamente e se lo introdusse. Cos\u00ec Jakob conobbe l'amore\u00bb).\nParte seconda.\nLa foresta mangiatrice.\nI due innamorati diventano subito compagni di fughe e di avventure. In una fiabesca \u00abforesta mangiatrice\u00bb, vanno alla ricerca di animali notturni. A un esterrefatto Jakob sembra che Adel subisca una mutazione nel voto e nei colori, fino ad apparire come un'aliena, oppure un grasso pesce giallo mentre nuota nelle acque di un lago che a Jakob ricorda quello della sua infanzia. Anche il paesaggio subisce una miracolosa metamorfosi, mentre un popolo di gnomi appare e scompare. Sul sentiero del ritorno, assistono allo spettacolo di innumerevoli \u00abfarfalle notticole\u00bb e onnivore, che dominate da una furia cieca divorano non solo ogni essere vivente che incontrano, ma anche la macchina di Adel e Jakob, che sono quindi costretti a proseguire a piedi.\nUn po' di soddisfazione.\nA Jakob, cresciuto ma sempre giovanissimo, la Vonvolveth rivela di avere una grossa somma di denaro - che vuole dare in beneficenza - nascosta in uno dei libri della sua enorme biblioteca. \nJakob, assalito dalla nostalgia dei fratelli e del suo pesciolino Otello, progetta di ritornare nella sua casa in mezzo al lago. Una donna radiosa gli appare in sogno e gli suggerisce di procurarsi i soldi necessari al viaggio derubando la Vonvolveth.\nIn uno scenario apocalittico, tra grattacieli e statue colossali - soffia incessante un vento che trasporta i resti della battaglia tra il popolo degli gnomi e le farfalle carnivore, avvenuta nella foresta mangiatrice - Jakob riesce nell'epica impresa di penetrare nell'infinita biblioteca. Inizia la ricerca del libro con dentro il denaro, ricerca estenuante che lo porta quasi alla pazzia. Non riesce a trovarlo ma rimane incantato da un altro libro, la cui lettura lo divora. Legge di paesi di limoni e di ghiacciai finch\u00e9, sorpreso nella biblioteca dalla Vonvolveth, la uccide sgozzandola \u00absenza ritegno\u00bb.\nCapitolo 3 - L'imprigionamento.\nIn questo capitolo, narrato con lo stile del romanzo epistolare, apprendiamo che Jakob \u00e8 rinchiuso in una prigione che \u00e8 parte dello stesso mostruoso edificio della biblioteca. Ha una fitta corrispondenza con Adel. Durante i lunghi anni della detenzione Jakob studia e si laurea. Nell'ultima lettera descrive a Adel la sua audace fuga dalla prigione.\nCapitolo 4 - La Baia delle Balene Rosse.\nParte prima - Preparativi.\nDi nuovo in libert\u00e0, il professor Pesciolini \u00e8 folgorato da un'idea. Ha in mente l'affare del secolo: irrorare l'Antartide con succo di limone per trasformare i ghiacciai in una immensa granita. Insieme con Adel, divenuta sua moglie, studia nei minimi particolari il grandioso progetto impenditoriale e ottiene il permesso di sfruttare una vasta zona del continente, vicina alla \"Baia delle Balene Rosse\".\nUn anno dopo, Jakob e Adel sono in viaggio - insieme con il pilota di elicotteri Udo - verso il luogo prescelto. Dopo quasi un mese di navigazione, arrivano nei pressi della Baia. Durante l'esplorazione di un iceberg - forse un'isola - Jakob \u00e8 travolto da un'onda e cade nell'acqua, dove presto si congela. Sar\u00e0 Udo con il suo elicottero a salvarlo. A bordo della nave, Adel e Udo devono ricorrere a un fal\u00f2 e anche a una sega elettrica per liberare il professore dall'involucro di ghiaccio.\nParte seconda - Il dunque.\nGiunti finalmente alla Baia, prendono alloggio in una base dove si trovano macchinari e pochi uomini, tra cui il giapponese Hideiko che sar\u00e0 la loro guida. A bordo di slitte super accessoriate \u00absimili ad ordigni militari\u00bb, Jakob, Adel e Hideiko raggiungono la meta, seguiti da Udo che con il suo elicottero irrora i ghiacciai col succo di limone. In venti giorni rendono la zona praticabile ai futuri clienti. Durante una perlustrazione Udo si imbatte in una turbolenza che fa precipitare l'elicottero in un lago. I compagni lo ritrovano mezzo assiderato, che vaga in preda al delirio. Guarito, dice di aver visto una enorme \u00abzuppa vivente\u00bb talmente affollata di animali e mostri marini che questi morivano asfissiati. Udo scompare di nuovo e al suo ritorno racconta di essersi imbattuto in un popolo di nani che l'hanno condotto nei cunicoli sotterranei dove vivono. Descrive l'operazione di \u00abchirurgia telepatica\u00bb alla quale \u00e8 stato sottoposto. Di nuovo in superficie, incontra Tommaseo, un misterioso baleniere - uno dei fratelli di Jakob - grazie al quale pu\u00f2 superare percorsi difficili e tornare dai compagni. Da quel momento il suo corpo subisce strane decomposizioni, perde i denti e i capelli, gli cade la pelle del viso. Per salvarlo dalla morte ormai imminente, il professor Pesciolini decide di operarlo. Squarciato e ricucito, simile al mostro di Frankenstein, Udo in qualche modo sopravvive. Sull'Antartide soffia un vento africano, fa sempre pi\u00f9 caldo. La compagnia prosegue il viaggio sempre irrorando succo di limone. Per salvarsi dai vapori tossici di decine di geyser che ostacolano il loro cammino, decidono di prendere una discesa che porta sotto il ghiaccio. La percorrono fino a trovarsi sotto l'oceano, separati da quest'ultimo solo da una lastra di ghiaccio. Si rimettono in marcia, e Hideiko si rammarica perch\u00e9 \u00abavrebbero potuto pescare dal di sotto\u00bb. Attraversano una valle piena d'alberi carichi di frutti. Non riuscendo a trovare un passaggio praticabile per risalire, decidono di crearne uno usando la dinamite. Sconquassando il territorio del popolo dei nani, che decidono di migrare altrove, arrivano finalmente in superficie. Jakob e Adel, sorpresi dalla decisione di Hideiko e Udo di ritornare nella valle sotterranea, proseguono da soli. Perduti e affamati, decidono di ritrovare il luogo dell'incidente di Udo, dove lui aveva perso molto sangue. \u00c8 proprio questo ad attirarli: giunti sul laghetto, estraggono il sangue in forma di zollette ghiacciate e se ne cibano per recuperare le energie. Camminano per giorni mentre le forze della natura distruggono e ricreano il paesaggio. Giunti alla Baia, non trovano pi\u00f9 la base, distrutta anch'essa. Un'onda li travolge, si aggrappano ai resti di una baracca. Questa zattera di fortuna non pu\u00f2 sorreggere entrambi e Adel, in un ultimo gesto d'amore, si getta nel mare in tempesta.\nCapitolo 5 - La fine.\nJakob \u00e8 ormai ultracentenario e orbita intorno alla terra in una capsula spaziale con la sola compagnia un pesciolino di nome A.d. (che sta per Anno Domini) che per certi tratti ricorda Adel. Jakob si rivolge a lui per rivisitare la propria esistenza. Si scopre cos\u00ec che in realt\u00e0 ad uccidere Adel \u00e8 stato Jakob, ingelosito dal sospetto che la moglie l'avesse tradito con Udo. A salvare Jakob dalla zattera che stava per affondare \u00e8 stato suo fratello Tommaseo. Un senso di colpa, affiorato dopo anni di oblio dell'omicidio, lo ha accompagnato per il resto della sua lunga vita, ed \u00e8 a causa di questo che da allora ha sempre cercato la morte. Jakob considera questo viaggio nello spazio la soluzione finale. \nA un certo punto la capsula si disancora dall'orbita per precipitare nel vuoto senza fine."}
{"id": "1461456", "revid": "287204", "url": "https://it.wikipedia.org/wiki?curid=1461456", "title": "Fu\u00dfball-Club Sachsen Leipzig 1990", "text": "Il Fu\u00dfball-Club Sachsen Leipzig 1990 e.V. \u00e8 stata una societ\u00e0 calcistica tedesca di Lipsia, in Sassonia.\nRifondata pi\u00f9 volte nel corso della propria storia, la societ\u00e0 vantava origini relativamente antiche.\nStoria.\nLe origini del club risalgono al 1899, anno in cui fu fondato il \"Britannia Leipzig\". Successivamente il \"Britannia\" si fuse nel 1919 con l\"FC Hertha 05 Leipzig\" creando il \"Leipziger Sportverein 1899\". Nel 1938 in seguito all'unione con l\"SV Tura Leipzig\", cambi\u00f2 nome in \"Tura 1899 Leipzig\".\nNel 1933 il Terzo Reich riorganizz\u00f2 il calcio tedesco in 16 Gauligen. Il \"Tura\" militava gi\u00e0 in \"Gauliga Sachsen\", perci\u00f2 la nuova compagine and\u00f2 a giocare anche lei in massima divisione. Nel 1939 il club evit\u00f2 la retrocessione perch\u00e9 nel medesimo anno la \"Gauliga Sachsen\" fu divisa in due gironi. Nel 1942 un periodo di opache prestazioni, retrocesse; nel 1943 ritorn\u00f2 nuovamente in prima divisione, ma la Seconda guerra mondiale rese ingestibile il sistema delle \"Gauliga\", perci\u00f2 i campionati furono divisi in ulteriori campionati cittadini. Il \"Tura\" si un\u00ec al \"SpVgg Leipzig\" per formare temporaneamente il \"Kriegsspielgemeinschaft Leipzig\".\nNell'immediato dopoguerra, come molte altre associazioni, i club calcistici furono sciolti dalle autorit\u00e0 alleate per essere ricostituiti poco dopo dalle ceneri delle societ\u00e0 esistenti prima e la compagine che riprese i risultati del \"Tura\" fu il \"SG Leipzig-Leutzsch\". Nel marzo del 1949 \"SG Leipzig-Leutzsch, SG Lindenau-Hafen, SG Lindenau-Aue, SG Leipzig-Mitte\" e \"SG B\u00f6hlitz-Ehrenberg\" si unirono per formare lo \"ZSG Industrie Leipzig\". Nell'agosto di quell'anno la societ\u00e0 cambi\u00f2 nome in \"BSG Chemie Leipzig\". Dopo un campionato vinto nel 1951, nel 1954 i giocatori della squadra furono dirottati nell\"SC Lokomotive\" (da non confondere con l'acerrima rivale 1. FC Lokomotive Lipsia).\nPriva dei suoi migliori giocatori il \"Chemie\" ha giocato per alcune stagioni in seconda divisione. Nel 1963 le alte sfere dello Stato socialista decisero di riunire i giocatori delle due migliori squadre di Lipsia (\"SC Lokomotive\" e \"SC Rotation\") e dividerli in due nuove societ\u00e0: i migliori andarono a formare l'SC Leipzig, mentre gli altri calciatori furono dirottati al Chemie. Ma alla fine del campionato 1964 fu a sorpresa il Chemie a vincere dopo un incontro decisivo vinto ad Erfurt contro l'SC Turbine Erfurt ultima classificata; per la cronaca, l'SC Leipzig termin\u00f2 il campionato al terzo posto.\nIl \"BSG Chemie Leipzig\" partecip\u00f2 alla Coppa dei campioni dove fu eliminato al primo turno dal Vasas ETO Gyor (0-2 a Lipsia e 2-4 in trasferta, i gol furono segnati da Scherbarth e Slaby). \nDopo la vittoria della FDGB Pokal nel 1966 e la partecipazione alla Coppa delle Coppe 1966/67 (in cui affront\u00f2 prima il Legia Varsavia e poi lo Standard Liegi), la squadra fino alla fine degli anni'80 retrocesse varie volte in seconda divisione per essere prontamente promossa l'anno dopo in DDR-Oberliga. Il 30 maggio 1990, dopo la riunificazione tedesca, la societ\u00e0 cambi\u00f2 nome in \"FC Gr\u00fcn-Wei\u00df 1990 Leipzig\", ma dopo poche settimane, precisamente il 1\u00ba agosto 1990, assunse la denominazione \"Sachsen Leipzig\" dopo l'unione coll'\"FSV Olefine B\u00f6hlen\". Sette anni dopo (il 16 luglio 1997) alcuni tifosi del Chemie, insoddisfatti della soluzione e desiderosi di preservare il nome storico della loro squadra del cuore, fondarono un nuovo club denominato \"BSG Chemie Leipzig\".\nIl FC Sachsen (costantemente confinato alle divisioni inferiori del calcio tedesco) rimase attivo fino alla fine della stagione 2010-2011, allorch\u00e9 le difficolt\u00e0 finanziarie si fecero insostenibili e condussero alla sua dissoluzione in data 30 giugno 2011. Le selezioni giovanili superstiti (la gran parte nel 2009 era stata rilevata dal RB Lipsia) si federarono in un nuovo sodalizio denominato \"SG Leipzig Leutzsch\""}
{"id": "1461459", "revid": "1543377", "url": "https://it.wikipedia.org/wiki?curid=1461459", "title": "Gaio Antistio Vetere (console 30 a.C.)", "text": "Nel 35-34 a.C. combatt\u00e9 i Salassi della Valle d'Aosta, probabilmente come \"legatus Augusti pro praetore\" della Gallia Comata. Nel 30 a.C. fu console \"suffectus\". Pi\u00f9 tardi sotto Augusto, fu inviato nella Spagna Tarraconense come proconsole a combattere Asturi e Cantabri (vedi guerre cantabriche).\nSuo padre fu propretore in Spagna nel 69 a.C.. Suo figlio Gaio fu console nel 6 a.C., ed i suoi nipoti Gaio e Lucio furono consoli rispettivamente nel 23 e 28."}
{"id": "1461461", "revid": "838137", "url": "https://it.wikipedia.org/wiki?curid=1461461", "title": "Opel 16/18PS e 14/20PS", "text": "La 16/18 PS e la 14/20 PS erano due autovetture di fascia alta prodotta dalla Casa automobilistica tedesca Opel dal 1904 al 1908.\nProfilo e storia.\nIl 1904 \u00e8 stato l'anno in cui la Opel esord\u00ec nella fascia delle vetture di fascia alta, intesa non come fascia di lusso, ma come quella che occupa lo spazio compreso tra le vetture di lusso e quelle di fascia medio-alta. Tale esordio avvenne con il lancio di ben quattro modelli: due facevano parte della base della fascia alta della gamma Opel, ed erano i due modelli facenti parte della famiglia 14PS, con motori da 2.1 e 2.3 litri. Gli altri due modelli tendevano invece maggiormente ad avvicinarsi alla fascia di lusso.\nLa 16/18 PS.\nIl primo di questi due modelli ad essere lanciato fu la 16/18 PS, una vettura tecnicamente imparentata sia con i due modelli della famiglia 14PS, sia con le 12PS di fascia medio-alta. Identico era infatti il telaio su cui nascevano, la stessa struttura da 2.15 m di passo, chiuso da lamiere metalliche nella zona inferiore, che andavano a costituire un pianale, su cui venivano fissate le sospensioni, che proponevano soluzioni di tipo tradizionale, come gli assali rigidi e le molle a balestra semiellittiche sia all'avantreno che al retrotreno.&lt;br&gt;\nIl motore, invece, derivava da quello delle pi\u00f9 lussuose 20/22 PS, lanciate un anno prima: da esso riprendeva infatti la singolare disposizione dei suoi 4 cilindri, che non erano in linea o a V, bens\u00ec sistemati una coppia di cilindri dietro l'altra. Tale motore aveva una cilindrata di 3054 cm\u00b3 e montava alcune soluzioni che all'epoca erano considerate vere raffinatezze, come la lubrificazione a pompa, azionata dal motore, e la distribuzione ad un albero a camme. Dotato di raffreddamento ad acqua, la sua potenza massima era di 18 CV a 1200 giri/min.&lt;br&gt;\nLa trasmissione utilizzava un albero cardanico e una frizione a cono in pelle. Il cambio era a tre marce.&lt;br&gt;\nLa 16/18 PS raggiungeva una velocit\u00e0 massima di 60 km/h: fu prodotta fino al 1906: da l\u00ec fino al 1908, il suo posto sarebbe stato preso dalla 14/20 PS, lanciata gi\u00e0 un anno prima.\nLa 14/20 PS.\nLa 14/20 PS fu introdotta nel 1905 per affiancare ed in seguito sostituire la 16/18 PS. Era una vettura di fascia alta, ma era assai vicina, come motorizzazione ed allestimento, alle vetture di lusso dell'epoca.&lt;br&gt;\nCome nel caso della 16/18 PS, anche in questo caso il motore derivava da quello della 20/22 PS e ne ereditava anche la singolare architettura a cilindri accoppiati, una coppia dietro l'altra. La cilindrata, stavolta, era di 3402 cm\u00b3, mentre la potenza massima era di 20 CV a 1500 giri/min. La distribuzione era a valvole laterali, comandate sempre da un asse a camme.&lt;br&gt;\nQuasi identica a quella della 16/18 PS anche la trasmissione, che stavolta comprendeva per\u00f2 anche un cambio a 4 marce.&lt;br&gt;\nIl telaio era invece differente da quello su cui nasceva la 16/18 PS: era infatti un telaio senza chiusura inferiore tramite lamiere, e costituito unicamente da longheroni e traverse in acciaio. Anche il passo era notevolmente differente, e misurava ben 3.16 m, oltre un metro in pi\u00f9 rispetto a quello della 16/18 PS. Le sospensioni mantenevano lo schema ad assale rigido e balestre semiellittiche.&lt;br&gt;\nAll'inizio del 1908, la 14/20 PS ricevette un leggero aumento di potenza, passando a 22 CV e cambiando denominazione in 14/22 PS.&lt;br&gt;\nAlla fine dello stesso anno, fu tolta definitivamente di produzione: la 14/22 PS trover\u00e0 una sua erede nella 13/30 PS, che arriver\u00e0, per\u00f2, oltre tre anni dopo."}
{"id": "1461464", "revid": "45927", "url": "https://it.wikipedia.org/wiki?curid=1461464", "title": "Punto Gr\u00e4fenberg", "text": ""}
{"id": "1461475", "revid": "729019", "url": "https://it.wikipedia.org/wiki?curid=1461475", "title": "Aeroporto di Lecce-San Cataldo", "text": "L'Aeroporto di Lecce-San Cataldo \u00e8 un aeroporto civile di \"terzo livello\" situato nei pressi della citt\u00e0 di Lecce, in Italia.\nCostruito nel 1970, sorge 9 km a est della citt\u00e0 di Lecce e 3,5 km a sud-ovest di San Cataldo, frazione dei comuni di Lecce e Vernole.\nStoria.\nL'aeroporto \u00e8 stato costruito nel 1970 dall'Aeroclub Lecce, che lo ha destinato ad attivit\u00e0 amatoriali e alla scuola di volo. Nel 1990, a causa della mancanza di risorse, l'aeroporto fu chiuso, per poi essere riaperto nel 2000, quando venne riavviata la scuola di pilotaggio e furono offerti servizi di elisoccorso, aerotaxi, avvistamento incendi e ricognizione del territorio.\nNel 2002 la societ\u00e0 Fly Mediterraneo, che da allora si occupa della gestione dell'impianto, ha investito cospicue risorse nel recupero e l'ampliamento della struttura. Lo scalo \u00e8 stato chiuso nuovamente nel 2014. Dopo cinque anni di chiusura, l'aeroporto ha riaperto ufficialmente il 14 giugno 2019.\nAttualmente l'infrastruttura \u00e8 aperta al traffico aereo di aviazione generale non commerciale con limitazione di 5700 kg di MTOW e passeggeri inferiori a 10. Ha una pista di 614\u00d730 m con il codice di riferimento infrastrutturale 1A e il servizio antincendio classificato come presidio. Il nuovo canale assegnato per le esigenze di aviazione generale \u00e8 118.880 con spaziatura a 8.33 kHz."}
{"id": "1461477", "revid": "671029", "url": "https://it.wikipedia.org/wiki?curid=1461477", "title": "Convento dell'Ordine di Cristo", "text": "Il convento dell'Ordine di Cristo (portoghese: \"convento de Cristo\"), o pi\u00f9 semplicemente convento di Cristo a Tomar, in Portogallo, fu originariamente una fortezza appartenente ai cavalieri templari costruita nel XII secolo. In seguito alla dissoluzione dell'Ordine dei templari, avvenuta nel XIV secolo, il ramo portoghese dell'ordine si trasform\u00f2 nell'Ordine del Cristo che finanzi\u00f2 le grandi scoperte del quindicesimo secolo.\nIl convento \u00e8 uno dei monumenti storici ed artistici pi\u00f9 importanti del Portogallo, e fa parte dei patrimoni dell'umanit\u00e0 dell'UNESCO dal 1983.\nStoria.\nRoccaforte templare.\nNel 1118 due cavalieri francesi, Hugues de Payns e Geoffrey de Saint Omer, ottennero dal re cristiano di Gerusalemme Baldovino II il benestare per fondare un'istituzione religiosa che avesse come scopo la cura della moltitudine di pellegrini che affluivano ogni anno in Terra Santa per pregare davanti al Santo Sepolcro.\nDieci anni dopo la confraternita venne legalizzata dal Papa con la Bolla pontificia \"Omne datum optimum\". Nel frattempo l'Ordine del Tempio era gi\u00e0 di fatto divenuto un'importante congregazione di \"monaci-cavalieri\". La decisione papale, che comportava un'infinit\u00e0 di benefici ed esenzioni, era inoltre un'eccezionale lettera di presentazione per monarchi e governanti europei: gli appartenenti all'Ordine, denominati templari, conobbero una vertiginosa ascesa e diventarono, grazie anche a una grande disponibilit\u00e0 finanziaria, una presenza chiave nella politica europea del Medioevo.\nIl castello dei templari di Tomar venne costruito da Gualdim Pais, capo provinciale dell'Ordine dei templari, attorno al 1160. Alla fine dello stesso secolo il castello venne scelto come quartier generale dell'Ordine in Portogallo. Il castello di Tomar fece parte del sistema difensivo creato dai templari per difendere i confini del neonato regno cristiano dall'aggressione dei Mori, che in quel periodo (met\u00e0 del dodicesimo secolo) arrivava approssimativamente al fiume Tago.\nLa famosa chiesa rotonda (\"rotunda\") del castello venne eretta nella seconda met\u00e0 del dodicesimo secolo. La chiesa, come altri edifici religiosi templari in tutta Europa, seguiva il progetto della Cupola della Roccia a Gerusalemme, che i crociati ritenevano erroneamente il tempio di Salomone. Anche la Basilica del Santo Sepolcro, anch'essa a Gerusalemme, venne usata come modello.\nSecondo gli storici cristiani il castello di Tomar resistette nel 1190 agli attacchi del califfo Abu Yusuf Ya'qub al-Mansur, che aveva gi\u00e0 conquistato le fortezze del sud, grazie alla tenacia dei difensori guidati dal templare Gualdim Pais. Una targa nei pressi dell'entrata ricorda questi eventi.\nSede dell'Ordine del Cristo.\nL'ordine dei templari venne soppresso in quasi tutta l'Europa nel 1311-1312 per volere di papa Clemente V, istigato da Filippo il Bello, ma in Portogallo i suoi adepti, i beni, ed in parte la vocazione, vennero trasmessi al nuovo Ordine del Cristo, creato nel 1319 da Dionigi I. L'Ordine di Cristo si spost\u00f2 a Tomar nel 1357.\nUno dei pi\u00f9 importanti gran maestri dell'Ordine fu Enrico il Navigatore, che lo guid\u00f2 dal 1417 fino alla morte, avvenuta nel 1460. Il principe Enrico diede enorme impulso alle spedizioni pionieristiche portoghesi durante l'era delle grandi scoperte. Nel convento il principe Enrico ordin\u00f2 la costruzione di vari chiostri ed altri edifici. Sponsorizz\u00f2 anche miglioramenti urbanistici nella stessa citt\u00e0 di Tomar.\nUn'altra persona famosa legata all'Ordine del Cristo fu Manuele I, che divenne maestro dell'Ordine nel 1484 e re del Portogallo nel 1492. Sotto il suo regno vi furono numerosi miglioramenti al convento, soprattutto l'aggiunta di una nuova navata alla chiesa circolare e le decorazioni effettuate con pitture e sculture.\nIl successore di Manuele I, Giovanni III, demilitarizz\u00f2 l'ordine, trasformandolo in un ordine religioso con una regola basata sugli insegnamenti di Bernardo di Chiaravalle. Ordin\u00f2 anche la costruzione di un nuovo chiostro nel 1557, uno dei migliori esempi di architettura del Rinascimento in Portogallo.\nNel 1581, dopo la crisi di successione portoghese, la nobilt\u00e0 portoghese si radun\u00f2 nel convento e riconobbe ufficialmente Filippo II di Spagna (Filippo I del Portogallo) come re. Fu l'inizio dell'Unione Iberica (1581-1640), durante la quale il Regno del Portogallo e di Spagna furono uniti. L'acquedotto del convento venne costruito durante il regno spagnolo.\nArte ed architettura.\nIl castello ed il convento di Cristo mostrano esempi di stile romanico, gotico, manuelino e rinascimentale.\nCastello e mura.\nIl castello di Tomar venne costruito attorno al 1160 in un punto strategico, sopra una collina e vicino al fiume Nab\u00e3o. Possiede delle mura difensive esterne ed una cittadella (\"alc\u00e1\u00e7ova\") con una torre principale all'interno. L'uso della torre centrale, eretta a scopo residenziale e difensivo, venne introdotto in Portogallo dai Templari, e quella di Tomar \u00e8 tra le pi\u00f9 vecchie dello stato. Un'altra novit\u00e0 introdotta dai templari sono le torri rotonde che dominano le mura esterne, pi\u00f9 resistenti agli attacchi di quelle quadrate. Quando venne fondata la citt\u00e0 molti residenti vivevano in case situate all'interno delle mura difensive.\nChiesa rotonda.\nLa chiesa rotonda romanica del castello (\"charola\", \"rotunda\") venne costruita nella seconda met\u00e0 del dodicesimo secolo dai templari. La chiesa ha una struttura poligonale a sedici lati all'esterno, con contrafforti, finestre rotonde ed un campanile. All'interno ha una struttura ottagonale connessa alla galleria (deambulatorio) tramite archi. In generale la forma ricorda quella della Cupola della Roccia e della Basilica del Santo Sepolcro di Gerusalemme.\nI capitelli delle colonne sono in stile romanico (fine del dodicesimo secolo) e mostrano motivi animali e vegetali, oltre alla scena di San Daniele tra i leoni. Lo stile dei capitelli mostra influenze degli artisti che lavorarono alla Cattedrale vecchia di Coimbra, contemporanea alla chiesa rotonda.\nGli interni sono finemente decorati con sculture e dipinti gotici/manuelini, aggiunti durante un restauro promosso da Manuele I a partire dal 1499. I pilastri dell'ottagono centrale e delle mura del deambulatorio hanno statue policrome dei santi e degli angeli sotto un baldacchino fastoso, mentre muri e soffitto del deambulatorio mostrano dipinti gotici raffiguranti la vita di Cristo. I dipinti sono attribuiti al lavoro del pittore di corte di Manuele I, il portoghese Jorge Afonso, mentre le sculture sono dell'artista fiammingo Olivier de Gand e dello spagnolo Hern\u00e1n Mu\u00f1oz. Un mosaico raffigurante il martirio di San Sebastiano, del pittore portoghese Greg\u00f3rio Lopes, venne creato per la chiesa rotonda ed attualmente \u00e8 esposto presso il Museu Nacional de Arte Antiga di Lisbona.\nNavata manuelina della chiesa.\nDurante la guida di Enrico il Navigatore (prima met\u00e0 del quindicesimo secolo) venne aggiunta una navata gotica alla chiesa rotonda del convento, trasformando quindi la vecchia chiesa rotonda nell'abside di quella nuova. Dal 1510 Manuele I ordin\u00f2 la ricostruzione della navata in stile manuelino. Gli architetti coinvolti furono il portoghese Diogo de Arruda e lo spagnolo Jo\u00e3o de Castilho.\nVista dall'esterno la navata rettangolare appare ricoperta da abbondanti motivi manuelini, tra cui alcuni gargoyl, guglie gotiche, statue e \"corde\" che ricordano quelle usate sulle navi durante l'era delle grandi scoperte, oltre ad una croce dell'Ordine di Cristo ed allo stemma di Manuele I, la sfera armillare. La finestra della casa capitolare (\"Janela do Cap\u00edtulo\"), un'enorme finestra visibile dal chiostro di Santa Barbara sulla facciata occidentale della navata, contiene numerosi motivi manuelini: il simbolo dell'Ordine di Cristo e di Manuele I, oltre a corde coralli e motivi vegetali. Una figura umana nella parte inferiore della finestra rappresenta probabilmente il progettista, Diogo de Arruda. Questa finestra rappresenta uno dei lavori migliori del convento tra quelli in stile manuelino. Sopra si trova una piccola finestra circolare ed una balaustra. La facciata \u00e8 divisa da due corde annodate. I contrafforti ad angoli arrotondati sono decorati con giarrettiere giganti che alludono all'investitura di Manuele I avvenuta dall'Ordine della Giarrettiera per mano di Enrico VII d'Inghilterra.\nL'entrata della chiesa \u00e8 costituita da una magnificente porta laterale, decorata anch'essa con motivi manuelini e da statue della Vergina Maria con il bambino, e dei profeti del vecchio testamento. Questo portone venne progettato da Jo\u00e3o de Castilho attorno al 1530.\nAll'interno la navata manuelina \u00e8 unita alla chiesa rotonda romanica attraverso un grande arco. La navata \u00e8 coperta da un apprezzabile volta a coste ed ha un coro sfortunatamente distrutto dall'invasione delle truppe Napoleoniche all'inizio del diciannovesimo secolo. Sotto il coro si trova una stanza usata come sagrestia. La finestra \u00e8 la famosa finestra della casa capitolare, gi\u00e0 citata.\nChiostri.\nIl convento di Cristo ha un totale di otto chiostri, costruiti nel quindicesimo e sedicesimo secolo. Alcuni esempi:"}
{"id": "1461479", "revid": "1522738", "url": "https://it.wikipedia.org/wiki?curid=1461479", "title": "Mario Party 2", "text": "Mario Party 2 \u00e8 il secondo episodio della serie di videogiochi \"Mario Party\", uscito per la console Nintendo 64 il 17 dicembre 1999.\nIn linea con gli altri episodi della serie, si tratta di una versione del classico gioco dell'oca arricchita da numerosi minigiochi, chi allo scadere dei turni possieder\u00e0 pi\u00f9 stelle sar\u00e0 eletto vincitore.\n\"Mario Party 2\" \u00e8 stato il primo titolo della serie a essere tradotto in italiano, al contrario del primo e del terzo che non sono mai stati tradotti.\nIl 24 dicembre 2010 \u00e8 uscita la versione per Virtual Console per Wii.\nTrama.\nI nostri eroi hanno inaugurato un nuovo parco divertimenti chiamato \"Mario Land\". Tutti sono d'accordo nella scelta del nome, tranne Wario, che lo avrebbe invece voluto chiamare \"Wario Land\". I personaggi cominciano a litigare, fino a quando non interviene Peach ribattezzando il parco \"Peach Land\". Il nuovo nome piace ancor meno agli altri protagonisti e il litigio si anima ancor di pi\u00f9. Nel frattempo, il buon Koopa, andando in giro, scopre che il peggior nemico di Mario, Bowser, ha intenzione di distruggere il parco di attrazione dei nostri eroi e cerca invano di avvertirli. Gli d\u00e0 retta solo il piccolo Toad che ha un'idea per risolvere entrambe le questioni: il parco sar\u00e0 inaugurato col nome del personaggio che riuscir\u00e0 a sconfiggere Bowser.\nModalit\u00e0 di gioco.\nI personaggi giocabili sono 6:\nSono disponibili sei tabelloni, di tre diverse difficolt\u00e0. Ogni tabellone ha un tema, con i personaggi e l'avversario Bowser abbigliati in modo diverso: pirati, West, spazio, archeologia, orrore, castello di Bowser.\nOgni giocatore pu\u00f2 portare con s\u00e9 un unico oggetto, visibile solo quando il giocatore lo ottiene e in seguito simboleggiato solamente con un fungo sopra il riquadro del giocatore: toccher\u00e0 agli avversari ricordare l'identit\u00e0 dell'oggetto. Ogni oggetto ha un effetto speciale, come tirare il dado pi\u00f9 volte o aprire porte.\nSono presenti in totale 70 minigiochi. Alcuni sono delle versioni migliorate di minigiochi presenti nel primo \"Mario Party\", mentre altri sono totalmente nuovi.\nScompaiono i minigiochi per un solo giocatore e vengono inseriti i minigiochi di squadra: 1vs3 e 2vs2.\nOltre ai giochi di abilit\u00e0, in \"Mario Party 2\" vengono introdotti i cosiddetti \"Destiny's Choice\" dove \u00e8 solo la fortuna/sorte a decidere il vincitore."}
{"id": "1461480", "revid": "78273", "url": "https://it.wikipedia.org/wiki?curid=1461480", "title": "Cantanti lirici", "text": ""}
{"id": "1461483", "revid": "289247", "url": "https://it.wikipedia.org/wiki?curid=1461483", "title": "Aeroporto Lepore San Cataldo", "text": ""}
{"id": "1461488", "revid": "289247", "url": "https://it.wikipedia.org/wiki?curid=1461488", "title": "Israel Albert Horowitz", "text": ""}
{"id": "1461493", "revid": "767487", "url": "https://it.wikipedia.org/wiki?curid=1461493", "title": "\u00c1smegin", "text": "Gli \u00c1smegin sono una Folk/Viking Metal band norvegese, fondata nel 1998. I loro testi sono scritti in norvegese (e talvolta in norvegese antico) e ispirati al dramma norvegese Peer Gynt di Henrik Ibsen.\nAlla base del loro corposo sound, molto ricco e variegato, vi \u00e8 una numerosa formazione nella quale ha figurato Lars Nedland, conosciuto per essere cantante, batterista e tastierista dell'acclamata Black metal band di stampo Avant-garde dei Solefald.\nIl secondo album intitolato \"Arv\" \u00e8 stato pubblicato nel novembre 2008 e diffuso sul web il 26 dello stesso mese.."}
{"id": "1461497", "revid": "767487", "url": "https://it.wikipedia.org/wiki?curid=1461497", "title": "Farafra", "text": "Far\u0101fra () \u00e8 la pi\u00f9 piccola oasi del Deserto occidentale in Egitto.\nSi trova nel mezzo del deserto, a circa met\u00e0 strada tra le oasi di Dakhla e Bahariya. Far\u0101fra ha 5.000 abitanti (2002), concentrati nell'unico paese (Qa\u1e63r Far\u0101fra). La maggior parte degli abitanti sono beduini. Vicino a Far\u0101fra si trovano le sorgenti calde di Bi\u02ber Sitta e il lago di al-Muf\u012bd.\nLa principale attrazione di Far\u0101fra \u00e8 il cosiddetto \" Deserto bianco\" (al-\u1e62a\u1e25r\u0101\u02be al-Bay\u1e0d\u0101\u02be) che si trova a 45\u00a0km a nord di Far\u0101fra. Il colore bianco crema \u00e8 legato a formazioni rocciose di gesso che sono state create in seguito a tempeste di sabbia."}
{"id": "1461499", "revid": "108107", "url": "https://it.wikipedia.org/wiki?curid=1461499", "title": "John R. Hicks", "text": ""}
{"id": "1461505", "revid": "1005847", "url": "https://it.wikipedia.org/wiki?curid=1461505", "title": "Elezioni presidenziali negli Stati Uniti d'America del 1788-89", "text": "Le elezioni presidenziali statunitensi del 1788-1789 furono le prime che si tennero nella Federazione. Prima dell'entrata in vigore della Costituzione del 1787, gli Stati Uniti non avevano un autentico capo esecutivo. Nel sistema degli Articoli della Confederazione era previsto un ufficio corrispondente in capo al presidente del Congresso Continentale: un ruolo simile a quello dello \"speaker\" della camera dei Rappresentanti o del presidente del senato degli Stati Uniti.\nIl sistema elettorale prevedeva in origine che ogni grande elettore esprimesse due preferenze. Il candidato che otteneva la maggioranza assoluta dei voti elettorali risultava eletto presidente. Il candidato che otteneva la maggioranza semplice dei voti restanti era eletto vicepresidente. Il XII emendamento della Costituzione, ratificato nel 1804, avrebbe modificato questo sistema richiedendo l'espressione di voti distinti per la presidenza e la vicepresidenza.\nLe elezioni furono vinte da George Washington quasi senza rivali. Enormi erano infatti il suo prestigio e la sua popolarit\u00e0, anche grazie al contributo offerto alla stesura della Costituzione nella Convenzione di Filadelfia. Washington ottenne l'unanimit\u00e0. Dietro di lui John Adams, grazie alla seconda preferenza, raccolse 34 voti elettorali e divenne cos\u00ec il primo vicepresidente degli Stati Uniti.\nElezioni generali.\nPer via dell'inesistenza dei congressi politici, nelle elezioni del 1788 non vi fu scelta formale delle candidature. I fautori della Costituzione statunitense concordavano sulla necessit\u00e0 dell'elezione di Washington, e quando questi decise di interrompere il suo ritiro dalla vita pubblica per candidarsi non vi furono opposizioni. I singoli stati scelsero i loro grandi elettori, i quali votarono all'unanimit\u00e0 per Washington.\nI grandi elettori usarono poi la seconda preferenza per sostenere gli altri candidati, e molti deviarono il loro voto da Adams, pi\u00f9 che per dissenso nei suoi confronti, per evitare che ottenesse gli stessi voti di Washington.\nSolo dieci dei tredici stati federati parteciparono a queste elezioni. La Carolina del Nord e il Rhode Island restarono esclusi, non avendo ancora ratificato la Carta costituzionale. New York non riusc\u00ec a selezionare gli otto grandi elettori che le spettavano a causa di uno stallo istituzionale."}
{"id": "1461515", "revid": "108107", "url": "https://it.wikipedia.org/wiki?curid=1461515", "title": "Kenneth J. Arrow", "text": ""}
{"id": "1461523", "revid": "1590281", "url": "https://it.wikipedia.org/wiki?curid=1461523", "title": "Giovanni Angelo Borroni", "text": "Biografia.\nEgli fu allievo del pittore Angelo Massarotti, e successivamente di Robert De Longe. Resosi indipendente dai propri maestri, venne supportato notevolmente dalla famiglia Crivelli, e venne impiegato diversi anni negli ornamenti pittorici dei loro palazzi. Egli dipinse anche molti affreschi per diverse chiese a Cremona ed a Milano. Nel Duomo di Milano dipinse un \"San Benedetto nell'atto di intercedere per la citt\u00e0\". Egli dipinse anche affreschi a tema mitologico per il Palazzo Brentano di Corbetta, assieme a Mattia Bortoloni ed a Giovanni Antonio Cucchi, col quale collabor\u00f2 anche a Villa Alari a Cernusco sul Naviglio, a Palazzo Mezzabarba, Palazzo Olevano e Palazzo Bellisomi Vistarino di Pavia e a Palazzo Clerici a Milano. Borroni dipinse anche la \"Gloria di sant'Omobono\" (1755) nella cupola della chiesa dedicata a allo stesso di Cremona, e anche una bella tela raffigurante il \"Martirio di San Bartolomeo\" nella Chiesa di San Sisto (Piacenza). Nel santuario della Madonna di Caravaggio in Codogno \u00e8 presente una tela che rappresenta San Michele Arcangelo a lui attribuita. Interessante fu la collaborazione con Sebastiano Galeotti in numerose chiese sia a Piacenza che a Codogno."}
{"id": "1461524", "revid": "162719", "url": "https://it.wikipedia.org/wiki?curid=1461524", "title": "Leonardo Da Vinci (sommergibile)", "text": ""}
{"id": "1461525", "revid": "1318658", "url": "https://it.wikipedia.org/wiki?curid=1461525", "title": "Ferrovia Cuneo-Limone-Ventimiglia", "text": "La ferrovia Cuneo-Ventimiglia, nota anche come linea del Tenda e \"ferrovia delle meraviglie\", \u00e8 una linea ferroviaria internazionale che collega Cuneo a Ventimiglia attraversando un tratto di territorio francese compreso tra due tratte in territorio italiano. Questa singolare circostanza \u00e8 dovuta al fatto che, all'epoca della progettazione della linea, il tracciato si trovava interamente nel Regno di Sardegna, e alcune localit\u00e0 attraversate furono cedute alla Francia negli anni successivi: i territori dell'ex Contea di Nizza e parte della val Roia nel 1860, Briga Marittima e Tenda dopo la seconda guerra mondiale nel 1947. A Breglio si dirama una linea per Nizza, che corre interamente in territorio francese.\nLa gestione delle infrastrutture del tratto in territorio italiano \u00e8 affidata a Rete Ferroviaria Italiana (RFI) che qualifica la linea come complementare. Dal 2014 il tratto in territorio francese \u00e8 gestito da SNCF, dopo il reintegramento all'interno del R\u00e9seau Ferr\u00e9 de France (RFF).\nStoria.\nL'idea di una ferrovia attraverso il Colle di Tenda nacque quando ancora Casa Savoia regnava sul Piemonte e sulla Contea di Nizza e gli scambi commerciali e culturali richiedevano vie di comunicazione sulla direttrice nord-est/sud-ovest. Lo sviluppo industriale del XIX secolo indusse Cavour nel 1853 a presentare richiesta di costruzione di una ferrovia fra Torino e la Costa Azzurra al Parlamento sardo.\nGli studi si protrassero dal 1856 fino al 1895; il primo progetto per collegare Cuneo a Nizza venne vanificato dalla cessione di quest'ultima alla Francia nel 1860. In questa fase va peraltro segnalato il progetto di Coriolano Monti, pubblicato nel 1863. I sostenitori di un ulteriore collegamento tra Piemonte e Liguria ripiegarono allora su un collegamento con Ventimiglia, inserito nella tabella B della approvata dal Parlamento italiano nel 1879; parte notevole di questo risultato fu dovuta a Giuseppe Biancheri, che sostenne la proposta in concorrenza con l'alternativa Ceva-Ormea-Oneglia (da cui sarebbe nata la ferrovia Ceva-Ormea). I lavori dal lato piemontese iniziarono nel 1882; nel 1891 fu messo in funzione il tratto fino a Limone Piemonte e nel 1900 venne raggiunta Vievola attraverso la galleria del Colle di Tenda; a quel punto, vi erano varie alternative, tra cui costruire il rimanente tratto verso il mare in territorio solo italiano (che avrebbe per\u00f2 imposto costi elevati e la costruzione di tratti a cremagliera), ma si prefer\u00ec cercare un accordo con la Francia, con la quale nel 1904 fu firmata una convenzione nella quale si stabil\u00ec di costruire, ciascuna nazione per la tratta di sua competenza, la tratta rimanente tra Vievola e Ventimiglia, oltre che una bretella tra Breglio e Nizza.\nI lavori procedettero a rilento a partire dal 1909, anche a causa delle grandi difficolt\u00e0 orografiche; la prima guerra mondiale blocc\u00f2 la costruzione quando gi\u00e0 erano stati realizzati i tratti Ventimiglia-Airole e Vievola-San Dalmazzo di Tenda, e questi ripresero negli anni venti fino all'inaugurazione il 30 ottobre 1928. L'esercizio venne assunto dalle Ferrovie dello Stato e dalla societ\u00e0 francese PLM (Paris-Lyon-M\u00e9diterran\u00e9e).\nL'apertura della ferrovia port\u00f2 immediati vantaggi al traffico tra il Piemonte e il mare, ma soprattutto a quello internazionale tra la Svizzera e Nizza dato che ne ridusse del 40% il percorso attraverso il nuovo itinerario Loetschberg, Sempione, Torino e Cuneo. L'orario ufficiale delle ferrovie del 1936 prevedeva un treno internazionale diretto che in 12 ore collegava Berna - in Svizzera - a Sanremo, via Domodossola, Arona, Santhi\u00e0 (tramite la Ferrovia Santhi\u00e0-Arona, evitando l'allungamento di percorso via Novara), Torino, Cuneo, Breglio e Ventimiglia. Il servizio era in coincidenza a Berna con treni provenienti da Londra via Calais, Bruxelles, Amsterdam via Colonia e Basilea, Oslo e Berlino. Una sezione del treno proseguiva da Breglio per Nizza a cura della compagnia francese PLM.\nPer migliorare la potenzialit\u00e0 della linea, tra il 1931 e il 1935 essa venne elettrificata con il sistema trifase, inizialmente solo nel tratto italiano, e successivamente sull'intera lunghezza; tuttavia, la crisi del 1929 e successivamente le sanzioni economiche all'Italia fascista non permisero un vero e proprio decollo del traffico, sia viaggiatori che merci.\nLa seconda guerra mondiale inflisse gravissimi danni alla ferrovia; le truppe tedesche in ritirata distrussero tutti i suoi impianti minando ponti e gallerie. Le tratte Cuneo-Vievola e Nizza-Breil vennero rimesse in efficienza entro il 1947, ma non si procedette subito alla ricostruzione delle altre tratte.\nSolo nel 1976 inizi\u00f2 il concreto riarmo della linea, dopo un ulteriore accordo internazionale. L'esercizio iniziato nel 1979, dopo l'inaugurazione del 6 ottobre venne ripartito tra SNCF ed FS tra Nizza e Cuneo e il tratto da Breil-sur-Roya a Ventimiglia interamente a carico delle FS.\nIl traffico passeggeri \u00e8 curato da Trenitalia e SNCF.\nNel 2016 la rivista tedesca \"H\u00f6rzu\", considerando un tutt'uno la tratta da Torino a Nizza, l'ha classificata al nono posto tra le dieci linee ferroviarie pi\u00f9 belle del mondo.\nIl 4 settembre 2017 la linea chiude per lavori di manutenzione ed ammodernamento, tra i quali si annoverano la riparazione di alcuni viadotti, l'installazione del sistema SCMT per permettere ai treni italiani una velocit\u00e0 superiore ai 40 km/h, la manutenzione del sistema di segnalamento e sicurezza, l'installazione, in alcuni tratti a rischio, di reti di protezione e sistemi di rilevamento della caduta dei massi, la messa in sicurezza del traforo del Colle di Tenda e la sostituzione delle componenti del binario come rotaie e traversine.\nIl 13 luglio 2018, in ritardo rispetto alla previsione di SNCF Reseau che aveva inizialmente annunciato il 28 aprile 2018 come data delle riapertura, la linea viene riaperta con il ripristino del traffico precedente alla chiusura. Al primo viaggio sono presenti diverse autorit\u00e0, tra le quali il sindaco di Cuneo Federico Borgna e l'assessore ai trasporti della Regione Piemonte Francesco Balocco, e viene caldeggiata l'ipotesi di un potenziamento della linea.\nIl 3 ottobre 2020 \u00e8 stato chiuso alla circolazione ferroviaria il tratto della linea tra San Dalmazzo di Tenda e Fontano-Saorgio a seguito dei danni causati dal maltempo presso il ponte di San Dalmazzo di Tenda, vicino alla galleria della Biogna (km 58+420). Il successivo 6 ottobre il traffico \u00e8 stato limitato da Trenitalia al tratto tra Cuneo e Limone Piemonte, in attesa di verifiche su tutto il tratto italiano della linea; il servizio sull'intero percorso \u00e8 ritornato regolare a partire dal 3 maggio 2021, con la riapertura del tratto San Dalmazzo-Fontano.\nCaratteristiche.\nLa linea in territorio francese \u00e8 stata ricostruita seguendo il percorso originale a binario unico.\nLa SNCF, dopo lo smantellamento del vecchio binario, esegu\u00ec dei rilievi plano-altimetrici sulla piattaforma allo scopo di:\nLa commissione mista FS-SNCF istituita dalla convenzione intergovernativa del 24 giugno 1970 decise che la modalit\u00e0 di trazione sarebbe stata quella con motori termici, ma che tuttavia l'infrastruttura avrebbe riservato la possibilit\u00e0 di un'eventuale elettrificazione.\nPrima della distruzione bellica la linea era interamente elettrificata in corrente alternata trifase a -, che rimase in opera, sulla tratta Cuneo-Limone Piemonte(-Vievola) fino al 1973, quando avvenne la conversione all'attuale sistema in corrente continua a , tuttora in opera fino alla stazione di Limone Piemonte, che svolge il ruolo di stazione di confine.\nTra il tunnel di Tenda e Olivetta San Michele, il percorso corre in territorio francese, nel dipartimento delle Alpi Marittime. A Breil-sur-Roya vi \u00e8 una diramazione: uno dei due rami, quello propriamente \"internazionale\", prosegue fino alla stazione di Nizza (SNCF), mentre l'altro rientra in territorio italiano e termina alla stazione di Ventimiglia. Dato che non si \u00e8 rielettrificata la linea ricostruita, i treni con percorso che non interessa solamente la tratta Cuneo-Limone Piemonte sono effettuati a trazione diesel, con l'uso di automotrici sia francesi che italiane per la maggior parte dei servizi viaggiatori. Per consentire l'impiego promiscuo di macchinisti sia francesi che italiani, le automotrici italiane del gruppo ALn 668.3000 e alcune del gruppo ALn 663 sono state modificate sin dall'origine con l'installazione del dispositivo vigilante VACMA, in modo da renderle adatte alla condotta ad \"agente solo\" in uso in Francia, e con l'applicazione di un rapporto di trasmissione ridotto che ne aumentasse le prestazioni in salita.\nLa linea, in conseguenza della difficile orografia, presenta ben ventisette importanti opere ingegneristiche all'aperto e trentatr\u00e9 sotterranee, oltre a numerose altre minori ma non per questo meno spettacolari. Le pi\u00f9 importanti sono i viadotti de \"la Chapelle\", di \"San Dalmazzo\", di \"Scarassoui\" e de \"la Maglia\" e i ponti sulla \"Biogna\", di \"Saorgio\", della \"Briga\" e di \"Fontan-Saorgio\" oltre alla deviazione e la canalizzazione del torrente Ceva.\nQuattro gallerie hanno forma elicoidale per guadagnare o perdere quota senza dover superare le massime pendenze ammissibili; tre si svolgono nel tratto in territorio francese, una in quello piemontese. Le pi\u00f9 importanti sono quelle di \"Tenda\", di \"Rio Freddo\", di \"Morga\", di \"Camara\", di \"San Roch\", della \"Gigne\", di \"Cottalorda\" e \"dell'Arme\".\nIn conseguenza di un errore di manovra dei segnali francesi il 27 gennaio 2003, nella galleria Biogna a San Dalmazzo di Tenda, si verific\u00f2 uno scontro tra un treno italiano ed uno francese, nel quale persero la vita i due macchinisti del treno italiano. Una targa commemorativa nella stazione di San Dalmazzo di Tenda ricorda l'episodio.\nPercorso.\nStazione di Cuneo.\n\u00c8 la principale stazione ferroviaria della citt\u00e0 di Cuneo. Si trova in piazza della Libert\u00e0, ad ovest dell'abitato.\nTraffico.\nI treni regionali di Trenitalia programmati nell'ambito del contratto di servizio con la Regione Piemonte servono la linea impiegando materiale rotabile italiano. Il tratto Limone Piemonte-Cuneo \u00e8 percorso dai treni che collegano Limone Piemonte con Fossano, svolti con convogli elettrici. La relazione internazionale Cuneo-Ventimiglia viene invece ricoperta da due coppie giornaliere di treni, una al mattino e una al pomeriggio, effettuati con convogli diesel.\nEsclusivamente nella tratta francese, tra Breglio e Tenda, circolano anche i treni TER Provence-Alpes-Cote d'Azur, operati da SNCF con materiale rotabile diesel francese. La stazione di Vievola, pur essendo ubicata in territorio francese, \u00e8 servita da soli treni italiani."}
{"id": "1461526", "revid": "162719", "url": "https://it.wikipedia.org/wiki?curid=1461526", "title": "Leonardo Da Vinci (nave da battaglia)", "text": ""}
{"id": "1461533", "revid": "108107", "url": "https://it.wikipedia.org/wiki?curid=1461533", "title": "Harry M. Markowitz", "text": ""}
{"id": "1461535", "revid": "767487", "url": "https://it.wikipedia.org/wiki?curid=1461535", "title": "Eistla", "text": "Eistla \u00e8 un personaggio della mitologia norrena; \u00e8 descritta come una gigantessa, nonch\u00e9 delle nove madri di Heimdallr.\nSecondo l\"'Edda poetica\", era una delle nove figlie delle divinit\u00e0 marine \u00c6gir e R\u00e1n (le \"\u00c6girsd\u00e6tra\", in norreno)."}
{"id": "1461536", "revid": "767487", "url": "https://it.wikipedia.org/wiki?curid=1461536", "title": "Il destino nel nome - The Namesake", "text": "Il destino nel nome (\"The Namesake\") \u00e8 un film del 2006 diretto da Mira Nair, tratto dal romanzo \"L'omonimo\" di Jhumpa Lahiri. Racconta la storia di una famiglia nell'arco di due generazioni.\nTrama.\nAshima e Ashoke sono due giovani bengalesi, il cui matrimonio viene combinato dalle rispettive famiglie. Una volta sposati si trasferiscono negli Stati Uniti, dove l'impatto con la fredda e grigia New York contrasta con i colori caldi di Calcutta. Nel corso degli anni inizieranno a conoscersi, amarsi e rispettarsi mettendo al mondo due figli, e dovendo adattarsi ad un paese culturalmente molto diverso dal loro.\nAshoke decide di battezzare il primogenito Gogol, in onore dello scrittore russo Nikolai Gogol, il cui racconto \"Il cappotto\" gli salv\u00f2 la vita da un terribile incidente ferroviario. Una volta adolescente, Gogol cercher\u00e0 di ribellarsi al nome affibbiatogli e alla cultura della sua famiglia, volendo vivere da occidentale come un americano qualunque, tanto da iscriversi all'universit\u00e0 Yale e frequentare una ragazza statunitense. Il padre cercher\u00e0 di insegnargli il vero significato del suo nome, ossia \"ogni giorno \u00e8 un dono\", e il ragazzo alla fine capir\u00e0 appieno gli insegnamenti del saggio genitore."}
{"id": "1461538", "revid": "466539", "url": "https://it.wikipedia.org/wiki?curid=1461538", "title": "Juf", "text": "Juf \u00e8 una frazione di 30 abitanti del comune svizzero di Avers, nella regione Viamala (Canton Grigioni). \nPosto a un'altitudine di 2.126 m s.l.m., \u00e8 il centro abitato da residenti permanenti pi\u00f9 alto d'Europa e in assoluto il secondo centro abitato pi\u00f9 alto d'Europa, dopo Eira (2.172 m s.l.m.), frazione di Livigno priva di residenti permanenti, subito seguito da Trepalle (2.069 m s.l.m.), anch'essa frazione di Livigno, e dal comune francese di Saint-V\u00e9ran.\nHa una popolazione di 30 abitanti, . I suoi primi abitanti furono i Walser arrivati nel 1292."}
{"id": "1461539", "revid": "194688", "url": "https://it.wikipedia.org/wiki?curid=1461539", "title": "Fontana della Spina Corona", "text": ""}
{"id": "1461540", "revid": "91533", "url": "https://it.wikipedia.org/wiki?curid=1461540", "title": "Mattia Bortoloni", "text": "Nonostante l'apprezzamento dei suoi contemporanei, successivamente rimase a lungo sottovalutato, solo con gli studi dell'ultima met\u00e0 del Novecento gli \u00e8 stata riconosciuta una meritata posizione tra gli \"estrosi\" capofila della pittura rococ\u00f2 veneta. Studi che stanno ancora restituendo alla firma del Bortoloni opere variamente attribuite ad altri o ignorate dalla letteratura critica.\nBiografia.\nMattia Bortoloni nacque in Polesine, ma data la scarsit\u00e0 di documenti finora rintracciati, resta incerto l\u2019esatto luogo di nascita. Basandosi su una fonte antica e abbastanza affidabile (Francesco Saverio Bartoli, \"Le pitture, sculture ed architetture della citt\u00e0 di Rovigo\", 1793) viene indicato San Bellino. In base alla riscoperta dell\u2019atto di battesimo, resa nota nel convegno tenutosi nel 1987, viene spesso riportato invece come nato a Canda, nella cui parrocchiale fu effettivamente battezzato cinque mesi pi\u00f9 tardi, il 2 di agosto. Alcune pubblicazioni citano anche Castelgugliielmo dove, sulla strada per San Bellino, la famiglia Bortoloni possedeva una casa \u2013 dotata anche di un oratorio \u2013 passata in propriet\u00e0 nel 1719 a Giovanni Battista, fratello minore del pittore.\nQuando ancora Mattia era un bambino la famiglia, pur mantenendo i rapporti con il territorio d'origine, si trasfer\u00ec a Venezia. Qui fu allievo nello studio di Antonio Balestra da cui apprese il rigore interpretativo dei maestri pi\u00f9 antichi. Oltre ai ben assimilati insegnamenti del maestro \u2013 che hanno talvolta condotto gli storici ad equivoci attributivi \u2013 seppe formarsi una propria individualit\u00e0 artistica mutuando ed elaborando il proprio approccio alla pittura anche da altri artisti pi\u00f9 anziani ma a lui contemporanei \u2013 come Dorigny, Bencovich, Piazzetta e Ricci \u2013 o del Seicento, tra cui in special modo Carpioni. Le sue capacit\u00e0 furono ben presto evidenti, acquisendo fin da giovane una piena autonomia di mestiere e una padronanza artistica tale da farsi notare tra i giovani artisti veneti emergenti dell'inizio del XVIII secolo. \nEsordi.\nNel dicembre del 1716, appena ventenne, Andrea Corner gli commission\u00f2 l'incarico di decorare la palladiana villa Cornaro, residenza di famiglia situata presso Piombino Dese, in provincia di Padova. Commissione per altro ben documentata dall'Ivanoff con il ritrovamento e la pubblicazione dei contratti nel 1950; nel saggio emerge anche un immediatamente precedente incarico per la decorazione di un non identificato palazzo dei Corner a Padova. Nella villa euganea, incorniciati dagli stucchi Bortolo Cabianca (fratello dello scultore Francesco), dipinse un ciclo di centoquattro riquadri ad affresco caratterizzati da rarefatte visioni prospettiche con rappresentazioni figurative decisamente allungate di un gusto quasi pre-neoclassico, con scene tratte dal Vecchio e dal Nuovo Testamento, alle quali si aggiungono cinquantotto allegorie a monocromo ispirate all'\"Iconologia\" di Cesare Ripa. La tematica del ciclo rivela episodicamente come fonte iconografica la \"Bibbia\" pubblicata ad Amsterdam nel 1700 da Pieter Mortier, allo stesso tempo, cos\u00ec insolita per una committenza civile e soprattutto per l'estensione, trova una evidente motivazione nella ripetizione di simboli tipici della massoneria, cui evidentemente Andrea Corner ed il cugino Francesco, ambasciatore a Londra, erano affiliati. \nNell'estate del 1717, dopo la fine dell'esteso lavoro, Bortoloni spos\u00f2 Vittoria Vettorelli, in una non identificata chiesa di Piombino.\n\u00c8 ascrivibile al 1719 la prima opera per la sua terra avita: la pala dei \"Santi Bovo, Spiridione e Francesco di Paola\" per la parrocchiale di Casteguglielmo, ora riposto nella sagrestia. Si tratta di un dipinto in stretta relazione con le soluzioni spaziali, cromatiche e figurative degli affreschi di Piombino Dese. Quel ciclo risulta anche fonte per alcuni elementi iconografici, fra tutti il volto della figura eretta di san Bovo cos\u00ec rassomigliante al supposto autoritratto di villa Corner nel riquadro di \"Davide benedicente e offerente davanti all'Arca\".\nA Venezia verso la maturit\u00e0.\nNegli anni venti del Settecento, probabilmente dopo aver realizzato i quattro affreschi monocromi con le \"Storie di Alessandro Magno\" per la villa Morosini Vendramin Calergi a Fiesso Umbertiano, fu attivo prevalentemente a Venezia. Qui, a stretto contatto (ed anche in concorrenza) con Ricci, Piazzetta e Tiepolo, matur\u00f2 la sua personalit\u00e0 artistica sebbene i lavori siano collocabili temporalmente per lo pi\u00f9 in base all'evoluzione stilistica. Mentre l'\"Allegoria del merito\" dipinto per un ignoto palazzo veneziano e ora al museo di Ca' Rezzonico, \u00e8 considerabile opera precoce, si possono datare tra il 1720 e il 1723 gli affreschi sulle volte della scala d'onore e della relativa lanterna di Ca' Farsetti con il \"Trionfo della Poesia,\" il \"Trionfo della Nobilt\u00e0 e delle Virt\u00f9 sul Tempo\" e il \"Trionfo delle Arti\". Nel 1723 fu avverso a Tiepolo e al vincente Piazzetta nel concorso per la cappella di San Domenico ai Santi Giovanni e Paolo. Successivamente dipinse \"Scipione rifiuta gli onori ragali\", ora a Newport e la \"Caccia al cinghiale\", ora al Mus\u00e9e de la chasse et de la nature di Parigi. Attorno al 1725 dipinse la grande tela da soffitto \"Giunone chiede ad Eolo di liberare i venti\" sempre a Ca' Farsetti e nel 1727 realizz\u00f2 l'\"Apoteosi della famiglia Sceriman\" per il loro palazzo in Lista di Spagna. Concluse le sue produzioni a Venezia nel 1729 con gli affreschi per la chiesa dei Tolentini; la \"Gloria di san Gaetano da Thiene\" sul soffitto del coro, e le scene a monocrome della vita di san Nicola da Tolentino alternate dal \"Trionfo della Fede\" e il \"Trionfo della Speranza\", dipinti sulla volta del cappella dedicate al santo. Al di fuori della citt\u00e0 dominante sono da segnalare altre opere eseguite tra il 1723 ed il1727 come il ciclo di affreschi di Villa Albrizzi a Preganziol (un tempo attribuite al Crosato) e la piccola pala della \"Madonna coni santi Antonio da Padova, Girolamo e Gabriele Arcangelo\" della parrocchiale di Selve. L'opera fortemente pittoniana, ma anche vicina ai lavori del suo compagno negli studi presso Balestra Giambattista Mariotti, fu commissionata probabilmente dalla famiglia Buja\u010di\u0107 per la chiesetta di Sant\u2019Antonio o forse per il convento francescano soppresso nel 1806. \nDue ulteriori opere fuori Venezia, probabilmente del 1727 o di poco successive, sono le pale di \"Santa Maria Maddalena con un angelo crocifero\" e della \"Madonna col Bambino e i santi Vittore e Corona\" per la parrocchiale di Fanzolo; ambedue le tele, di netta influenza piazzettesca, rimasero a lungo ignorate dalla critica.\nSi pu\u00f2 cos\u00ec dire che sul finire di questo secondo decennio del Settecento Bortoloni inizi\u00f2 ad esplorare nuove possibilit\u00e0 di lavoro fuori Venezia: la scena affollata da pittori di genio e destinata ad essere dominata dal Tiepolo aveva gi\u00e0 sollecitato l'emigrazione altri validi pittori come Crosato, Diziani e Fontebasso. Ed in effetti questi anni, e i successivi, lo videro sempre pi\u00f9 attivo nei territori del dogado, intrecciando cronologicamente l'esecuzione di opere nel Friuli e nel Veneto, e spingendosi dal suo Polesine oltre al Po nella citt\u00e0 di Ferrara e anche, dapprima episodicamente poi pressoch\u00e9 definitivamente, nella Lombardia austriaca. \nGirando per il Veneto, il Friuli e la sosta a Ferrara.\n\u00c8 di nuovo riscontrabile la matrice piazzettesca nelle luci del \"Cristo in croce con i santi Maria Maddalena e Benedetto\" di Monselice, questa volta fusa con la lezione del Balestra nella figura del Cristo ed alcune ascendenze crespiane nella figura addolorata della Maddalena probabilmente; il dipinto ora nella chiesa di Santa Giustina proviene dalla chiesa di Santa Rosa per cui probabilmente fu dipinto nel 1730 circa. \nTra il 1732 ed il 1735, dipinse l'\"Elemosina di san Tommaso da Villanova\" per la demolita chiesa della Trinit\u00e0 annessa al monastero delle monache agostiniane di Rovigo, ora conservata all'Accademia dei Concordi. La tela, dalle nette assonanze stilistiche con la \"Crocifissione\" di Monselice, un tempo attribuita a Gregorio Lazzarini \u2013 e pi\u00f9 tardi ad un seguace di Tiepolo \u2013 fu identificata come opera di Bortoloni dall'Ivanoff nel 1950. L'opera \u00e8 particolarmente indicativa della sensibilit\u00e0 dell'autore e organizzata dinamicamente in due porzioni: in quella superiore le figure e gli sguardi dei santi Agostino e Antonio sono rivolti al cielo, in quella inferiore il san Tommaso, poco ieraticamente accasciato a sedere, consegna l'elemosina alla realistica poverella il cui timido e triste infante si ritrae sopra le sue spalle. \nTendenzialmente poco pi\u00f9 tarde (1734-1735) sono le due grandi tele \"Adorazione dei Re Magi\" e \"Adorazione dei pastori\" che il pittore dipinse per la chiesa arcipretale dei Santi apostoli Pietro e Paolo a Fratta Polesine.\nPresumibilmente sono collocabili attorno al 1735 sono i dipinti riscoperti pi\u00f9 recentemente da Enrico Lucchese: la piccola pala di \"Sant\u2019Antonio\" per l'oratorio della Rotonda \u2013 ma ora nella foresteria della vicina Villa Valmarana \u2013 e la \"Sacra famiglia con i santi Antonio da Padova e Chiara\" nella chiesa di Sant\u2019Antonio da Padova a Latisana. Quest'ultima pala, a riprova dell'interesse critico che suscita, era stata prima variamente attribuita a Giambettino Cignaroli, Jacopo Amigoni e poi nel 1968 a Francesco Cappella.\nTra il 1735 ed il 1738 fu attivo a Ferrara \u2013 unico pittore veneto in quella met\u00e0 del secolo \u2013 dapprima con la pala per la cattedrale il \"Miracolo di san Tommaso d'Aquino\" (commissionata nel 1735) e poi con l'altra pala della \"Madonna col Bambino e i santi Cosma e Damiano\" (1737) per l'oratorio Santi Cosma e Damiano detto de' Spiziali.\nProbabilmente riferibili al periodo ferrarese sono i due bozzetti del \"Miracolo di san Vincenzo Ferrer\" ora al Museo Thyssen-Bornemisza di Madrid, il dipinto presente nella chiesa di San Domenico, realizzato seguendo fedelmente queste tracce, fu realizzato invece da Luigi Corbi nel 1790. \nTrasferimento in Lombardia.\nDopo i primi incarichi episodici, gli affreschi di palazzo Casati Dugnani di Milano e quelli del palazzo Brentano di Corbetta \u2013 sicuramente negli anni trenta del secolo \u2013 l'attivit\u00e0 principale dl Bortoloni fu concentrata prevalentemente nella Lombardia austriaca. \nIncontr\u00f2 di nuovo i lavori del Tiepolo dipingendo anch'egli alcuni soffitti nel piano nobile di palazzo Clerici (1740 c.): l\"'Apoteosi di un eroe\" (forse Giorgio II Clerici) sopra lo scalone; un'altra \"Apoteosi\" (forse rappresentante il marchese Antonio Giorgio e la moglie Fulvia Visconti) ed \"Eolo e i venti\" nell'appartamento padronale; a questi si aggiunge una rovinata e rimaneggiata \"Allegoria\" \u2013 riferibile al buon governo austriaco \u2013 nella galleria dei quadri e probabilmente anche altre decorazioni perdute.\nA Milano fu attivo anche nei temi sacri con la \"Gloria di sant'Alessandro Sauli\" per i Barnabiti di San Barnaba nel 1742, e il \"Beato Bernardo Tolomei che benedice le offerte\" per gli Olivetani di San Vittore al Corpo nel 1745.\nPer la committenza religiosa fu attivo anche in altre citt\u00e0 lombarde nel 1742 circa: gli affreschi della cappella e dell'anticappella del Corpus Domini nel duomo di Monza, l'affresco del \"Trionfo della Carit\u00e0\" nel vescovado di Lodi e l\"'Assunta\" nella parrocchiale dei Santi Pietro e Paolo a Ospedaletto Lodigiano.\nE ancora nella provincia lombarda fu attivo per altre commissioni civili: l'affresco del \"Carro del sole\" nella sala di Apollo del palazzo Rasini a Cavenago Brianza nel 1745 e nel 1746-1747 il ciclo di affreschi per la residenza di campagna dei marchesi Casnedi (ora villa Raimondi Carpegna) a Birago di Lentate gi\u00e0 curiosamente descritti nella letteratura critica come \"Storie di Cleopatra\", e invece \"Storie di Paride ed Elena\" nel salone del pianterreno e \"Storie di Aureliano e Zenobia\" in quello del piano nobile\nLa parentesi piemontese.\nNel 1746 Bortoloni inizi\u00f2 la sua avventura piemontese dove \u2013 probabilmente su segnalazione di Felice Biella, conosciuto quando frescava nel vescovado di Lodi \u2013 riusc\u00ec ad introdursi con successo nell'intricata vicenda del santuario di Vicoforte. Il progetto era la decorazione pittorica dell'enorme volta ovale a cupola; il primo incarico gi\u00e0 nel 1735 a Giuseppe e Nicola Dallamani non aveva avuto seguito, pi\u00f9 tardi il lavoro eseguito da Pietro Antonio Pozzo venne cancellato in quanto non gradito. L'opera venne affidata allora a Giuseppe Galli Bibiena come quadraturista e a Sebastiano Galeotti come figurista e inizialmente Biella coadiuv\u00f2 Bibiena. I lavori vennero presto interrotti per la morte di Galeotti nel 1941. Si tent\u00f2 di sostituire il figurista con Alessandro Ferretti ma il cantiere venne definitivamente chiuso a causa della guerra Alla nuova coppia di pittori Bortoloni-Biella fu prima imposto l'esecuzione dell'affresco la \"Cena in Emmaus,\" nel refettorio del convento, come saggio prova. Successivamente, tra il 1746 e il 1748, poterono affrontare la decorazione della grande volta a cupola ellittica seguendo l'impostazione quadraturistica lasciata da Bibiena. Il risultato \u00e8 di un gusto pienamente rococ\u00f2 con squarci di cielo che si aprono nella tessitura quadraturistica a finti cassettoni. Squarci in cui appaiono angeli musicanti e allegorie di virt\u00f9 e una Madonna protetta da un ricco baldacchino, principesca pi\u00f9 che umile, che ascende verso la Trinit\u00e0 in gloria nella grande lanterna: Squarci che talvolta scendono fino al bordo tamburo per ospitare gli apostoli, altrimenti presentati in in finte nicchie. La movimentazione \u00e8 completata da inserti sagomati, quasi sospesi, che spezzano la regolarit\u00e0 delle aperture facendo volare nell'aria le figure o pi\u00f9 semplicemente ornando di ghirlande la composizione. \nContemporaneamente, o subito successivamente, alla cupola di Vicoforte Bortoloni esegu\u00ec alcune opere per altre chiese piemontesi: Ia pala dell\"'Immacolata tra i santi Carlo, Felice e Martino\" per la cappella di San Carlo nella cattedrale di Mondov\u00ec, commissionata dall'allora vescovo; probabilmente eseguito invece in committenza autonoma, fu l'ovale su tela raffigurante il \"Martirio di san Lorenzo\" nel coro della chiesa di San Lorenzo a Trino (1748-1749) dove nonostante il forte degrado restano percepibili gli insegnamenti del Balestra e gli influssi di Tiepolo; risulta invece perduta la decorazione a fresco di Sant'Andrea a Torino, di cui mancano anche bozzetti e disegni preparatori. \nBortoloni non ebbe modo di entrare nelle grazie della nobilt\u00e0 sabauda n\u00e9 della corona e ci risulta un'unica commissione civile: nuovamente con Felice Biella affresc\u00f2 il grande soffitto raffigurante l\"'Olimpo\" e la \"Caduta dei giganti\" nel palazzo Barolo di Torino 1749. Avvolto nel mistero resta il disegno per la decorazione del soffitto di un teatro progettato con il quadraturista e scenografo Innocenzo Bellavite, secondo le annotazioni la costruzione avrebbe dovuto essere a Casale ma non ne sussiste traccia reale di esecuzione o demolizione. \nGli ultimi anni.\nFece cos\u00ec ritorno in Lombardia dove affresc\u00f2 una stanza del palazzo Visconti a Brignano Gera d'Adda con \"Storie di Alessandro Magno\" (1748). \nSoltanto nel 1749 torn\u00f2 a lavorare nei territori della Serenissima iniziando gli affreschi della chiesa dei Santi Bartolomeo e Stefano a Bergamo. Il ciclo di dipinti avrebbe dovuto comprendere tutto il soffitto della chiesa e Bortoloni, con il suo linguaggio decisamente rococ\u00f2, dichiaratamente intendeva seguirvi le esperienze prospettiche di padre Andrea Pozzo ben coadiuvato dal quadraturista comacino Francesco Palazzi Riva. Il rodigino riusc\u00ec a realizzare la complessa narrazione della \"Gloria del Santissimo Sacramento\" nel presbiterio: una composizione zigzagante che partendo dalla figura di Melchisedech passava dal re David a Giovanni Battista, per culminare nell'angelo che reca il calice. Sotto, in una partizione mistilinea, rappresentava in monocromo il \"Sacrificio d'Isacco\" come anticipazione dell'eucaristia. Il complesso, gi\u00e0 pienamente concepito, dovette essere finito da Gaspare Diziani e Palazzi Riva: Bortoloni era morto improvvisamente nella sua casa milanese nell'estate del 1750. "}
{"id": "1461541", "revid": "729019", "url": "https://it.wikipedia.org/wiki?curid=1461541", "title": "Eadberht III Pr\u00e6n", "text": "Il suo breve regno di una ribellione contro l'egemonia del regno di Mercia, segnando anche l'ultima volta come regno indipendente.\nRe Offa di Mercia sembra aver regnato direttamente sul Kent dal 785 al 796, anno in cui, come ricorda la \"Cronaca anglosassone\", re Offa mor\u00ec ed Eadberht, \"altro nome di Pr\u00e6n\", prese il potere nel Kent. Eadberht sembra essere stato in precedenza in esilio in Europa sotto la protezione di Carlo Magno. La sua rivolta contro il dominio merciano sembra essere portata avanti per perseguire gli interessi franchi.\nL'arcivescovo di Canterbury, Aethelheard, che era pro-merciano, fugg\u00ec durante la rivolta. C\u0153nwulf di Mercia ebbe una corrispondenza epistolare con papa Leone III in cui emerge la preoccupazione per la situazione della Chiesa in Inghilterra. Proprio per questo il Papa accetter\u00e0 la riconquista merciana del Kent e scomunicher\u00e0 Eadbert (egli era stato prete). Col benestare papale, C\u0153nwulf riconquist\u00f2 il Kent e cattur\u00f2 Eadberht nel 798. Secondo la \"Cronaca anglosassone\" fu portato prigioniero nella Mercia, dove fu accecato e gli furono tagliate le mani, mentre secondo Roger di Wendover fu lasciato libero da Coenwulf come atto di clemenza."}
{"id": "1461542", "revid": "287204", "url": "https://it.wikipedia.org/wiki?curid=1461542", "title": "Papa Leone", "text": "Papa Leone \u00e8 il nome di tredici papi della Chiesa cattolica."}
{"id": "1461543", "revid": "108107", "url": "https://it.wikipedia.org/wiki?curid=1461543", "title": "John C. Harsanyi", "text": ""}
{"id": "1461548", "revid": "765341", "url": "https://it.wikipedia.org/wiki?curid=1461548", "title": "Eistla Regio", "text": "L'Eistla Regio \u00e8 una vasto altopiano situato nell'emisfero settentrionale del pianeta Venere. Il suo nome deriva da quello di Eistla, una gigantessa della mitologia norrena.\nLa regione \u00e8 caratterizzata dalla presenza di due grandi vulcani a scudo: il Gula Mons, alto 3,2 chilometri, con un diametro di circa 400 chilometri, ed il Sif Mons, di dimensioni leggermente inferiori. Similmente alle pianure circostanti, i due edifici vulcanici si presentano ricoperti da colate laviche."}
{"id": "1461552", "revid": "287204", "url": "https://it.wikipedia.org/wiki?curid=1461552", "title": "Petru Giovacchini", "text": "Biografia.\nPetru Giovacchini, considerato il massimo esponente dell'irredentismo italiano in Corsica, nacque a Canale di Verde nel 1910 da un'antica nobile famiglia locale. Dopo aver fatto gli studi liceali in Corsica, si trasfer\u00ec all'Universit\u00e0 di Pisa (come era stato abituale un tempo per gli studenti c\u00f2rsi) per laurearsi in medicina.\nA Pisa assieme ai c\u00f2rsi Bertino Poli, poi laureatosi in lettere, e Marco Angeli (anch'egli poi medico) fond\u00f2 i \"Gruppi di Azione Corsa\", che svolgevano attivit\u00e0 culturale e politica per l'annessione della Corsica al Regno d'Italia. Questa associazione aveva sedi in varie citt\u00e0 italiane ed era la principale dei Corsi italiani negli anni trenta, ricevendo sovvenzionamenti direttamente dallo stesso Mussolini.\nPetru Giovacchini e gli altri avevano rapporti con il Partito Fascista e con gli intellettuali italiani che si occupavano della Corsica: il famoso storico Gioacchino Volpe, direttore dell'\"Archivio storico di Corsica\", il prof. Francesco Guerri, alias \"Minuto Grosso\", direttore della rivista \"Corsica antica e moderna\", il prof. Edmondo Pellegrini ed altri.\nCercavano di mantenere i rapporti con gli irredentisti rimasti in Corsica (fra questi, Petru Rocca, capo del Partito Corso d'Azione; Giacinto Croce, archivista e scrittore; Domenico Carlotti, monsignore della cattedrale di Bastia e noto poeta dialettale con lo pseudonimo di \"Martinu Appinzapalu\", ecc.).\nSia Giovacchini, che Angeli e Poli, erano al tempo stesso scrittori e poeti. Dell'Angeli si ricorda \"Gigli di Stagnu\", del Poli \"A Corsica di dumani\"; la produzione del Giovacchini fu copiosa sia per studi storici corsi (\"Archiatri pontifici corsi\"), sia poetica (\"Musa canalinca\", Rime notturne\"). Sussistevano anche rapporti con corsi trasferitisi in Italia prima di loro, come con Anton Francesco Filippini, direttore de \"L'Idea corsa\". Dopo la guerra d'Etiopia, alla quale partecip\u00f2, il Giovacchini fu nominato membro della Camera dei fasci e delle corporazioni. Nel 1942, a seguito dell'Operazione Torch, la Corsica fu occupata dalle truppe italiane, ma il Giovacchini non rientr\u00f2 nell'isola.\nFu proposto come Governatore della Corsica se l'Italia avesse annesso l'isola nel 1942, e dichiar\u00f2 che Pasquale Paoli (l'eroe della Corsica) fu il precursore dell'irredentismo corso favorevole all'unificazione dell'isola all'Italia. Dopo l'8 settembre 1943 si trasfer\u00ec nella Repubblica Sociale Italiana e cos\u00ec Poli ed Angeli. Il 3 maggio del 1943 spos\u00f2 Vera Felici dalla quale, nel 1944, ebbe una figlia, Anna Luisa Orsola Giovacchini. Il matrimonio venne celebrato dal Cardinale Salotti nella basilica di S. Maria degli Angeli a Roma.\nNel 1946 la Corte di Giustizia di Bastia lo condann\u00f2 a morte per tradimento assieme al Poli e all'Angeli, cos\u00ec condann\u00f2 a morte Giovanni Luccarotti, navigante; Paolo Marchetti, professore e scrittore; Eugenio Grimaldi, giornalista. La pena per\u00f2 non venne eseguita perch\u00e9 tutti i condannati a morte erano rifugiati in Italia (tranne il Grimaldi) e successivamente la Francia non chiese l'estradizione. Al Grimaldi la pena di morte venne convertita in pena detentiva. La Corte condann\u00f2 a pene detentive altri irredentisti, precisamente: Petru Rocca, 15 anni alla Caienna (Guyana francese); 10 anni di reclusione a mons. Carlotti che mor\u00ec in carcere, aveva settant'anni al momento della condanna; Croce 5 anni di lavori forzati e cos\u00ec pure Maria Rosa Alfonsi, parrucchiera; Maria Colombani, vedova del noto poeta irredentista Piazzoli; Giuseppe Damiani, maestro; due anni al fratello di Petru, Angelo; alla degradazione nazionale fu condannato l'ex sindaco di Pastricciola, Marco Leca. Con la fine della guerra Petru Giovacchini si trasfer\u00ec a Canterano vicino a Roma dove esercit\u00f2 la professione di medico. Vi mor\u00ec nel 1955.\nComposizioni.\nLe principali composizioni letterarie di Petru Giovacchini furono:\nInizialmente compose anche alcune poesie da giovane. Le pi\u00f9 famose furono \"Musa canalinca\" e \"Rime notturne\".\nPerseguitato per il suo irredentismo dalle autorit\u00e0 francesi, come altri letterati corsi italiani, edit\u00f2 in Italia molte sue opere: \"Aurore, poesie corse\" nel 1936 a Livorno, seguite da \"Corsica nostra\" e \"Archiatri pontifici corsi\" nel 1942 e 1951 a Roma (l'ultima pubblicazione avvenne pochi anni prima della sua prematura morte)."}
{"id": "1461586", "revid": "287204", "url": "https://it.wikipedia.org/wiki?curid=1461586", "title": "Nazionale di pallavolo femminile di San Marino", "text": "La nazionale di pallavolo femminile di San Marino \u00e8 una squadra europea composta dalle migliori giocatrici di pallavolo di San Marino ed \u00e8 posta sotto l'egida della Federazione Sammarinese Pallavolo.\nRosa.\nSegue la rosa delle giocatrici convocati per i XVII Giochi dei piccoli stati d'Europa."}
{"id": "1461603", "revid": "119352078", "url": "https://it.wikipedia.org/wiki?curid=1461603", "title": "Ferdinando Porta", "text": "Biografia.\nPittore di rilievo nell'ambito milanese, si form\u00f2 nel pieno delle correnti barocche di inizio Settecento. Scarse sono le notizie che abbiamo sui primi anni di attivit\u00e0 del nostro, fu forse allievo a Bologna di Carlo Cignani, e fu membro, tra il 1716 e il 1748 dell'accademia milanese di San Luca, dove insegn\u00f2 pittura.\nNell'anno 1733 il Porta affresca, assieme ad Antonio Longone a cui \u00e8 affidata la decorazione architettonica, l'interno dell'oratorio di Santa Liberata adiacente alla chiesa di San Giovanni sul Muro con due \"Virt\u00f9 di Santa Liberata\", \"Santa Liberata inginocchiata ai piedi di Maria Vergine\" e un quarto affresco posizionato sopra la porta che illustra \"San Carlo prostrato innanzi a Ges\u00f9 Crocifisso\".\nTra il 1737 ed il 1738 ottiene una delle commissioni pi\u00f9 rilevanti: viene incaricato di affrescare l'Anticappella di San Vittore in Ciel d'Oro della chiesa di Sant'Ambrogio di Milano dove, avvalendosi dell'esperienza acquisita con Giambattista Tiepolo, illustra le \"Storie di Sant'Ambrogio\", i \"Santi Casto e Polimio\" e la \"Gloria di San Vittore\" sulla volta della cappella, rinquadrati da pitture illusorie di Antonio Longone.\nSebbene forte sia stata l'influenza del Tiepolo (che aveva dipinto gli affreschi della cappella di San Vittore della Chiesa di Sant'Ambrogio, sempre nel 1737) nell'opera di Ferdinando Porta, pur rispettata la medesima robustezza dei risalti plastici e delle riflessioni naturalistiche con cui vengono affrontate le rappresentazioni, non si raggiunge mai la brillantezza cromatica del maestro veneziano. \nPoco tempo dopo spost\u00f2 la propria attivit\u00e0 a Corbetta, a Palazzo Brentano, ove affresc\u00f2 alcuni soffitti con temi a scene mitologiche, collaborando con pittori come Mattia Bortoloni e Giovanni Angelo Borroni, coi quali dipinse anche a Palazzo Dugnani a Milano. Degli stessi sono la pala raffigurante il \"Beato Alessandro Sauli\" (1741), nella sacrestia della chiesa di santa Maria di Canepanova e gli affreschi raffiguranti \"Mercurio le arti\" a palazzo Bellingeri e la \"Giustizia\" a palazzo Olevano, entrambi a Pavia. \nEbbe come allievi l'incisore Francesco Londonio e probabilmente anche il pittore Anton Francesco Biondi."}
{"id": "1461604", "revid": "1652635", "url": "https://it.wikipedia.org/wiki?curid=1461604", "title": "Palatoschisi", "text": "La palatoschisi \u00e8 una malformazione del palato, che si presenta come una fenditura pi\u00f9 o meno estesa della parte anteriore del palato duro. Qualora la fenditura prosegua coinvolgendo anche il labbro superiore (cheiloschisi) si parla di cheilognatopalatoschisi o labiopalatoschisi.\nDescrizione.\nLa malformazione \u00e8 di derivazione genetica al 10% e colpisce 1 soggetto su mille, nella maggior parte dei casi di sesso femminile; tale malformazione comporta il pieno contatto fra la zona del naso e della bocca, e ci\u00f2 d\u00e0 luogo a gravi difficolt\u00e0 nell'uso del linguaggio per via dell'impossibilit\u00e0 di articolare numerosi suoni. La fenditura pu\u00f2 raggiungere anche il palato molle coinvolgendo anche l'ugola e di conseguenza l'intera volta palatina.\nI principali problemi per i soggetti affetti da palatoschisi riguardano l'alimentazione, lo sviluppo alterato del linguaggio e un alto rischio di infezioni broncopolmonari. Tuttavia insieme ai problemi fisiologici di cui sopra, si manifestano nel corso della crescita dei soggetti affetti anche problemi a livello psicologico, soprattutto nelle relazioni interpersonali e nella mancata accettazione di s\u00e9. I metodi di intervento per la cura di questa malformazione devono rispettare il \"timing biologico\" di crescita dei tessuti, e comprendono 5 fasi successive:"}
{"id": "1461605", "revid": "61146", "url": "https://it.wikipedia.org/wiki?curid=1461605", "title": "Tribuna sammarinese", "text": ""}
{"id": "1461606", "revid": "108107", "url": "https://it.wikipedia.org/wiki?curid=1461606", "title": "Joseph E. Stiglitz", "text": ""}
{"id": "1461617", "revid": "62748", "url": "https://it.wikipedia.org/wiki?curid=1461617", "title": "Cuthred del Kent", "text": "Dopo la rivolta anti-merciana del Kent guidata da Eadberht III Pr\u00e6n e dopo il breve regno di quest'ultimo, che fu sconfitto nel 798, re C\u0153nwulf di Mercia riprese il potere nel Kent, mettendo sul trono il re cliente. Durante il regno di quest'ultimo, l'arcivescovato di Lichfield fu formalmente abolito dal Concilio di Clovesho del 12 ottobre 803. In questo modo l'arcivescovato di Canterbury riprese quello status che re Offa di Mercia gli aveva tolto. Fu durante il regno di Cu\u00f0red che il Kent sub\u00ec per la prima volta gli attacchi dei Vichinghi. Dopo la sua morte nell'807, sembra che C\u0153nwulf abbia agito direttamente come re del Kent."}
{"id": "1461624", "revid": "181699", "url": "https://it.wikipedia.org/wiki?curid=1461624", "title": "Eadwald", "text": ""}
{"id": "1461625", "revid": "1354930", "url": "https://it.wikipedia.org/wiki?curid=1461625", "title": "Remo Bertoni", "text": "Professionista tra il 1929 e il 1938, fu due volte medaglia d'argento ai campionati del mondo, nel 1929 e 1932.\nCarriera.\nCorse per la Legnano e la Bianchi, distinguendosi come scalatore e gregario di Alfredo Binda.\nDa dilettante fu secondo ai campionati del mondo nel 1929. Passato professionista nel settembre dello stesso anno, fu campione italiano nella categoria indipendenti. Nel 1931 si impose nel Gran Premio Bendoni, nel Gran Premio Masnago e in due tappe del Giro di Campania, ad Avellino e a Salerno. Nel 1932 vinse la Treviso-Monte Grappa e la Firenze-Roma, gara a squadre, e fu secondo sia ai campionati italiani (dietro Learco Guerra) che ai campionati del mondo (dietro Binda). Al Giro d'Italia vinse l'undicesima tappa, da Firenze a Genova e fu terzo nella classifica finale.\nL'anno successivo si impose nella Pistoia-Prunetta e fu ancora secondo ai campionati italiani dietro Guerra. Nel 1934 vinse la Cittiglio-Leffe, la Castellanza-Macugnaga e fu sesto al Giro d'Italia, vincendo la classifica degli scalatori. Nel 1935 fu ancora sesto al 1935, mentre l'ultima vittoria fu nel 1938 a Trieste, nella Coppa Vittoria. Partecip\u00f2 in totale a sei edizioni del Giro d'Italia, dal 1932 al 1937, e al Tour de France 1935.\nMorto a Milano, venne sepolto al Cimitero Maggiore."}
{"id": "1461626", "revid": "49022", "url": "https://it.wikipedia.org/wiki?curid=1461626", "title": "Eadbert Praen", "text": ""}
{"id": "1461627", "revid": "267046", "url": "https://it.wikipedia.org/wiki?curid=1461627", "title": "Simbolismo religioso", "text": "Il simbolismo religioso \u00e8 l'insieme di simboli con i quali si evidenziano gli aspetti importanti della religione.\nNella religione cristiana la croce \u00e8 un simbolo di Ges\u00f9 Cristo, la mezzaluna rappresenta l'Islam, nella religione ebraica la stella a sei punte fa riferimento a Davide e pi\u00f9 in generale a tutta la religione ebraica, mentre il lingam induista richiama Shiva e la fertilit\u00e0 maschile.\nDefinizione e funzione del simbolismo.\nSe come sostiene Ren\u00e9 Alleau una societ\u00e0 senza simboli non pu\u00f2 evitare di cadere al livello delle societ\u00e0 infraumane, poich\u00e9 la funzione simbolica \u00e8 un modo di relazione tra l'umano ed il \"sovraumano\", \u00e8 altrettanto vero che sulla interpretazione dei simboli e sul loro impiego, da sempre, gli uomini, sia gli studiosi sia l'uomo della strada, si accapigliano e si dividono. Tale atteggiamento \u00e8 spesso dovuto al fatto che troppo spesso si assiste a tentativi di trovare significato ai simboli, mentre un simbolo non significa: evoca e focalizza, riunisce e concentra, in modo analogicamente polivalente, una molteplicit\u00e0 di sensi che non si riducono a un unico significato e neppure ad alcuni significati soltanto.\nAll'interno del medesimo simbolo vi sono evocazioni simboliche molteplici e gerarchicamente sovrapposte che non si escludono affatto reciprocamente, sono anzi perfettamente concordanti tra loro, perch\u00e9 in realt\u00e0 esprimono le applicazioni di uno stesso principio a ordini diversi; ed in tal modo si completano e si corroborano, integrandosi nell'armonia della sintesi totale. \u00c8 proprio questo che rende il simbolismo un linguaggio molto meno limitato del linguaggio comune ed adatto per l'espressione e la comunicazione di certe verit\u00e0, facendone il linguaggio iniziatico per eccellenza ed il veicolo indispensabile di ogni insegnamento tradizionale.\nCaratteristiche ed importanza del simbolismo religioso.\nI simboli religiosi non sono la realt\u00e0 che rappresentano ma, pur non essendolo, la richiamano immediatamente.\nInoltre hanno il grande vantaggio di essere immediati, semplici e universali.\nI simboli numerici sono assolutamente universali, semplici e immediati. Infatti i numeri sono un elemento conosciuto da tutta l'umanit\u00e0 e sciolto da qualsiasi appartenenza locale o nazionale.\nIl simbolismo religioso, per le sue caratteristiche di semplicit\u00e0, immediatezza ed universalit\u00e0, facilita la comprensione e la diffusione di concetti-chiave delle rispettive religioni in vasti strati della popolazione.\nLe immagini sacre (quadri, affreschi, statue...) sono altrettanti simboli che aiutano la preghiera e rafforzano la devozione. Diventa questo l'uso pi\u00f9 tipico del simbolismo religioso e come tale \u00e8 stato ampiamente diffuso e utilizzato ad esempio dalla Chiesa cattolica e dalle tradizioni devozionali della bhakti.\nSimbolismo nell'induismo.\nL'induismo \u00e8 una religione con un simbolismo fortemente formalizzato e codificato. Posture del corpo, i gesti delle mani (mudr\u0101), acconciature, oggetti, vestiario, ornamenti, personaggi e figure di contorno dell'arte cultuale sono codificati secondo un preciso simbolismo.\nIl linguaggio simbolico, in grado di rendere visibili i miti e le storie contenute nei Veda \u00e8 immediatamente comprensibile in tutto il subcontinente indiano.\nLe murti ed in generale le sculture che raffigurano gli dei (nella sola Benares, con i suoi 2000 templi, se ne contano pi\u00f9 di mezzo milione) sono ben distinguibili l'una dall'altra proprio grazie a questo codice condiviso e ben conosciuto. Le immagini degli dei non devono essere confuse con gli stessi dei, ma rispecchiano l'idea astratta del Dio, che si rivolge al devoto e rivela la divinit\u00e0. Le sculture ed i simboli sacri possono avere un carattere naturalistico, imitando cio\u00e8 quello che intendono rappresentare (vyakta) in modo concreto (r\u016bpa) o avere un carattere puramente simbolico (avyakta) e astratto (s\u016bk\u1e63ma).\nLa pratica religiosa quotidiana \u00e8 fortemente ritualizzata e basata sull'uso di simboli che riproducono dei o concetti religiosi complessi.\nDi seguito un elenco di alcuni simboli dell'induismo:\nSimbolismo cristiano nella Bibbia.\nIl simbolismo religioso \u00e8 molto presente nella Bibbia. Gli innumerevoli simboli che vi compaiono possono essere cos\u00ec catalogati:\nAltri simboli cristiani.\nOltre a quelli derivati dalla Bibbia, nel cristianesimo hanno assunto importanza altri simboli:\nPi\u00f9 in generale l'arredo di una chiesa, i paramenti usati, i colori liturgici assumono un grande valore simbolico."}
{"id": "1461628", "revid": "49022", "url": "https://it.wikipedia.org/wiki?curid=1461628", "title": "Beorhtric", "text": ""}
{"id": "1461633", "revid": "124142365", "url": "https://it.wikipedia.org/wiki?curid=1461633", "title": "Ville di Livorno", "text": "Lista delle principali ville di Livorno, suddivise per localit\u00e0.\nStoria.\nLe ville di Livorno costituiscono un'importante testimonianza storica e architettonica della storia cittadina.\nA partire dal XVIII secolo, parallelamente all'introduzione di un regime fiscale che favoriva i possedimenti in campagna a discapito di quelli in citt\u00e0, il circondario di Livorno divenne una rinomata meta di villeggiatura.\nNon a caso Carlo Goldoni ambient\u00f2 sul vicino colle di Montenero le sue celebri commedie sulla villeggiatura, mentre il letterato scozzese Tobias Smollett trascorse l'ultimo periodo della sua vita nella villa della famiglia Gamba, ad Antignano.\nAnche George Byron soggiorn\u00f2 a Livorno, dove affitt\u00f2 la villa che Francesco Dupouy possedeva nei pressi di Montenero.\nNumerose infatti erano le residenze signorili ubicate nei dintorni di Livorno, a margine della citt\u00e0 fortificata e dei cosiddetti borghi suburbani; spesso erano propriet\u00e0 dei ricchi mercanti appartenenti a quelle \"Nazioni\" richiamate a Livorno sin dalla fondazione della citt\u00e0 medicea.\nTuttavia, alcune di esse hanno perso nel tempo il loro ruolo di residenza di campagna, essendo state inglobate nei quartieri cittadini: \u00e8 il caso ad esempio di Villa Fabbricotti, il cui parco fu oggetto di una parziale lottizzazione avviatasi negli anni trenta del Novecento."}
{"id": "1461640", "revid": "44627", "url": "https://it.wikipedia.org/wiki?curid=1461640", "title": "Storia dell'Internazionale Football Club", "text": ""}
{"id": "1461643", "revid": "767487", "url": "https://it.wikipedia.org/wiki?curid=1461643", "title": "No Parole from Rock N' Roll", "text": "No Parole from Rock N' Roll \u00e8 il primo album in studio della band Alcatrazz pubblicato nel 1983 per l'etichetta discografica Grand Slamm Records."}
{"id": "1461644", "revid": "33689", "url": "https://it.wikipedia.org/wiki?curid=1461644", "title": "Claudio Antonio", "text": "Biografia.\nNel 370/373 era \"magister scrinii\"; nello stesso periodo divenne \"quaestor sacri palatii\". Fu prefetto del pretorio, prima di Gallia (376-377) poi di Italia (377-378). La sua carriera ebbe il culmine nel 382, quando tenne il consolato.\nAntonio era un conoscente di Quinto Aurelio Simmaco, col quale ebbe uno scambio epistolare (\u00e8 il destinatario delle lettere 89-93 di Simmaco): proprio in una di queste lettere viene raccontato come Antonio scrivesse delle tragedie.\nEbbe un fratello o un nipote di nome Mario; si imparent\u00f2 con l'imperatore Teodosio I. Probabilmente ebbe una sorella di nome Maria, moglie del fratello di Teodosio, Onorio, che introdusse il nome Maria nell'onomastica della dinastia teodosiana."}
{"id": "1461645", "revid": "3082", "url": "https://it.wikipedia.org/wiki?curid=1461645", "title": "Flavio Claudio Antonio", "text": ""}
{"id": "1461648", "revid": "508036", "url": "https://it.wikipedia.org/wiki?curid=1461648", "title": "Olteni\u021ba", "text": "Olteni\u021ba \u00e8 un municipio della Romania di 27.601 abitanti, ubicato del distretto di C\u0103l\u0103ra\u0219i, nella regione storica della Muntenia.\nLa citt\u00e0 si trova sulla riva sinistra del Danubio, di fronte alla citt\u00e0 bulgara di Tutrakan.\nLa sua ubicazione ne ha determinato la specializzazione economica: trattandosi di un importante porto sul Danubio, a Olteni\u021ba hanno sede grandi cantieri navali, in uno dei quali venne costruito il panfilo dell'ex dittatore Nicolae Ceau\u0219escu.\nOlteni\u021ba ha dato i natali all'ex Presidente della Romania Ion Iliescu (1930)."}
{"id": "1461650", "revid": "287204", "url": "https://it.wikipedia.org/wiki?curid=1461650", "title": "Oltenita", "text": ""}
{"id": "1461651", "revid": "1776051", "url": "https://it.wikipedia.org/wiki?curid=1461651", "title": "Live Sentence", "text": "Live Sentence \u00e8 un live album della band Alcatrazz pubblicato nel 1984 per l'etichetta discografica Grand Slamm Records."}
{"id": "1461654", "revid": "31886", "url": "https://it.wikipedia.org/wiki?curid=1461654", "title": "Bristol Draco", "text": "Il Bristol Draco era un motore aeronautico radiale a 9 cilindri, disposti su di un'unica fila, raffreddato ad aria prodotto dall'azienda britannica Bristol Engine Company negli anni trenta e rimasto allo stadio di prototipo.\nStoria del progetto.\nNei primi anni trenta la Bristol ritenne di avviare lo sviluppo di un nuovo motore da proporre al mercato dell'aviazione nella fascia di potenza occupata dal precedente Bristol Jupiter. Roy Fedden disegn\u00f2 un 9 cilindri, dotati di due valvole ognuno, disposti su un'unica stella. Su questo motore venne sperimentato un sistema di alimentazione ad iniezione. Il carburatore era dotato di una valvola a farfalla mentre l'alimentazione era garantita da due iniettori. Uno alimentava quattro cilindri l'altro i restanti cinque. Il carburante veniva iniettato nel collettore di aspirazione che portava la miscela ai cilindri. Il motore fu provato in volo per la prima volta su un Westland Wapiti.\nIl progetto, a fronte di una maggiore complessit\u00e0, non garantiva particolari vantaggi e pertanto il suo sviluppo venne interrotto."}
{"id": "1461657", "revid": "1876595", "url": "https://it.wikipedia.org/wiki?curid=1461657", "title": "Spider-Man (serie animata 1999)", "text": "Spider-Man (\"Spider-Man Unlimited\") \u00e8 una serie televisiva a cartoni animati dedicata all'Uomo Ragno, prodotta dai Marvel Studios e da Saban Entertainment, composta da 13 episodi (tre dei quali divisi in due parti) e trasmessa in USA dal 1999 al 2001 sulla rete televisiva Fox. La serie fu interrotta dopo 13 episodi, rimanendo senza un finale.\nTrama.\nQuesta serie \u00e8 ambientata nella Contro-Terra (un'altra Terra situata sul lato opposto del Sole), accessibile tramite un portale nello spazio extraterrestre. In questo mondo appaiono diversi nemici classici dell'Uomo Ragno, in versione locale.\nPeter Parker e J. Jonah Jameson si trovano, insieme ad una robusta folla, nelle vicinanze di una piattaforma di lancio di uno Space Shuttle; \u00e8 questo un lancio importante per il direttore del Daily Bugle: suo figlio John sta per partire per una missione nello spazio, per esplorare il passaggio dimensionale vicino alla Terra recentemente scoperto, e il pianeta al quale conduce. Una missione molto delicata, dal momento che nessuna delle sonde inviate \u00e8 riuscita a fare ritorno. Peter sta scattando alcune foto, quando scorge la coppia Venom e Carnage risalire la piattaforma di lancio; Peter lascia perdere le foto, si defila, indossa il costume dell'Uomo Ragno, e si getta all'inseguimento dei due simbionti.\nFumetti.\nAssieme alla serie animata la Marvel comics produsse anche un fumetto tie-in composto di due archi narrativi. I primi tre sono un adattamento dei primi tre episodi televisivi, mentre gli ultimi tre raccontano una storia originale che vede l'Uomo Ragno unire le forze con una versione bestiale di Wolverine. Il fumetto suggerisce che questo Wolwerine sia in realt\u00e0 il marito di Naoko Yamada - Jones (diversamente dal cartone, che suggerisce invece che il marito di Naoko sia il Goblin). La questione non venne mai ripresa per via delle poche vendite del fumetto. \nNella saga a fumetti del 2014 Ragnoverso, appare una copia dell'universo della serie televisiva (indicata come Terra-7831) dove Peter viene ucciso dal vampiro psichico Daemos, fratello di Morlun."}
{"id": "1461658", "revid": "108107", "url": "https://it.wikipedia.org/wiki?curid=1461658", "title": "Edmund Strother Phelps", "text": ""}
{"id": "1461660", "revid": "110157", "url": "https://it.wikipedia.org/wiki?curid=1461660", "title": "Johanna Schnarf", "text": "Biografia.\nResidente a Valdaora e tesserata per il gruppo sportivo Fiamme gialle, era specialista della combinata e delle prove veloci.\nStagioni 2000-2008.\nHa esordito nel Circo bianco nel dicembre del 1999, quando inizi\u00f2 a partecipare a gare FIS, e in Coppa Europa il 22 febbraio 2001 a Ravascletto, senza concludere uno slalom speciale. Nel 2003 e nel 2004 ha preso parte ai Mondiali juniores, senza conseguire risultati di rilievo. Ha debuttato in Coppa del Mondo il 5 dicembre 2004 nel supergigante di Lake Louise, non portando a termine la prova.\nNel 2006 in Coppa Europa ha colto il primo podio, il 12 gennaio a Sankt Moritz (2\u00aa in discesa libera), e l'unica vittoria, il 17 gennaio a Haus (ancora in discesa libera). Pur condizionata da molti infortuni, la Schnarf ha dimostrato di poter essere competitiva ad alti livelli iniziando a ottenere i suoi primi piazzamenti tra le prime dieci. Ai Mondiali di \u00c5re 2007, sua prima presenza iridata, \u00e8 stata 17\u00aa sia nel supergigante sia nella supercombinata.\nStagioni 2009-2014.\nAi Mondiali di Val-d'Is\u00e8re 2009 ha ottenuto il 6\u00ba posto posto nella prova di supercombinata e l'11 marzo dello stesso anno \u00e8 salita per l'ultima volta sul podio in Coppa Europa, a Crans-Montana in discesa libera (2\u00aa). Ai XXI Giochi olimpici invernali di \u00e8 stata convocata al posto dell'infortunata Nadia Fanchini: in quel suo esordio olimpico ha conquistato il 22\u00ba posto nella discesa libera, l'8\u00ba nella supercombinata e il 4\u00ba, a undici centesimi dal podio, nel supergigante. Nella prima gara in Coppa del Mondo dopo la rassegna a cinque cerchi ha ottenuto il suo primo podio nel circuito giungendo 2\u00aa nella discesa libera di Crans-Montana del 6 marzo, staccata di un centesimo dalla vincitrice Lindsey Vonn.\nNel 2011 ai Mondiali di Garmisch-Partenkirchen \u00e8 stata 21\u00aa nella discesa libera, 23\u00aa nel supergigante e 8\u00aa nella supercombinata. Lontana dalle gare per infortunio dal settembre 2012, \u00e8 rientrata in Coppa del Mondo il 6 dicembre 2013 a Lake Louise, senza tuttavia ottenere risultati di rilievo in tutta la stagione 2013-2014 (miglior piazzamento un 13\u00ba posto).\nStagioni 2015-2018.\nAi Mondiali di Vail/Beaver Creek 2015 si \u00e8 classificata 28\u00aa nella discesa libera e non ha concluso la combinata; due anni dopo ai Mondiali di Sankt Moritz 2017 \u00e8 stata 22\u00aa nella discesa libera. Il 21 gennaio 2018 ha ottenuto il secondo e ultimo podio in Coppa del Mondo, a Cortina d'Ampezzo in supergigante (2\u00aa), e ai successivi XXIII Giochi olimpici invernali di , sua ultima presenza olimpica, si \u00e8 classificata 5\u00aa nel supergigante e non ha completato la combinata.\nInattiva dal marzo di quello stesso anno a causa di numerosi infortuni, ha annunciato il ritiro il 2 aprile 2020; la sua ultima gara in Coppa del Mondo \u00e8 rimasta cos\u00ec il supergigante di \u00c5re del 15 marzo 2018 (21\u00aa), mentre l'ultima in carriera \u00e8 stata lo slalom speciale dei Mondiali militari 2018, disputato il 29 marzo successivo a Pampeago e chiuso dalla Schnarf al 7\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1461662", "revid": "21880", "url": "https://it.wikipedia.org/wiki?curid=1461662", "title": "Abete di Spagna", "text": ""}
{"id": "1461664", "revid": "287204", "url": "https://it.wikipedia.org/wiki?curid=1461664", "title": "Gaio Antistio Vetere (console 6 a.C.)", "text": "Figlio del console suffecto del 30 a.C. Gaio e nipote dell'omonimo governatore della Hispania ulterior (\"propraetor Hispaniae ulterioris\").\nNel 16/15 a.C. inizi\u00f2 la sua carriera politica come magistrato monetario. Nell'anno 6 a.C. fu console ordinario assieme ad Decimo Lelio Balbo.\nDopo fu proconsole della provincia dell'Asia. In seguito fu pontefice. I suoi figli furono Gaio e Lucio."}
{"id": "1461670", "revid": "767487", "url": "https://it.wikipedia.org/wiki?curid=1461670", "title": "Disturbing the Peace", "text": "Disturbing the Peace \u00e8 il secondo album della band Alcatrazz pubblicato nel 1985 per l'etichetta discografica Capitol Records."}
{"id": "1461671", "revid": "729019", "url": "https://it.wikipedia.org/wiki?curid=1461671", "title": "Bristol Hydra", "text": "Il Bristol Hydra era un motore aeronautico radiale a 16 cilindri doppia stella raffreddato ad aria realizzato dall'azienda britannica Bristol Engine Company negli anni trenta e rimasto allo stadio di prototipo.\nStoria.\nSviluppo.\nIl Bristol Hydra pu\u00f2 essere considerato come un progetto di \"riserva\" portato avanti per sopperire ad eventuali fallimenti dei motori stellari dotati di valvole a fodero che la ditta stava sviluppando in quello stesso periodo.\nA capo del progetto dell'Hydra venne posto Frank Owner. Egli svilupp\u00f2 inizialmente un V4 dotato di un sistema di distribuzione con doppio albero a camme in testa (DOHV). Anche questo sistema era una novit\u00e0 per la ditta che fino a questo momento aveva utilizzato il pi\u00f9 conosciuto sistema ad aste e bilancieri. Gli alberi a camme erano azionati direttamente dall'albero motore ed erano posti sopra le bancate dei cilindri. Il sistema che azionava il tutto si trovava nella parte posteriore del motore. L'albero motore era connesso con un solo albero a camme ed era questo ad azionare il secondo albero a camme. Nonostante la sua complessit\u00e0 questa configurazione si dimostr\u00f2 pi\u00f9 semplice del precedente sistema ad aste e bilancieri.\nI primi test di questa unit\u00e0 furono superati positivamente e pertanto si pens\u00f2 di realizzare un motore pi\u00f9 grande unendo, ad un unico albero motore, quattro V4. Questa configurazione fece emergere una caratteristica del motore. I cilindri della stella anteriore e di quella posteriore erano tutti disposti sulla stessa linea e non sfalsati come avviene usualmente, per favorire il raffreddamento, nei motori stellari. Per ragioni di ingombro il motore era dotato solo di due valvole per cilindro, limitando per\u00f2 l'efficienza volumetrica dei cilindri.\nFurono solo due gli esemplari effettivamente costruiti e uno di questi fu provato in volo su un Hawker Harrier. I primi test non furono incoraggianti in quanto il propulsore, a regimi di funzionamento critici, soffriva di forti vibrazioni.\nCon l'emergere di risultati positivi dallo sviluppo dei motori con valvole a fodero il progetto dell'Hydra venne abbandonato."}
{"id": "1461679", "revid": "767487", "url": "https://it.wikipedia.org/wiki?curid=1461679", "title": "Dangerous Games", "text": "Dangerous Games \u00e8 il terzo album della band Alcatrazz pubblicato nel 1986 per l'etichetta discografica Capitol Records."}
{"id": "1461682", "revid": "125902966", "url": "https://it.wikipedia.org/wiki?curid=1461682", "title": "Luigi di Valois-Angoul\u00eame", "text": "Luigi, come i fratelli, venne subito affidato alle cure di Diana di Poitiers, amante del re Enrico II, addetta anche all'organizzazione dell'asilo reale e all'educazione dei principini.\nLuigi visse soltanto pochi mesi, vittima dell'alta mortalit\u00e0 infantile dell'epoca. Tre suoi fratelli divennero re di Francia ma nessuno riusc\u00ec ad avere eredi e la dinastia dei Valois si estinse."}
{"id": "1461685", "revid": "1005847", "url": "https://it.wikipedia.org/wiki?curid=1461685", "title": "Lech Gardocki", "text": "Dal 17 ottobre 1998 \u00e8 Capo Giustizia della Corte suprema.\nCarriera.\nSi \u00e8 laureato nella Facolt\u00e0 di Legge dell'Universit\u00e0 di Varsavia nel 1966.\nNominato il 4 luglio 1996 giudice della Corte suprema, il 18 ottobre 1998 ne \u00e8 divenuto Primo Presidente ed \u00e8 stato successivamente confermato per un secondo mandato, cessando dalla carica il 18 ottobre 2010."}
{"id": "1461689", "revid": "307923", "url": "https://it.wikipedia.org/wiki?curid=1461689", "title": "Hassan al Banna", "text": ""}
{"id": "1461694", "revid": "110157", "url": "https://it.wikipedia.org/wiki?curid=1461694", "title": "Airlinair", "text": "Airlinair era una compagnia aerea regionale francese, facente parte del gruppo Air France-KLM, con sede a Rungis nell'\u00cele-de-France. Dal 31 marzo 2013 \u00e8 stata integrata in HOP! insieme a Brit Air e R\u00e9gional.\nStoria.\nFondata nel 1998, ha iniziato ad operare nel 1999.\n\u00c8 stata fondata da quattro principali azionisti, ed attualmente \u00e8 di propriet\u00e0 da Financi\u00e8re Linair (60,14%) e Brit Air (39,86%).\nA fine 2012, l'Air France acquista il rimanente 60,14% ancora detenuto dal fondatore e detiene cos\u00ec il 100% della societ\u00e0, anche a seguito dell'acquisto delle azioni in capo alla Brit Air.\nIl 30 marzo 2013 ha chiuso le operazioni di volo e dal 31 marzo 2013, Airlinair insieme a Brit Air e R\u00e9gional sono state raggruppate in HOP!, la nuova compagnia aerea regionale a basso costo di Air France.\nFlotta.\nAl febbraio 2013 la flotta comprende:"}
{"id": "1461697", "revid": "1776051", "url": "https://it.wikipedia.org/wiki?curid=1461697", "title": "The Best of Alcatrazz", "text": "The Best of Alcatrazz \u00e8 una raccolta della band Alcatrazz."}
{"id": "1461701", "revid": "83531", "url": "https://it.wikipedia.org/wiki?curid=1461701", "title": "Fratelli D'Alessandri", "text": "Noti per la tecnica del collodio umido, operarono soprattutto con clienti appartenenti alla \u00abnobilt\u00e0 romana\u00bb e ad alti prelati del Vaticano. I due fotografi che fotografarono con la Breccia di Porta Pia, la presa di Roma, sono considerati i primi fotoreporter di guerra d'Italia. Foto delle loro collezioni sono custodite anche presso\nl'International Museum of Photography and Film at George Eastman House di Rochester (New York), il pi\u00f9 antico museo del mondo dedicato alla fotografia.\nBiografia.\nGli inizi.\nGiunti a Roma dalla nativa citt\u00e0 dell'Aquila i due fratelli, fissato il domicilio nella Capitale, si erano dedicati in un primo tempo a girare l'Europa, alla ricerca di innovazioni tecnico-scientifiche da sfruttare in senso economico. Fu cos\u00ec che all'inizio degli anni Cinquanta dell'800 iniziarono a interessarsi di fotografia e soprattutto a fare pratica del nuovo metodo di stampa detto \"al collodio\" che rendeva pi\u00f9 semplice e immediato il raggiungimento di risultati commerciabili. I fratelli D'Alessandri si collocano fra i primissimi fotografi romani insieme a Tommaso Cuccioni, Giacomo Caneva, James Anderson e Lorenzo Suscipj, tutti considerati i capostipiti della Scuola Romana di Fotografia\nAnnota Silvio Negro, in uno dei suoi scritti sulla storia della fotografia a Roma, che il laboratorio dei fratelli D'Alessandri fu certamente il primo studio professionistico aperto nella Capitale; in tale circostanza don Antonio, come sacerdote cattolico, fu costretto a chiedere una specifica dispensa per esercitare liberamente il mestiere di fotografo, dispensa che l'autorit\u00e0 ecclesiastica gli concesse a patto di non ostentare sul lavoro l'abito ecclesiastico.\nI ritratti al Papa e alla corte pontificia.\nL'appartenenza di don Antonio al clero, insieme all'indiscusso talento tecnico e artistico, favorirono il successo dell'impresa. I due fratelli ottennero infatti per primi i permessi per entrare in Vaticano e ritrarre il Pontefice Pio IX con la sua corte.\nSi \u00e8 scritto al riguardo che:\nLa fama dei due fotografi si diffuse rapidamente tra la nobilt\u00e0 romana e tra i pi\u00f9 alti prelati. Alla lista dei clienti di riguardo si aggiunsero anche i Sovrani di Napoli in esilio e, ben presto le richieste giunsero anche dall'estero.\nReporter di guerra.\nLa continua ricerca di nuovi occasioni di intervento port\u00f2 i fratelli D'Alessandri, nel 1862, a fotografare gli accampamenti degli zuavi pontifici e successivamente, nel 1867, sul campo di battaglia di Mentana ad operare nel ruolo, tra i primi in Italia, di veri e propri reporter di guerra.\nNella mostra della fotografia romana del 1953 furono esposte le seguenti foto eseguite a Mentana dai D'Alessandri:\nVeduta del paese, I pagliai, Il campo di battaglia verso Monterotondo, Morti sulla strada, Vigna Santucci, (foto del 3 novembre 1867); Trofei presi ai garibaldini di Mentana (fotografia con la scritta \"Porta Inferi non prevalebunt\");\nRacconta Silvio Negro, storico della fotografia romana, che\nNel 1870 infine furono a Porta Pia a ritrarre i bersaglieri italiani vincitori, in posa sulle rovine delle breccia.\nQuest'ultimo \"reportage\" provoc\u00f2 un'ostile reazione delle autorit\u00e0 vaticane che revocarono ai D'Alessandri ogni privativa in precedenza concessa. I contrasti con le autorit\u00e0 ecclesiastiche giunsero al punto che don Antonio prefer\u00ec abbandonare per sempre il sacerdozio.\nLe fotografie della Roma ottocentesca.\nIn realt\u00e0 lo studio dei due fratelli abruzzesi era ormai affermato e non aveva pi\u00f9 bisogno di alcun privilegio. Il lavoro svolto nel corso degli anni era stato enorme e sarebbe proseguito per oltre un ventennio sotto la direzione dei due fondatori. La documentazione visiva che lo studio D'Alessandri raccolse sulla citt\u00e0 di Roma \u00e8 fondamentale per la storia della capitale. Grazie a quelle foto si ricostruisce una Roma ottocentesca, oggi altrimenti perduta: edifici e strade, interi quartieri ormai scomparsi; esponenti della nobilt\u00e0 capitolina ritratti nelle pose pi\u00f9 ricercate e consone al proprio rango, popolani al lavoro, immagini della vita sociale e religiosa: nel complesso una capillare e preziosa iconografia sugli ultimi vent'anni della Roma pontificia e sui primi vent'anni di Roma capitale d'Italia.\nNon va dimenticato poi che nel 1887 il Genio Civile di Roma commission\u00f2 ai D'Alessandri una campagna fotografica destinata a documentare lo stato del fiume Tevere prima e dopo la costruzione degli argini.\nFu la grande Mostra della fotografia romana, tenuta nel 1952, a cura di Silvio Negro, a mettere in luce il ruolo centrale svolto dai D'Alessandri per la conservazione della memoria storica romana e a far conoscere a un grande pubblico il loro lavoro.\nDopo la morte dei due fondatori, il lavoro dello studio sarebbe stato portato avanti ancora per diversi anni, fino al 1930, da Tito e Renato, figlio e nipote di Paolo Francesco.\nLa tecnica: dal \"collodio umido\" alle fotografie \"a colori\".\nI fratelli D'Alessandro sono noti per aver introdotto fra i fotografi del tempo la tecnica del collodio umido.\nEsposizioni.\nI fratelli D'Alessandri parteciparono con le loro fotografie almeno a otto esposizioni, vincendo in quella di Roma del 1870 il 1\u00ba premio, in quella di Parigi una medaglia d'argento e in quella di Milano una medaglia di bronzo per una serie di ritratti realizzati con gelatina colorata.&lt;br&gt;\n1858 Roma&lt;br&gt;\n1861 Roma&lt;br&gt;\n1861 Firenze&lt;br&gt;\n1863 Firenze&lt;br&gt;\n1869 Roma&lt;br&gt;\n1870 Roma&lt;br&gt;\n1881 Milano&lt;br&gt;\n1890 Roma\nBibliografia.\nImmagini dei D'Alessandri, ricostruzioni storiche e pagine critiche riguardanti il loro lavoro si rintracciano nei seguenti volumi:\nFotografie dei D'Alessandri negli archivi italiani e stranieri.\nFotografie dello studio D'Alessandri sono conservate in varie biblioteche e numerosi archivi pubblici e privati:"}
{"id": "1461702", "revid": "1318658", "url": "https://it.wikipedia.org/wiki?curid=1461702", "title": "Alessandro Luzio", "text": "Biografia.\nInizia la carriera giornalistica presso \"L'Ordine\" di Ancona. Fu chiamato, appena venticinquenne, a dirigere \"La Gazzetta di Mantova\" nell'anno 1882. Nel 1892 Felice Cavallotti inizi\u00f2 una causa per diffamazione contro il direttore Luzio. Condannato, nel 1893, fu costretto ad abbandonare la direzione della \"Gazzetta\" scegliendo l'esilio a Vienna. In quella citt\u00e0 pot\u00e9 approfondire, avendo accesso a fondamentali inediti d'archivio, lo studio storico sugli eventi che portarono alla morte dei Martiri di Belfiore. La documentazione l\u00ec raccolta, unita a quanto ricostruito dai documenti mantovani, portarono alla pubblicazione de \"I martiri di Belfiore e il loro processo\". Nella citt\u00e0 virgiliana ritorn\u00f2, una volta graziato, nel 1899, vincitore del concorso per direttore dell'Archivio di Stato. Durante quel periodo ebbe occasione di collaborare con vari storici italiani e stranieri. Particolarmente importante fu il suo apporto alla stesura della trilogia su Giuseppe Garibaldi (\"Garibaldi's defence of the Roman Republic\" - 1907, \"Garibaldi and the Thousand\" - 1909 e \"Garibaldi and the making of Italy\" - 1911) scritta da George Macaulay Trevelyan. Di fede monarchica, giunse all'apice della carriera di archivista divenendo nel 1918 direttore dell'Archivio di Stato di Torino. Terminato tale incarico and\u00f2 in pensione e si ritir\u00f2 a Mantova, non prima di essere stato nominato vice presidente dell'Accademia d'Italia e aver aderito al fascismo, approvando le leggi razziali. Nei primi anni torinesi aveva assistito alla nascita e all'avvento del fascismo, da cui non fu subito conquistato: ancora nella primavera del 1925 rimase estraneo alla guerra dei due manifesti, non firmando n\u00e9 il Manifesto degli intellettuali fascisti di Gentile n\u00e9 il Manifesto degli intellettuali antifascisti di Croce. La sua adesione al nuovo regime si manifest\u00f2 soprattutto dopo la legge del 1925 contro le associazioni segrete (in pratica contro la massoneria), la cui relazione preliminare volle ripubblicata in appendice al secondo volume di \"La massoneria e il Risorgimento italiano\". L'opera, che aveva avuto una lunga gestazione, appariva come una vera e propria demolizione della massoneria condotta con un intento polemico messo in evidenza da molti recensori. In un ritratto che fece di lui, subito dopo la sua scomparsa, Arrigo Cajumi scrive: \u00abDi Alessandro Luzio, spentosi nell'agosto del 1946 senza che la sua scomparsa abbia destato echi o rimpianti diffusi, si narra che, in periodo repubblichino scorrazzasse in camicia nera a dimostrar plaudendo la sua fede; e durante la campagna d'Etiopia avesse composto un poema contro il Negus e cercasse di pubblicarlo pei tipi dell'Accademia d'Italia. Con il suo aspetto di placido ricercatore, dietro gli occhiali e il cravattino bianco alla Laval, Luzio era un passionale, e oltre le sue personalissime interpretazioni di uomini e fatti, difendeva con il furore degli eruditi le proprie riserve di caccia. Cominci\u00f2 con una tenace e sproporzionata riabilitazione di Carlo Alberto, e fin\u00ec col fare di Cavour un politico di secondo piano, subordinandolo al superiore ingegno di Vittorio Emanuele Secondo!\u00bb"}
{"id": "1461703", "revid": "123500367", "url": "https://it.wikipedia.org/wiki?curid=1461703", "title": "Jota (gastronomia)", "text": "La jota \u00e8 un piatto tipico della cucina di tutto il Friuli-Venezia Giulia, del Litorale sloveno e dell'Istria.\nCaratteristiche.\nSi tratta di una minestra originaria della cucina friulana, ma che nella pi\u00f9 famosa versione triestina \u00e8 a base di crauti (in dialetto triestino \"capuzi garbi\", cappucci acidi), fagioli e patate; viene insaporita con costine, cotenna o altra carne di maiale, affumicata e non, e semi di k\u00fcmmel, simile al cumino.\nVarianti.\nNumerose le sue varianti, tra cui quella carnica, goriziana, carsolina e bisiaca, che aumentano la quantit\u00e0 di fagioli, o la riducono con l'aggiunta di orzo o mais, sostituiscono tutti o met\u00e0 dei crauti con la brovada o aggiungono della farina gialla per polenta.\nCredenze popolari.\nDiversamente che a Trieste, dove godette sempre del massimo apprezzamento e non fu mai considerata cibo da poveri ma semmai l'opposto, la jota in Friuli veniva considerata una pietanza di ripiego, tanto che le donne usavano lamentarsi del fatto che per pura necessit\u00e0 erano costretti a mangiarla molto spesso:\nDiffusione.\nIn Friuli viene chiamata nelle rispettive varianti \"jote,\" \"jota\" o \"joto\", ma la sua preparazione un tempo assai diffusa si \u00e8 molto limitata, tanto da esservi rimasta traccia solo in Carnia, in particolar modo nella Val Degano e nella Val Pesarina quest'ultima veniva chiamata addirittura in passato \"cjan\u00e2l da jota\" (\"valle della jota\" in friulano carnico).\nSimile alla jota \u00e8 la \"mignestre di brovade\" sempre friulana, quest'ultima preparata per\u00f2 con la rapa (\"brovade\") al posto dei crauti e il cotechino (\"mus\u00e8t\") al posto delle costine di maiale affumicate.\nLa jota \u00e8 assai diffusa (con lo stesso nome) anche nel Litorale sloveno, particolarmente sul Carso, nella Valle del Vipacco, sul Collio e nella zona di Tolmino e Caporetto storicamente parte del Friuli. Nella vicina Austria, invece, nonostante il massiccio impiego dei crauti in varie preparazioni, questo minestrone risulta del tutto sconosciuto.\nNome.\nLa prima testimonianza della jota ci viene da un documento cividalese scritto in lingua friulana del XV secolo, col nome di \"jottho\" (la \"-o\" finale al femminile \u00e8 data dal fatto che in epoca medievale in tutto il Friuli si parlava una variante di friulano simile a quella che si parla ancora oggi nell'alta Val Degano). L'etimologia del nome \u00e8 controversa: potrebbe derivare dal tardo latino \"jutta\", brodaglia, che a sua volta originerebbe da una radice celtica; il che \u00e8 molto probabile visto che, come riferisce il Pinguentini (Gianni Pinguentini, \" Dizionario storico etimologico fraseologico del dialetto triestino\", Trieste, Borsatti, 1954), lo stesso significato di brodo, brodaglia, beverone o mangime lo si ritrova nel termine cimbro \"yot\", nell'irlandese \"it\" e nel gergo del Poitou \"jut\". Il termine \u00e8 diffuso anche in Emilia: a Parma, Reggio e Modena, infatti, \"dzota\" significa brodaglia."}
{"id": "1461704", "revid": "2022787", "url": "https://it.wikipedia.org/wiki?curid=1461704", "title": "Viarago", "text": "Viarago \u00e8 una frazione del comune Pergine Valsugana in Trentino-Alto Adige.\nInizialmente Viarago era chiamato \"Viaracum\" o \"Vilrag\" ma, poi cambi\u00f2 il nome in \"Viarac\" ed infine in \"Viarago\". Fu Comune autonomo fino al 1928, quando fu aggregato a Pergine Valsugana.\nL'abitato si estende su un ampio terrazzo debolmente ondulato sulla sponda destra della valle del Fersina tra quota 650 e 690 m s.l.m., ai piedi dei pi\u00f9 acclivi versanti del Dosso del Praton (1.126 m) della Predoccia (981 m), di Vedesena (985 m), del Monte Calvo (1.411 m) e del Doss dei Fonghi (1.501 m).\nAlcuni rii (il rio Carpen\u00e8, il rio dei Osei, il rio della val del Pont e il rio Minghet) incidono il terrazzo prima di confluire nel Fersina tra Canezza e Serso.\nLa particolare morfologia del versante \u00e8 attribuibile all'azione modellatrice dei ghiacciai quaternari, che fino a circa 10.000 anni fa (glaciazione w\u00fcrmiana) coprivano l'intera zona alpina con ampie lingue che scendevano dalle cime pi\u00f9 elevate. Tali ghiacciai hanno eroso le rocce presenti lungo i fianchi della valle e hanno modellato il versante in vari ordini di terrazzi; al loro ritiro hanno abbandonato ampie coltri detritiche moreniche di tipo sabbioso e ghiaioso che oggi costituiscono le spianate su cui sorge l'abitato.\nStoria.\nIl paese si trova a circa 2\u00a0km dalla localit\u00e0 Montesei di Serso dove ci sono importanti testimonianze dell'et\u00e0 del bronzo e del ferro. \nPer quanto riguarda Viarago, la documentazione preistorica risale al 1500 a.C.\nI ritrovamenti pi\u00f9 interessanti sono: pugnale in bronzo del 1000-1500 a.C. in loc.Bosc Negro, frammenti di ceramica dell'et\u00e0 del bronzo e cuspide di lancia del 1000-1300 a.C. in loc.Doss de la Cross.\nIl pi\u00f9 antico atto della Regola di Viarago a noi pervenuto risale al 15 maggio 1214.In esso si stabiliscono le modalit\u00e0 per l'uso dei boschi, delle acque e dei castagni, la pulizia e la manutenzione delle strade, ecc.\nLa Gastaldia nasce probabilmente nella seconda met\u00e0 del Trecento e si trasforma in Comune all'inizio dell'Ottocento (1805-1808). Viarago rimane Comune autonomo fino al 1928, anno nel quale viene aggregato al Comune di Pergine Valsugana e i beni ex-comunali diventano beni di Uso civico.\nLa Grande Gastaldia di Viarago(Gastaldia doppia) si estendeva dal Castelier (Rio Nero) fino al Passo Redebus.\nLuoghi di culto.\nNelle vicinanze sono stati rinvenuti reperti risalenti al 1000-1500 a.C. e si ipotizza che in quel periodo il sito fosse utilizzato come luogo di culto.\nLe miniere.\nPresso i Montesei di Serso, il Passo del Redebus e altre localit\u00e0 della Valle dei Mocheni si trovano tracce delle fonderie pi\u00f9 antiche dell'Arco Alpino che risalgono a circa 3000 anni fa. Anche nella zona di Viarago si sono trovate tracce di questa antica attivit\u00e0 metallurgica.\nDurante la dominazione romana e poi longobarda \u00e8 presumibile che l'attivit\u00e0 mineraria sia proseguita (anche se in tono minore) ma non ci sono prove in tal senso.\nNel 1330 Enrico del Tirolo autorizza il boemo Nicolaus Paswicz a cercare argento ed aprire miniere a Velrag (VIARAGO). Questa \u00e8 la pi\u00f9 antica fonte storica che riguarda la miniera di Viarago.\n1400-1500 sono i due secoli di massimo sviluppo dell'attivit\u00e0 mineraria a Viarago e nel perginese in genere, nel 1403 si contano 17 pozzi attivi nella Predolcia e numerosi altri nella valle dei Mocheni. I minatori occupati in tutta la valle sono circa 700 ai quali si aggiungono molti addetti alle fonderie, alla macinazione, al trasporto del minerale e del metallo lavorato, al commercio ecc.\nVengono costruite nuove fonderie, mulini, case, chiese, molta gente arriva a Pergine e in Val dei Mocheni attratta dal lavoro e dal denaro che circola abbondante.\nI minatori provengono dalla Baviera, dalla Sassonia, dalla Boemia e dal Tirolo, nella zona arrivano capitali da ogni paese soprattutto dalla citt\u00e0 di Augusta in Germania.\nNel 1527 a Viarago, dalle miniere di S.Giacomo,S.Giorgio,S.Anna e dei Trautmansdorf (probabile miniera \"dei 7 Sospiri\") vengono estratte 4710 staia (120,5 metri cubi) di minerale argentifero e cuprifero.\nAll'interno di questo monte,a ridosso del paese,si trovano i giacimenti di argento, rame, ferro, piombo e tracce d'oro, la montagna \u00e8 stata forata con un gran numero di pozzi, gallerie e camini nel corso dei secoli;la scoperta di un nuovo filone alimentava le leggende sulle favolose ricchezze di oro e argento nascoste all'interno della montagna (i 12 apostoli che giocano con le bocce d'oro, il \"salvanel\",lo scalino d'oro dello scalone imperiale a Vienna, ecc. )\nI capitali necessari alla ricerca dei filoni e alla costruzione delle strutture dentro i pozzi venivano forniti da potenti compagnie finanziarie che in origine erano tutte tedesche. Tra le pi\u00f9 note si ricordano quella di Nicolaus Paswicz(1330)-Boemia che ebbe grande fortuna in tutta la valle dei Mocheni ma soprattutto a Viarago,poi le compagnie Kutna Hora, Scenk, Perkmann, Lychtenstayn, Telvaner e Mosheimer.\nVerso la fine del Quattrocento troviamo le compagnie degli a Prato, dei Thun, dei Lodron, dei Cles, dei Geremia (Pona). Dopo il 1600 diventano importanti i capitali di provenienza ebraica.\nLe fonderie, le officine di affinazione dei metalli, le armature dei pozzi richiedevano grandi quantit\u00e0 di legname, legna e carbone di legna; ci\u00f2 determin\u00f2 il taglio indiscriminato dei boschi che provoc\u00f2 gravi problemi di disboscamento generale cui seguirono frane e inondazioni del paese con molti danni.\nI residenti che vedevano diminuire progressivamente la disponibilit\u00e0 di legna da ardere e legname,i pascoli invasi da materiale inerte di discarica, insorsero pi\u00f9 volte contro le compagnie minerarie nel tentativo di bloccarne l'attivit\u00e0. Nel 1544 gli abitanti di Viarago ottengono con uno Statuto in 12 punti la difesa dei boschi, castagni e pascoli e, a tal fine fu nominato il \"saltario\" (custode forestale) che doveva sorvegliare severamente sull'integrit\u00e0 dei boschi e dei pascoli."}
{"id": "1461705", "revid": "1745361", "url": "https://it.wikipedia.org/wiki?curid=1461705", "title": "Geg\u00e8 Di Giacomo", "text": "Biografia.\n\u00c8 nato a Napoli il 14 gennaio 1918. Nipote del poeta Salvatore Di Giacomo, inizi\u00f2 piccolissimo a suonare la grancassa e i piatti insieme al fratello Giuseppe, detto Pino, che suonava il rullante, prima di avere una batteria tutta sua a dieci anni e di essere assunto al cinema Sansone per eseguire dal vivo le colonne sonore dei film muti proiettati (come \"La grande parata\", che aveva per trama la prima guerra mondiale), imparando l'arte, che gli sarebbe presto tornata utile, di inventare suoni, rumori e trovate da ogni oggetto che si potesse percuotere.\nDurante la seconda guerra mondiale, dopo aver prestato il servizio militare con il famoso compositore Antonio Vian, al 31\u00ba Fanteria all'Arenaccia, figur\u00f2 nelle orchestre di Gino Campese, Nello Segurini, Armando Del Cupola e Gino Conte. Nel 1949 seppe che il giovane pianista Renato Carosone era stato invitato a formare un trio per un nuovo locale a Napoli, lo Shaker Club. La data dell'inaugurazione era prevista per il 28 ottobre. Geg\u00e8 si present\u00f2 all'hotel Miramare, dove Carosone stava provando con il chitarrista olandese Peter Van Wood, senza batteria, dicendo che l'aveva portata a cromare. Carosone e Van Wood, contrariati, cominciarono a dubitare della validit\u00e0 di Geg\u00e8, che intu\u00ec tutto e per fugare ogni dubbio improvvis\u00f2 una batteria casalinga: una sedia di legno, un vassoio, tre bicchieri di diversa grandezza e tonalit\u00e0, due pioli, un fischietto. Nacque cos\u00ec il Trio Carosone, che avrebbe segnato una svolta nella storia della canzone napoletana.\nIl primo dei dischi di successo del trio, incisi per la Path\u00e9, conteneva \"Oh! Susanna\" e \"Scalinatella\", suonate da Renato Carosone e Geg\u00e8 Di Giacomo e cantate da Peter Van Wood, che nel 1952 lasci\u00f2 la coppia per intraprendere una carriera da solista. Geg\u00e8, invece, rimase al fianco di Carosone, che aggreg\u00f2 altri musicisti fino a formare una propria band, definitasi completamente nella seconda met\u00e0 degli anni cinquanta \"Complesso Carosone\".\nMolti dei brani di Carosone nacquero dalla lunga collaborazione con il paroliere Nisa e il merito dello straordinario successo internazionale di essi fu anche delle performance comiche di Geg\u00e8, spesso concluse dal totale coinvolgimento del pubblico. Una sera, al \"Caprice\" di Milano, Carosone voleva un'atmosfera speciale per introdurre \"La pans\u00e8\", e Geg\u00e8 improvvisamente url\u00f2: \"\"CantaNapoli! Napoli in fiore!\", trovando il suo grido di battaglia, che si adatt\u00f2 perfettamente a tutti i brani da lui eseguiti, dei quali la maggior parte narrati in prima persona, come \"Pigliate 'na pastiglia\" (\"Napoli in farmacia!\"), \"T'\u00e8 piaciuta?\" (\"Napoli matrimoniale!\") e \"Caravan petrol\" (\"Napoli petrolifera!\"\").\nNell'autunno del 1957, dopo una lunga serie di concerti in Europa, il Complesso Carosone sbarc\u00f2 a Cuba, inaugurando una memorabile tourn\u00e9e americana. Dopo Caracas e Rio de Janeiro, il 6 gennaio 1958 il gruppo di Renato Carosone approd\u00f2 alla Carnegie Hall di New York, fino ad allora riservata alla musica classica, con un'eccezione fatta soltanto per il clarinetto jazz del mitico Benny Goodman, che aveva presentato il suo quartetto nel 1938.\nDopo il sorprendente ritiro dalle scene di Carosone del 7 settembre 1959, Di Giacomo si lanci\u00f2 per un po' nell'avventura solista, affacciandosi ai Festival di Napoli del 1961 (dove cant\u00f2 \"Tutt'a famiglia\", ripetuta da Aurelio Fierro, che si classific\u00f2 terza e \"Pi-rik\u00ec-Kuk\u00e8\", ripetuta da Gloria Christian) e del 1962 (dove cant\u00f2 \"Chin' 'e fuoco\", ripetuta da Cocky Mazzetti e \"O' monumento\", ripetuta da Carla Boni) e mettendo in piedi un proprio gruppo, ma non ebbe molto successo e decise anch'egli di congedarsi dal mondo dello spettacolo, facendo solo un'apparizione al fianco dell'amico di sempre Renato dopo il suo rientro del 9 agosto 1975.\nAmmalatosi di tumore negli anni novanta, torn\u00f2 a Napoli dopo aver vissuto per quarant'anni a Milano (dove aveva subito una delicata operazione) e Renato, temendo per lui, scrisse e gli dedic\u00f2 la canzone \"Add\u00f2 sta Geg\u00e8\", ma invece lo precedette di quattro anni, spegnendosi nella sua casa romana il 20 maggio 2001 e quest'ultima canzone vide la luce solo postuma.\nDi Giacomo fu molto rattristato per la scomparsa del vecchio amico, ma non pot\u00e9 presentarsi al suo funerale a causa dei suoi problemi di salute, ai quali si aggiunse anche una forte depressione. Nel 2003, costretto sulla sedia a rotelle, ricevette dal presidente della Regione Campania Antonio Bassolino e dall'assessore Teresa Amato il Premio Carosone nella sua casa di Poggioreale, dove mor\u00ec due anni dopo, prostrato dai postumi di un ictus, a ottantasette anni.\nTelevisione.\nGeg\u00e8 Di Giacomo ha partecipato nel 1961 con il suo complesso alla rubrica pubblicitaria televisiva \"Carosello\" pubblicizzando l'olio Sasso."}
{"id": "1461706", "revid": "1856513", "url": "https://it.wikipedia.org/wiki?curid=1461706", "title": "Air Corsica", "text": "La Compagnie A\u00e9rienne Corse M\u00e9diterran\u00e9e S.A.E.M., conosciuta come Air Corsica (in precedenza CCM Airlines), \u00e8 la principale compagnia aerea regionale francese della Regione della Corsica (partecipata da Air France), con sede ad Ajaccio. Nel 2012 era la sesta compagnia aerea francese per traffico passeggeri con 1,62 milioni di passeggeri.\nStoria.\nLa compagnia aerea \u00e8 nata con il nome \"Compagnie Corse M\u00e9diterran\u00e9e\" il primo gennaio 1989 ed ha iniziato le operazioni di volo nel giugno 1990; ha cambiato il proprio nome in CCM Airlines nel novembre 2000 e in Air Corsica nell'ottobre 2010. Dopo aver stretto una partnership con Air France ha ampliato la propria rete di destinazioni e nel giugno 2005 ha effettuato un ordine di sei ATR 72-500 per un valore di 100 milioni di euro. Le consegne sono avvenute tra il 2005 e il 2007 ed ha operato per Air France nelle rotte fra la Corsica e Lione, Marsiglia e Nizza. Attualmente \u00e8 di propriet\u00e0 di: \"Collectivit\u00e9 Territoriale Corse\" (60.37%), Air France (11.95%), Cr\u00e9dit Agricole (7.55%), SNCM (6.68%) e il rimanente (13,45%) \u00e8 di 6 azionisti, che sono: la \"Caisse des d\u00e9p\u00f4ts et des consignations\", la \"TAT EA\", la \"TAT SA\", la \"Caisse de d\u00e9veloppement de la Corse\", le \"Chambres de Commerce et d'Industrie Corse du Sud et Haute-Corse\" e altri azionisti privati.\nDestinazioni.\nAccordi commerciali.\nAl 2022 Air Corsica ha accordi di code-share con le seguenti compagnie:\nFlotta.\nA gennaio 2022 la flotta di Air Corsica \u00e8 cos\u00ec composta:"}
{"id": "1461714", "revid": "92723", "url": "https://it.wikipedia.org/wiki?curid=1461714", "title": "Dakhla", "text": "Dakhla (arabo: \u0627\u0644\u062f\u0627\u062e\u0644\u0629 , \"al D\u0101khla\"), \u00e8 un'oasi del deserto occidentale, in Egitto. \u00c8 detta anche \"oasi interna\" per contrapposizione all'oasi di Kharga, detta invece \"oasi esterna\".\nSi trova nel territorio del Governatorato di Wadi al Jadid, a 350\u00a0km dalla valle del Nilo, a circa meta strada fra le oasi di Farafra e Kharga.\nL'oasi misura circa 80\u00a0km da est a ovest e circa 25\u00a0km da nord a sud.\nAntico Egitto.\nL'oasi divenne importante per la ricchezza dei suoi pozzi che furono regolarmente accatastati dal sovrano Psusenne unitamente ai terreni.\nLa Stele di Dakhla datata al tempo del sovrano Sheshonq I, \u00e8 scritta in geroglifico e narra di una richiesta all'oracolo del dio Seth in merito ad una disputa sulla propriet\u00e0 dell'acqua di un pozzo.\nScavi archeologici.\nNella zona dell'oasi, nel 2014, \u00e8 stata ritrovata un'antica scuola risalente alla dominazione romana dell'Egitto grazie all'operato di alcuni archeologi dell'Universit\u00e0 di New York. Su una delle pareti \u00e8 stato identificato un brano scritto in greco appartenente all'Odissea di Omero."}
{"id": "1461715", "revid": "1573940", "url": "https://it.wikipedia.org/wiki?curid=1461715", "title": "Distretto di Ayauta", "text": " \u00e8 un distretto della prefettura di Kagawa, in Giappone.\nAttualmente fanno parte del distretto i comuni di Ayagawa e Utazu."}
{"id": "1461720", "revid": "339392", "url": "https://it.wikipedia.org/wiki?curid=1461720", "title": "Francesco Paolo D'Alessandri", "text": ""}
{"id": "1461725", "revid": "220835", "url": "https://it.wikipedia.org/wiki?curid=1461725", "title": "Pian del voglio", "text": ""}
{"id": "1461733", "revid": "123994389", "url": "https://it.wikipedia.org/wiki?curid=1461733", "title": "Lizabeth Scott", "text": "Biografia.\nNata da genitori di origine slovacca, studi\u00f2 recitazione alla \"Alvienne School of Drama\" di New York dove venne scoperta da Hal B. Wallis nel 1945. Quest'ultimo, dopo una lunga e fruttuosa carriera come produttore per la Warner Bros., aveva dato vita nel 1944 ad una propria casa di produzione cinematografica, la \"Hal Wallis Production\", iniziando a lavorare in collaborazione con la Paramount Pictures. La prima realizzazione come produttore indipendente di Wallis fu la pellicola sentimentale \"Incontro nei cieli\" (1945), diretta da John Farrow, che vide l'esordio della ventitreenne Lizabeth Scott. La Scott, che prima di allora si pagava la scuola di recitazione facendo la modella e interpretando piccoli ruoli negli spettacoli di Broadway, aveva il ruolo di una accompagnatrice che si innamora di un aviatore che sta per morire di leucemia. Nonostante non si trattasse di un esordio clamoroso, l'interpretazione della Scott fu ben accolta sia dalla critica che dal pubblico, attirando l'attenzione soprattutto per la sua voce accattivante, a proposito della quale, il suo partner Humphrey Bogart nella pellicola \"Solo chi cade pu\u00f2 risorgere\" (1947) afferm\u00f2:\nTuttavia prima di questa pellicola, la Scott interpret\u00f2 il suo primo ruolo \"noir\" nel film \"Lo strano amore di Marta Ivers\" (1946), per la regia di Lewis Milestone, a fianco di Barbara Stanwyck e Van Heflin e che segn\u00f2 l'esordio di un'altra futura star, Kirk Douglas. Il film fu un successo sia di critica che al botteghino, ma fu altres\u00ec la consacrazione del talento della Scott, la cui interpretazione venne definita dal settimanale \"Variety\" come superiore a quella della stessa Stanwyck, che nel film aveva il ruolo di \"dark lady\".\nNel 1947 la Scott venne affiancata a Burt Lancaster nella pellicola \"Furia nel deserto\" (1947), diretto da Lewis Allen, una torbida storia d'amore scritta da Robert Rossen e girato in Technicolor. Nello stesso anno ritrov\u00f2 Lancaster in \"Le vie della citt\u00e0\" (1948), per la regia di Byron Haskin, una storia cupa di tradimento e vendetta dove l'attrice interpreta la parte di una cantante di \"night club\" che si innamora di un ex-galeotto (Lancaster) appena uscito di prigione. Anche in questo caso la Scott diede ottima prova di s\u00e9, in un ruolo cupo e ammaliante a lei assai congeniale.\nIn \"Tragedia a Santa Monica\" (1948), diretto da Andr\u00e9 De Toth, l'attrice venne definitivamente consacrata al ruolo di \"femme fatale\", e nella pellicola sar\u00e0 la rovina di un povero agente di assicurazioni, marito e padre, che vive un torbido amore con il personaggio della Scott, Mona Stevens, ragazza di un ladro e corteggiata da molti uomini, tra i quali un poliziotto privato. In \"\u00c8 tardi per piangere\" (1949), la Scott si consacr\u00f2 nuovamente come regina del \"noir\" di quegli anni, interpretando il personaggio di Jane Palmer, una donna odiosa ed avida, che uccide il marito per denaro.\nTuttavia, una delle pellicole pi\u00f9 celebrate dai suoi estimatori, non vede la Scott nel ruolo di \"femme fatale,\" ma in quello di una moglie arrivista magistralmente interpretata nel dramma sportivo \"Il gigante di New York\" (1949), diretta da Jacques Tourneur, al fianco di Victor Mature e Lucille Ball e ispirato a un romanzo di Irwin Shaw. Dalla fine del 1949 fino al termine della sua carriera, la Scott rimase per\u00f2 imprigionata nelle fosche tinte dei suoi personaggi di donna perduta, e, nonostante la partecipazione a diverse pellicole, nessuna di esse le concesse mai la possibilit\u00e0 di affrancarsi da questo ruolo. A compromettere il prosieguo della sua carriera fu anche il giornale scandalistico \"Confidential\" che, in virt\u00f9 del fatto che la Scott non si fosse mai sposata n\u00e9 avesse avuto figli, nel 1955 inizi\u00f2 ad insinuare che l'attrice avesse in realt\u00e0 tendenze omosessuali.\nNel 1957 la sua carriera cinematografica volse al termine con la partecipazione ad \"Amami teneramente\", diretta da Hal Kanter, seconda pellicola interpretata dalla stella Elvis Presley. Da allora la Scott si limiter\u00e0 a rare ed occasionali apparizioni televisive, fatta eccezione per un ruolo marginale in \"Colpiscono senza piet\u00e0\" (1972), pellicola britannica con un cast eterogeneo nel quale si annoverano Mickey Rooney, Leopoldo Trieste, Michael Caine, Nadia Cassini, e Ave Ninchi.\nLa Scott mor\u00ec a causa di una insufficienza cardiaca congestizia, all'et\u00e0 di 92 anni, il 31 gennaio 2015.\nHa una stella sulla Hollywood Walk of Fame per il suo contributo al cinema a 1624 Vine Street a Hollywood.\nDoppiatrici italiane.\nLizabeth Scott \u00e8 stata doppiata da:"}
{"id": "1461736", "revid": "187", "url": "https://it.wikipedia.org/wiki?curid=1461736", "title": "Fontana del Carciofo (Napoli)", "text": "La fontana del Carciofo \u00e8 una delle fontane monumentali di Napoli, posta al centro dell'odierna piazza Trieste e Trento.\nStoria.\nFu Achille Lauro a volere la costruzione della fontana nel periodo della sua giunta comunale, tra il 1952 e il 1957. \nNei progetti preliminari del Comune al centro della piazza doveva essere posta la fontana di Monteoliveto, proveniente dall'omonima piazza, tuttavia nel 1955 il Consiglio Superiore delle Belle Arti bocci\u00f2 l'ipotesi. La risposta del sindaco Lauro allora fu l'installazione di una fontana da lui donata alla citt\u00e0, appunto la fontana del Carciofo, inaugurata la sera del 29 aprile 1956. Lauro affid\u00f2 l'incarico di progettazione della fontana agli ingegneri Carlo Comite, Mario Massari e Luigi Fedele\nDescrizione.\nLa fontana \u00e8 composta da due livelli: alla base c'\u00e8 una grande vasca con al centro un'altra piccola vasca sopraelevata che sorregge una scultura a forma di corolla floreale. Sui tre lati del monumento trovano posto tre coppie di vasi decorati. \n\u00c8 dalla forma della corolla, somigliante ad un carciofo, che proviene il nomignolo popolare della fontana. \nNel corso del 2015 il monumento viene sottoposto a profondi lavori di restauro e pulizia, tornando cos\u00ec al suo aspetto originario."}
{"id": "1461737", "revid": "499531", "url": "https://it.wikipedia.org/wiki?curid=1461737", "title": "Francesco Biangardi", "text": "Biografia.\nFiglio dello scultore Vincenzo Biangardi e di Carolina Tugno, Francesco passa l'infanzia a Mussomeli, dove impara l'arte del padre presso la bottega di famiglia. Partito a Roma per frequentare l'Accademia di Arte, divenuto noto nel napoletano, sposa una vedova che gli dar\u00e0 il primo figlio: Fortunato.\nDopo la morte della prima moglie, sposa Giovanna Allegra che, nel 1861, dar\u00e0 alla luce suo figlio Vincenzo. Nel 1864 si trasferisce a Cittanova, luogo in cui realizzer\u00e0 numerose sculture in legno.\nNel 1873 ritorna con tutta la famiglia a Mussomeli. Qui mette bottega insieme al figlio Vincenzo (appena dodicenne) nella Chiesa dell'Opera Santa, all'epoca chiusa al culto. Il figlio dimostra tutte le sue capacit\u00e0, vincendo numerosi concorsi e diventando uno scultore al pari del padre.\nDal 1882, anno in cui vennero incaricati di costruire \"La Veronica\", realizzeranno quindici \"Vare\". La mole di lavoro li convince, nel 1886, a trasferirsi a Caltanissetta.\nNel 1890 il Biangardi soffre la perdita del figlio Vincenzo, probabilmente per mano assassina. Le opere rimaste incomplete verranno quindi terminate da Francesco, che morir\u00e0 a Caltanissetta, il 21 febbraio 1911.\nUna targa ricordo \u00e8 posta nella casa dove abit\u00f2 in via Re d'Italia a Caltanissetta.\nL'Arte dei Biangardi.\nLe loro sculture hanno origine dalla tradizione napoletana dei presepi della seconda met\u00e0 del 1800 ed \u00e8 tipica dei modellatori delle statuine presepiali del 1700, realizzati con materiali vari. L'opera del figlio Vincenzo appare anatomicamente e nelle proporzioni pi\u00f9 curata, aderendo al gusto accademico dell'epoca.\nOpere Principali dei Biangardi.\nA Mussomeli.\nA Mussomeli il Biangardi esegu\u00ec il restauro del Crocifisso di frate Umile da Petralia, che si conserva nella chiesa di S. Gioacchino ed Anna, meglio conosciuta come chiesa dei Monti. Tale restauro, consistette nel totale rifacimento cromatico dell'opera falsandone l'originalit\u00e0. Per questo lo storico Sorge, in un suo scritto, defin\u00ec la mano del Biangardi \"mano disgraziata\".\nA Delia.\nA Milena \nSant'Antonio Abate\nSan Giuseppe \nMaria SS Addolorata"}
{"id": "1461738", "revid": "112428491", "url": "https://it.wikipedia.org/wiki?curid=1461738", "title": "Robin Hood - La leggenda", "text": "Robin Hood - La leggenda (\"Robin Hood\") \u00e8 un film per la televisione del 1991 diretto da John Irvin e interpretato da Patrick Bergin e Uma Thurman.\nTrama.\nInghilterra, XII secolo: Much, un mugnaio, \u00e8 braccato da Sir Miles Folcanet e dai suoi uomini, per aver cacciato di frode nel territorio normanno. Durante la corsa, Much si imbatte nel conte Sir Robert Hode, accompagnato dal suo amico Will Reddin. Robert prende le difese del fuggitivo e cos\u00ec facendo scatena l'ira di Sir Miles, che chiede una punizione severa per l'affronto subito.\nPer tale compito viene coinvolto il Barone Roger Daguerre, amico di Robert e zio di Lady Marian. Daguerre cerca di dare all'amico una punizione leggera, ma Robert si ribella e fugge via insieme a Will. Come risultato, Robert e Will diventano dei fuorilegge e prendono i nomi di Robin Hood e Will Scarlett.\nTrovano rifugio nella foresta di Sherwood, dove incontrano il fuorilegge Little John e i suoi uomini. Robin prende cos\u00ec il comando degli uomini della foresta, con l'intenzione di combattere contro l'oppressione normanna. Nel frattempo Robin si innamora, ricambiato, di Lady Marian, ma la ragazza \u00e8 promessa sposa a Sir Miles. Cos\u00ec il momento culminante del film \u00e8 l'attacco al Castello di Nottingham per evitare le nozze, durante i festeggiamenti del 1\u00ba aprile. Robin e Marian si sposano, riconciliandosi col Barone Daguerre, che promette un futuro di pace fra sassoni e normanni.\nCaratterizzazione.\nOltre ai familiari personaggi di Little John, Fra Tuck, Will Scarlett e Much il mugnaio che appaiono in questa versione, il tradizionale Sceriffo di Nottingham e Sir Guy di Gisborne sono stati sostituiti con antagonisti originali. Il Barone Daguerre prende il posto dello Sceriffo, il cui scopo \u00e8 quello di riscuotere pi\u00f9 tasse possibile, mentre Sir Miles Folcanet quello di Gisborne, ossia come personaggio violento e vendicativo.\nDistribuzione.\nInizialmente destinato alle sale cinematografiche, il film venne infine presentato sulle reti televisive americane, per non creare rivalit\u00e0 con \"Robin Hood - Principe dei ladri\", prodotto nello stesso anno. In effetti i due film, oltre a trattare il medesimo personaggio, presentano diverse scene somiglianti: ad esempio il finale, dove il cattivo viene ucciso nella stessa identica maniera in entrambe le pellicole (Robin Hood sta per essere sconfitto, Marian grida terrorizzata, ma Robin rapidamente estrae un pugnale e trafigge il nemico, che passa gli ultimi istanti di vita in urla o gemiti).\nEdizione Home video.\nNell'edizione americana distribuita in videocassetta, sono stati eliminati 34 minuti di scene."}
{"id": "1461745", "revid": "767487", "url": "https://it.wikipedia.org/wiki?curid=1461745", "title": "Distretto di Sh\u014dzu", "text": " \u00e8 un distretto della prefettura di Kagawa, in Giappone.\nAttualmente fanno parte del distretto i comuni di Sh\u014ddoshima e Tonosh\u014d."}
{"id": "1461748", "revid": "119991", "url": "https://it.wikipedia.org/wiki?curid=1461748", "title": "Porto Vecchio di Porto Ercole", "text": ""}
{"id": "1461750", "revid": "1494169", "url": "https://it.wikipedia.org/wiki?curid=1461750", "title": "Porto di Porto Ercole", "text": ""}
{"id": "1461751", "revid": "1573940", "url": "https://it.wikipedia.org/wiki?curid=1461751", "title": "Distretto di Nakatado", "text": " \u00e8 un distretto della prefettura di Kagawa, in Giappone.\nAttualmente fanno parte del distretto i comuni di Kotohira, Mann\u014d e Tadotsu."}
{"id": "1461752", "revid": "119991", "url": "https://it.wikipedia.org/wiki?curid=1461752", "title": "Porto Vecchio di Porto Santo Stefano", "text": ""}
{"id": "1461755", "revid": "767487", "url": "https://it.wikipedia.org/wiki?curid=1461755", "title": "Della Rovere (disambigua)", "text": ""}
{"id": "1461756", "revid": "307923", "url": "https://it.wikipedia.org/wiki?curid=1461756", "title": "Porto di Porto Santo Stefano", "text": ""}
{"id": "1461759", "revid": "119991", "url": "https://it.wikipedia.org/wiki?curid=1461759", "title": "Porto del Valle di Porto Santo Stefano", "text": ""}
{"id": "1461760", "revid": "110157", "url": "https://it.wikipedia.org/wiki?curid=1461760", "title": "Distretto di Kita (Kagawa)", "text": " \u00e8 un distretto della prefettura di Kagawa, in Giappone.\nAttualmente l'unico comune del distretto \u00e8 Miki."}
{"id": "1461766", "revid": "110157", "url": "https://it.wikipedia.org/wiki?curid=1461766", "title": "Distretto di Kagawa", "text": " \u00e8 un distretto della prefettura di Kagawa, in Giappone.\nAttualmente l'unico comune del distretto \u00e8 Naoshima."}
{"id": "1461769", "revid": "12539220", "url": "https://it.wikipedia.org/wiki?curid=1461769", "title": "Rolls-Royce Silver Shadow I", "text": ""}
{"id": "1461772", "revid": "767487", "url": "https://it.wikipedia.org/wiki?curid=1461772", "title": "Johnny Solinger", "text": "Biografia.\nInizi\u00f2 la sua carriera nei primi novanta con i Solinger (di cui fu cofondatore insieme al chitarrista John Mott), con cui pubblicher\u00e0 gli album \"Solinger\", \"Solinger II\" e nel 1999 \"Chain Link Fence\". Dal 2000 entr\u00f2 a far parte degli Skid Row, sostituendo Sebastian Bach. Con la formazione del New Jersey pubblic\u00f2 \"Thickskin\" e \"Revolutions Per Minute\". Nel 2008 uscir\u00e0 un suo album da solista incentrato principalmente sulle sue influenze country. Negli ultimi anni visse ad Austin, Texas.\nSolinger \u00e8 morto nel 2021 per un'insufficienza epatica da cui soffriva da tempo, probabilmente causata dall'uso di alcool."}
{"id": "1461773", "revid": "110157", "url": "https://it.wikipedia.org/wiki?curid=1461773", "title": "Museo della citt\u00e0 e del territorio (Vetralla)", "text": "Il Museo della Citt\u00e0 e del Territorio \u00e8 stato fondato a Vetralla nel 1992 dal prof.Enrico Guidoni. Ha sede presso alcuni ambienti un tempo appartenenti al tratto settentrionale della cinta muraria di Vetralla. Oggi \u00e8 parte integrante del patrimonio dell'Universit\u00e0 della Tuscia di Viterbo.\nStoria.\nIl museo situato in un'antica torre donata dalla signora Anna Teresa Pompa,\u00e8 nato come un centro di documentazione degli insediamenti e di conservazione delle tradizioni urbanistiche e architettoniche dei centri minori, con una attenzione particolare per la Tuscia,e si \u00e8 man mano ampliato comprendendo diverse aree tematiche riguardanti le tecniche costruttive locali, i mestieri tradizionali, il folklore.\nStruttura e attivit\u00e0.\nLa visita si sviluppa seguendo cinque aree tematiche principali, legate ai materiali: \"pietra\", \"ferro e metalli\", \"legno\", \"laterizi\", \"ceramica\".\nParticolare attenzione viene data ai cicli di produzioni materiali a noi giunti. Il museo illustra un attento censimento di cave, ferriere, boschi da taglio e fornaci, delle attivit\u00e0 che vi si svolgevano e degli utensili ad esse legati. Il museo ha inoltre promosso la documentazione completa delle attivit\u00e0 degli ultimi artigiani locali ancora vivi, depositari di un'arte tramandata nei secoli.\nDal 2008, \u00e8 stata inaugurata la \"Cantina\", uno spazio museale ipogeo nel quale \u00e8 stata ricostruita una cantina ottocentesca e dove sono esposti tutti gli oggetti legati al ciclo del vino.\nIl museo ha anche promosso una catalogazione di tutte quelle categorie di beni culturali considerati maggiormente a rischio della Tuscia, come case private, mura medievali, pavimentazioni storiche, strade alberate, arredo urbano, giardini storici, cavit\u00e0 artificiali, e molto altro, offrendo una valida documentazione sul reale stato del patrimonio locale e suggerendo un corretto restauro e una coerente valorizzazione degli stessi.\nSu tali tematiche, il museo organizza mostre, visite e conferenze, giornate di studio e pubblicazioni, per coinvolgere, a diverso livello, cittadini, scuole, studiosi, istituzioni e mondo universitario.\nIl Museo della Citt\u00e0 e del Territorio \u00e8 anche il fulcro delle Associazioni Vetralla Citt\u00e0 d'Arte e Diva Cassia. Entrambe si prefiggono di tutelare e valorizzare il patrimonio artistico, storico, culturale e ambientale di Vetralla e del suo territorio.\nNovit\u00e0.\nDal 14 febbraio 2009, il museo \u00e8 permanentemente aperto grazie alla presenza, all'interno della struttura, di uno spazio dedicato all'azienda olivitivinicola biologica Villa Chiarini Wulf, la quale ne garantir\u00e0 la fruibilit\u00e0 al pubblico."}
{"id": "1461774", "revid": "73537", "url": "https://it.wikipedia.org/wiki?curid=1461774", "title": "Ephebia", "text": ""}
{"id": "1461775", "revid": "12509111", "url": "https://it.wikipedia.org/wiki?curid=1461775", "title": "Stunned Guys", "text": ""}
{"id": "1461777", "revid": "125727467", "url": "https://it.wikipedia.org/wiki?curid=1461777", "title": "Brigata Fantasma", "text": "La \u00e8 una banda di ladri presente nella serie manga \"Hunter \u00d7 Hunter\", scritta e disegnata dal mangaka Yoshihiro Togashi, e nelle serie anime da esso tratte.\nPoich\u00e9 la parola giapponese ha il significato di \"vaga apparizione\", negli adattamenti italiani \u00e8 stata tradotta come \"Brigata Fantasma\" nel fumetto e negli OAV, \"Brigata dell'Illusione\" nella serie anime del 1999 e \"Brigata illusoria\" nel doppiaggio della serie del 2011. La Brigata \u00e8 conosciuta anche con il nome di \"Ragno\", dal momento che il suo simbolo \u00e8 un ragno a dodici zampe che ogni membro ha tatuato su una parte del corpo.\nIl gruppo \u00e8 formato da tredici potenti utilizzatori di Nen, catalogati per la loro pericolosit\u00e0 come ricercati di livello A. Anche se la loro prima vera apparizione avviene solo nella saga di York Shin City, nella quale hanno il ruolo di principali antagonisti, essi vengono menzionati da Kurapika fin dai primi capitoli. Le attivit\u00e0 principali della Brigata sono furti e crimini affini. La maggior parte dei membri originali proviene dalla citt\u00e0 delle stelle cadenti. Questo pu\u00f2 indicare che essi hanno vissuto nello squallore e nella miseria pi\u00f9 totale e che per sopravvivere hanno seguito la legge del pi\u00f9 forte.\nRegole.\nLa Brigata Fantasma possiede delle rigide leggi che vengono rispettate da tutti i suoi adepti: la principale \u00e8 la tutela della Brigata stessa anche a discapito dei membri, capo incluso. Gli ordini impartiti dal capo non possono essere discussi mentre i combattimenti tra i membri sono vietati e per risolvere eventuali liti si usa una moneta. I componenti della Brigata non possiedono un abbigliamento distintivo ma sono riconoscibili dal tatuaggio a forma di ragno e dal numero proprio di ogni membro, anche se non si capisce quali siano i principi con cui vengono assegnate le cifre (probabilmente a caso durante la fondazione della Brigata e poi passate ai successori, ad esempio Uvogin \u00e8 il numero 11, ma ai tempi della fondazione della Brigata erano solo in sei, capo escluso).\nTutti i membri della Brigata hanno un compito preciso funzionale alla loro attivit\u00e0: il capo, paragonabile alla testa del ragno, ha il compito di indirizzare e guidare i dodici arti, cio\u00e8 gli altri componenti; Shalnark, Pakunoda e Shizuku sono addetti alla rielaborazione delle informazioni e, a detta di Quoll Lucifer, sono il nervo vitale della Brigata; Uvogin e Nobunaga sono i componenti della squadra suicida o squadra d'assalto, che ha il compito di proteggere la squadra rielaborazione delle informazioni. Anche gli altri membri hanno dei compiti specifici, anche se non sono stati espressamente chiariti: Machi ha il compito di riferire i messaggi del capo a tutti i membri e possiede anche conoscenze mediche, mentre Feitan \u00e8 specializzato nel torturare per estorcere informazioni.\nI nuovi membri possono entrare nel gruppo uccidendo un membro precedentemente affiliato mentre in caso di morte di un membro o di un altro evento che ne comporti la perdita, il leader della Brigata, Chrollo Lucilfer, \u00e8 responsabile di trovare un sostituto idoneo.\nMembri attuali.\nChrollo Lucilfer.\n \u00e8 il fondatore e capo della Brigata Fantasma, di cui \u00e8 il membro numero zero.\nSi presenta come un giovane uomo dall'aspetto sempre ben curato con una croce tatuata al centro della fronte, che quando \u00e8 in incognito copre solitamente con una benda; sul mantello che indossa \u00e8 stampata una grossa croce rovesciata. \u00c8 sempre molto aggiornato in fatto di cultura e attualit\u00e0, non si perde mai in chiacchiere inutili e i suoi ordini sono sempre chiari e concisi. Gli unici sentimenti che prova sono diretti ai membri della Brigata, che considera la sua famiglia: la sua unica preoccupazione \u00e8 la sopravvivenza del Ragno, a cui antepone persino la sua vita, tanto che quando Kurapika lo cattura, Melody capisce dal battito del suo cuore che non ha nessuna paura di morire poich\u00e9 per lui \u00e8 molto pi\u00f9 importante che il Ragno continui a esistere e se deve morire perch\u00e9 ci\u00f2 accada lo accetta. Secondo Hisoka, inoltre, quando la Brigata ruba qualcosa, Chrollo, dopo averla rimirata per un certo periodo di tempo, la rivende. In una conversazione con Gon, che domanda del perch\u00e9 uccidano gente innocente, il capo della Brigata accenna in modo confuso che sta cercando se stesso.\nBench\u00e9 non lo affermi apertamente sembra covare del risentimento verso Silva Zoldick, il padre di Killua, per avere ucciso un membro del Ragno tre anni addietro: ogni volta che i due si incontrano, infatti, si guardano con fare minaccioso e un flashback mostra i due pi\u00f9 giovani in una distesa deserta sul punto di scontrarsi. Come ha ammesso Silva stesso i due si sono gi\u00e0 scontrati anni addietro (infatti capisce subito che la forza fisica di Chrollo \u00e8 cresciuta considerevolmente), probabilmente a causa del fatto che Chrollo tent\u00f2 di vendicare personalmente la morte del compagno. Nonostante il probabile scontro, i due ne uscirono entrambi incolumi.\nHa condotto personalmente il genocidio del clan di Kurapika e quest'ultimo, come punizione, neutralizza la sua abilit\u00e0 Nen costringendolo a lasciare la Brigata; successivamente riesce ad approdare a Greed Island in cerca di uno specialista in grado di rimuovere la catena, ma viene espulso da uno degli amministratori del gioco in quanto entrato clandestinamente. Incaricher\u00e0 poi Hisoka di entrare a Greed Island con il suo nome e di cercare lo specialista per lui e, come ricompensa, avr\u00e0 il tanto agognato combattimento con lui.\nDopo essersi liberato della catena di Kurapika, Chrollo affronter\u00e0 Hisoka alla Torre Celeste riuscendo a sconfiggerlo e a ucciderlo sfruttando i poteri presi in prestito dai suoi compagni e coinvolgendo tutti gli spettatori, provocando la morte di un immenso numero di innocenti, sebbene Hisoka riesca a tornare in vita sfruttando il suo potere. Dopo lo scontro decide di riunire la Brigata per prendere parte alla spedizione nel Continente Oscuro con l'obiettivo di rubare il tesoro di Kakin, non sapendo che Hisoka \u00e8 sopravvissuto e che ha deciso di sterminare i membri del Ragno.\nLo si ritrova nella stiva nascosto fra la gente comune offertasi di visitare il Continente Oscuro, mostrando un'espressione di odio e dolore dopo essere venuto a conoscenza delle morti di Kortopi e Shalnark per mano di Hisoka. Machi si presenta poco dopo chiedendogli il permesso di uccidere personalmente il prestigiatore, ma Chrollo glielo nega dicendo che tutti i membri della Brigata - lui compreso - si sono riuniti con l'obiettivo comune di uccidere Hisoka; al gruppo si unisce anche Illumi su richiesta dello stesso Hisoka. Successivamente rivela a Shizuku di aver perso l'abilit\u00e0 di predire il futuro che aveva rubato a Neon Nostrad, la quale \u00e8 morta, e di avere con s\u00e9 una torta che mangeranno tutti insieme quando avranno ucciso Hisoka.\nChrollo possiede grandi capacit\u00e0 fisiche e nel combattimento: dopo lo scontro con i due pi\u00f9 potenti membri della famiglia Zoldick, Silva e Zeno, quest'ultimo afferma che se avessero combattuto uno contro uno probabilmente avrebbe vinto lui, ma la storia sarebbe stata diversa se avesse combattuto per ucciderlo e non per rubargli l'abilit\u00e0 (questo lascia intendere che il boss del Ragno \u00e8 un combattente superiore all'anziano assassino). La sua abilit\u00e0 Nen \u00e8 del gruppo della Specializzazione e gli permette di rubare le capacit\u00e0 di altri utilizzatori inserendole nel libro \"I segreti del bandito\", ma se la persona a cui \u00e8 stato sottratto il potere muore la tecnica rubata svanir\u00e0; esiste tuttavia un modo attraverso il quale un'abilit\u00e0 pu\u00f2 rimanere nel libro anche dopo la morte del possessore originale: il rafforzamento del Nen dopo la morte. Al momento questa eccezione \u00e8 stata mostrata da un solo potere e comunque, dopo che l'appropriazione \u00e8 stata eseguita, il vero utilizzatore non potr\u00e0 pi\u00f9 utilizzare la tecnica trafugata. Per impossessarsi delle tecniche altrui c'\u00e8 bisogno che si verifichino quattro condizioni fondamentali:\nCome spiega Silva, visto che \u00e8 impossibile fare una stima del potere di Chrollo a causa dell'indefinito numero di poteri da lui sottratti e le loro caratteristiche, \u00e8 impossibile riuscire a ucciderlo senza essere pronti a morire. Inizialmente, per potere utilizzare la tecnica rubata, il libro doveva essere tenuto aperto nella mano destra alla pagina corrispondente, ma durante il combattimento contro Hisoka alla torre celeste Chrollo fa uso di un segnalibro sviluppato per poter utilizzare abilit\u00e0 che richiedono due mani semplicemente mettendo il segnalibro alla pagina dell'abilit\u00e0 e riponendo il libro, oppure per poterne utilizzare due contemporaneamente posizionando il segnalibro e tenendo il libro aperto su un'altra abilit\u00e0. Tuttavia Chrollo afferma di avere imposto un altro paio di condizioni/restrizioni per potere incrementare la sua abilit\u00e0, ma quest'ultime non vengono ancora specificate. In giapponese \u00e8 stato doppiato da Yoshikazu Nagano nella prima serie TV e negli OAV e da Mamoru Miyano nella seconda serie TV, mentre in italiano \u00e8 stato doppiato da Massimiliano Manfredi nella prima serie TV, da Lorenzo Scattorin negli OAV e da Federico Di Pofi nella seconda serie TV.\nBonolenov Ndongo.\n \u00e8 il membro della Brigata numero dieci. Veste con stracci e il suo aspetto ricorda una mummia. \u00c8 l'unico non proveniente dal Ryuseigai: \u00e8 infatti originario della trib\u00f9 dei Gyudondondo. Una caratteristica del suo popolo \u00e8 che quando i bambini del clan compiono tre anni vengono conficcati nel loro corpo degli aghi, che vengono poi rimpiazzati lentamente da aghi pi\u00f9 grandi via via fino a dei bastoncini. L'azione progressiva di questi corpi estranei arriva a creare dei fori sulla loro pelle. Le persone di questa trib\u00f9 vengono chiamate \"Bap\", guerrieri danzatori, forse a causa dei diversi suoni che creano attraverso i fori. Molto poco si conosce riguardo alla sua personalit\u00e0 e alle ragioni per cui \u00e8 entrato nella Brigata Fantasma, ma nella battaglia contro le formichimere mostra un atteggiamento ironico, presuntuoso e orgoglioso. Durante la saga di York Shin City appare in un ruolo molto marginale. Durante la saga delle formichimere, viene visto combattere con il resto della Brigata contro gli insetti.\nLa sua abilit\u00e0 Nen si chiama e consiste nel produrre musica con il passaggio dell'aria tra i buchi sulla sua pelle. Con questa tecnica riesce a creare suoni differenti che gli consentono di utilizzare abilit\u00e0 Nen differenti come la trasformazione del proprio corpo o la materializzazione di oggetti.\nFeitan Pohtoh.\n \u00e8 uno dei sei membri originali provenienti dal Ryuseigai. \u00c8 il membro numero due della brigata. Ha un abbigliamento simile a quello di un bandito: abiti scuri e la bocca coperta da una sciarpa con un teschio disegnato. Parla di rado e quando lo fa incorre in numerosi errori grammaticali poich\u00e9, come si scopre durante la lotta con le formichimere, tende a parlare al contrario quando \u00e8 arrabbiato. Dopo avere ucciso Zazan nel Ryuseigai, diviene il leader provvisorio della Brigata. I suoi movimenti sono incredibilmente veloci, tanto che ha la capacit\u00e0 di lasciare immagini residue del proprio corpo. \u00c8 inoltre in grado di concretizzare con il Nen un ombrello (con il disegno di un teschio sopra), che possiede una lama nascosta e pu\u00f2 sparare la punta d'acciaio come un proiettile premendo la base dell'impugnatura.\nIl suo Hatsu appartiene alla categoria della trasformazione. La principale tecnica di Feitan \u00e8 il , che gli permette di utilizzare la sua aura per materializzare un'armatura protettiva che \u00e8 tanto pi\u00f9 potente quanti pi\u00f9 danni e dolore ha provato nel corso dello scontro e gli fornisce protezione totale da qualsiasi conseguenza del rilascio, anch'esso potente in base ai danni subiti da Feitan in precedenza. L'unica sua tecnica di rilascio vista finora \u00e8 il , un sole in miniatura che brucia chiunque intorno a lui inclusi gli alleati. A detta di Shizuku, una volta alcuni membri della Brigata decisero di osservare il \"Rising Sun\" in azione e, a causa della vicinanza, rischiarono di rimanere tutti uccisi. Viene inoltre lasciato intendere da Phinks che Feitan abbia diversi tipi di rilascio. Ricompare dopo i fatti delle formichimere, nascosto nella nave diretta nel continente oscuro insieme alla brigata per uccidere Hisoka per vendicare i compagni uccisi.\nIn giapponese il personaggio \u00e8 stato doppiato da Akari Hibino nella prima serie TV e negli OAV, e da Kappei Yamaguchi nella seconda serie TV. In italiano \u00e8 stato invece doppiato da Marina Guadagno nella prima serie TV e da Gabriele Marchingiglio negli OAV.\nFranklin Bordeaux.\n \u00e8 il membro numero sette. Appare molto simile alla creatura del romanzo \"Frankenstein\", con cicatrici che ne deturpano il viso. Sembra comunque, nonostante il suo duro aspetto esterno, molto premuroso soprattutto nei confronti di Shizuku. \u00c8 anche composto e rispettoso e normalmente interrompe le discussioni e le lotte all'interno dell'organizzazione. \u00c8 uno dei sei membri originali della Brigata. \u00c8 doppiato in giapponese da Yoshinobu Kaneko nella prima serie anime e negli OAV, da Kenji Nomura in \"Hunter \u00d7 Hunter - Greed Island\" e da Hidenobu Kiuchi nella seconda serie. In italiano \u00e8 doppiato da Roberto Draghetti nella prima serie mentre negli OAV da Alessandro Zurla. Dopo i fatti delle formichimere si presenta dentro alla nave diretta al continente oscuro, insieme ai restanti membri della brigata decisi pi\u00f9 che mai a uccidere Hisoka per vendicare la morte dei propri compagni uccisi da quest'ultimo.\nLa sua abilit\u00e0 Nen si chiama e appartiene al gruppo dell'Emissione. Quando Franklin la usa, le dita delle sue mani si trasformano in qualcosa simile alla canna di una pistola emettendo proiettili di Nen. Naturalmente, per sparare proiettili d'aura, non \u00e8 necessario modificare la forma delle dita, ma Franklin pensa che diano un'impressione pi\u00f9 possente. Inoltre questo gli ha permesso di aumentare la sua potenza di fuoco, perch\u00e9 a seconda della determinazione e della restrizione che ci si impone il potere Nen pu\u00f2 fare grandi progressi.\nKalluto Zoldyck.\n \u00e8 il fratello minore di Killua e il numero quattro della Brigata. Nella serie del 1999, compare per la prima volta quando Gon sta per essere ucciso dal lupo di casa Zoldyck, eseguendo il fischio del richiamo e salvandogli involontariamente la vita, nel remake del 2011 compare assieme alla madre Kikyo dopo che essa spar\u00f2 un proiettile alla tempia di Canary. Entra a fare parte della Brigata al fine di sostituire il precedente numero quattro, Hisoka, che ha lasciato il gruppo.\nLa sua abilit\u00e0 Nen si chiama \"Danza dei Meandri\" e consiste in una combinazione tra vento, carta e una grande maestria nell'uso del Nen; questa tecnica \u00e8 in grado di fare diventare un semplice pezzetto di carta una lama mortale.\nMachi Komachine.\n \u00e8 una ragazza cresciuta nel Ryuseigai e fa parte dei sei membri originali della Brigata, con il numero tre. Il suo carattere \u00e8 in netto contrasto con il suo aspetto: infatti, dietro una maschera di grande bellezza e sensualit\u00e0, si nasconde una personalit\u00e0 fredda, aggressiva e cinica con tutti quelli che tentano di avvicinarla. L'unica persona per cui sembra provare emozioni \u00e8 Chrollo, ma lei viene vista da Gon da sola con Nobunaga.\nDopo lo scontro contro Chrollo e Hisoka nella Torre Celeste, quest'ultimo perde infine la vita. Machi per ringraziare Hisoka per avere aiutato il capo a liberarsi delle catene, decide come ultimo gesto di cucirgli le ferite portate nello scontro. In quello stesso momento il Nen del prestigiatore si riattiva pi\u00f9 forte di prima facendo tornare in vita Hisoka con un massaggio cardiaco che sfrutta l'elasticit\u00e0 della gomma. Immobilizzata Machi, il prestigiatore le annuncia che adesso sar\u00e0 lui a cacciare i membri del Ragno fino a che non li avr\u00e0 uccisi tutti. Machi si ripresenta nella nave diretta al Continente Oscuro insieme a Chrollo e a tutti i membri della Brigata, al quale chiede l'esclusiva di uccidere personalmente Hisoka. Chrollo tuttavia glielo nega poich\u00e9 tutti membri della Brigata compreso lui vogliono uccidere Hisoka che si \u00e8 nascosto anche lui nella nave.\nLa sua abilit\u00e0 Nen si chiama ed \u00e8 una tecnica con cui Machi trasforma la sua aura in un filo la cui durezza dipende dalla lunghezza: un filo lungo quanto la circonferenza della Terra, infatti, avrebbe la resistenza di un filo di cotone, ma uno lungo un metro potrebbe reggere un peso di una tonnellata. Se per\u00f2 il filo si stacca dalle mani di Machi la sua resistenza cala considerevolmente. Con questa abilit\u00e0 riesce a uccidere facilmente i nemici, appendendoli ai suoi fili per la gola, in modo da impedire anche qualunque suono. Oltre a ci\u00f2 pu\u00f2 usare i suoi fili per riattaccare le parti del corpo degli altri compresi ossa, vene, nervi e muscoli. Mostra quest'ultima abilit\u00e0 riattaccando un braccio a Hisoka dopo il suo scontro con Kastro.\n\u00c8 doppiata in giapponese da Noriko Namiki nella prima serie e negli OAV, da Takako Uemura in \"Hunter \u00d7 Hunter - Greed Island\" e da Rena Maeda nella seconda serie. La sua voce italiana \u00e8 quella di Daniela Cal\u00f2 per la prima serie e di Elisabetta Spinelli per gli OAV.\nNobunaga Hazama.\n \u00e8 uno dei membri della Brigata originari del Ryuseigai, il membro numero uno. Ricorda un guerriero r\u014dnin del periodo Edo, dotato di una lunga katana che usa con grande furbizia e abilit\u00e0. La specialit\u00e0 di Nobunaga \u00e8 l'impareggiabile uso della spada nell'esecuzione dei nemici. Il suo migliore amico \u00e8 Uvogin: i due danno il meglio di s\u00e9 quando combattono insieme e sono entrambi spericolati in combattimento, tanto che sono gli unici due componenti della squadra suicida. Vedendo la stessa personalit\u00e0 di Uvogin in Gon, Nobunaga cerca di convincere quest'ultimo a entrare a fare parte della Brigata dopo la morte dell'amico ma il ragazzino rifiuta fermamente. \u00c8 doppiato in giapponese da Takashi Matsuyama, nella prima serie e negli OAV e da Naoya Uchida nella seconda serie. La sua voce italiana \u00e8 quella di Alberto Angrisano nella prima serie e di Paolo Sesana negli OAV.\nL'unica abilit\u00e0 Nen di Nobunaga rivelata finora consiste in un buon utilizzo dell'En: usato come supplemento alla sua abilit\u00e0 con la spada, questa tecnica consiste nell'estensione della propria aura all'esterno del suo corpo per una zona sferica di raggio pari al doppio della lunghezza della sua katana; in questo modo, qualunque cosa entri in questa zona interferisce con il flusso del nen e fa in modo che Nobunaga si accorga della sua presenza. Il suo En \u00e8 stimato essere di circa 8 metri. Dopo che Nobunaga scopre il suo avversario, lo attacca con la katana.\nPhinks Magkav.\n \u00e8 un esperto nel combattimento a mani nude. \u00c8 il membro numero cinque della Brigata. Di carattere alquanto irritabile, tende spesso a entrare in conflitto con altre persone, inclusi i suoi compagni della Brigata. Ligio alle regole del Ragno, inclusa quella che prevede di non dare priorit\u00e0 alla vita del capo se questo rappresenta un rischio per tutta la Brigata, ma tiene molto ai suoi compagni. Ci\u00f2 emerge nel momento in cui Pakunoda si sacrifica per trasmettere loro le informazioni su Kurapika e, quando per puro caso incontra Gon e Killua pochi giorni dopo, li informa della sua morte e dice loro che Pakunoda voleva ringraziarli (non essendo scappati da lei pur potendolo fare e quindi potendo concludere lo scambio di ostaggi, mentre se fossero scappati Kurapika non avrebbe avuto motivo di non uccidere Chrollo), allontanandosi poi con un'espressione addolorata. In seguito, parlando del capo, si denota come gli manchi che la Brigata sia di nuovo riunita, cosa per cui viene scherzosamente deriso da Feitan e Shalnark. Come afferma personalmente, non uccide mai per piet\u00e0, vuole che il suo avversario opponga resistenza anche se non ha possibilit\u00e0. \u00c8 uno dei membri originari del Ry\u016bseigai ma non ha fatto parte del Ragno fin dalla sua fondazione. Appare per la prima volta indossando uno strano abito e un copricapo alla maniera dei faraoni egiziani, ma all'occorrenza veste anche in modo casual con una tuta da jogging. \u00c8 sempre visto in coppia con Feitan. \u00c8 doppiato in giapponese da Yoshiaki Matsumoto negli OAV e da Kenn nella seconda serie. Nella prima serie \u00e8 doppiato in italiano dall'attore torinese Giorgio Locuratolo mentre negli OAV da Matteo Zanotti e nella seconda serie da Giuliano Bonetto.\nLa sua abilit\u00e0 Nen si chiama ed \u00e8 una tecnica che consiste nell'accumulare il Nen nel braccio destro e farlo ruotare per un certo numero di giri. Maggiore \u00e8 il numero di giri compiuto dal braccio, pi\u00f9 sar\u00e0 forte il colpo successivo. Nonostante Phinks riesca a contare il numero delle rotazioni, non riesce a calcolare di preciso quanti giri ci vogliano per rilasciare una certa quantit\u00e0 di forza.\nShizuku Murasaki.\n \u00e8 il membro numero otto della Brigata. \u00c8 molto smemorata e una volta che dimentica qualcosa non se la ricorda pi\u00f9. I suoi avversari sono spesso fuorviati dal suo aspetto vago e poco appariscente, tuttavia sotto il suo aspetto tranquillo si cela in realt\u00e0 una straordinaria combattente. \u00c8 mancina. Si vede per la prima volta in azione con il suo aspirapolvere per aspirare i corpi di tutti i partecipanti all'asta quando, a York Shin City, i membri della Brigata vanno all'asta per rubare i preziosissimi oggetti messi in vendita. Poich\u00e9 Shizuku \u00e8 entrata a far parte del ragno dopo la morte del membro numero otto, ucciso da Silva Zoldyck, \u00e8 l'unica dei ragni a non avere partecipato allo sterminio del clan di Kurapika, essendo entrata nella brigata tre anni dopo il massacro. \u00c8 doppiata in giapponese da Atsuko Bungo, nella prima serie e negli OAV, e da Miho Arakawa nella seconda serie. Nella prima serie \u00e8 doppiata in italiano da Francesca Zavaglia e da Irene Scalzo negli OAV.\nLa sua abilit\u00e0 Nen consiste nel materializzare un aspirapolvere, chiamato , che \u00e8 in grado di risucchiare qualsiasi cosa, anche oggetti di grandi dimensioni, purch\u00e9 non si tratti di esseri viventi. Si dimostra molto utile in svariate occasioni, come per ripulire le orme e i segni del passaggio dei membri della Brigata, in particolare sangue e cadaveri. Infatti, la condizione secondo cui gli oggetti aspirati siano non viventi non impone che siano anche non organici, e per questo, Deme pu\u00f2 aspirare parti di un essere ancora in vita, purch\u00e9 siano aspirate unicamente quelle. Inoltre Deme possiede una fila di denti taglienti come rasoi sulla bocca esterna di aspirazione, cos\u00ec che Shizuku lo pu\u00f2 utilizzare come una vera e propria arma nel combattimento. Neanche Shizuku sa di preciso dove vadano a finire gli oggetti risucchiati dal suo aspirapolvere, anche perch\u00e9 non pu\u00f2 richiamare gli oggetti aspirati, tranne l'ultimo in ordine di tempo.\nIllumi Zoldyck.\n \u00e8 il fratello maggiore di Killua e il numero undici della Brigata. Entra a fare parte della Brigata al fine di sostituire il precedente numero undici, Uvogin, ucciso da Kurapika. In realt\u00e0, come rivela lui stesso agli altri membri del Ragno, \u00e8 stato assunto dallo stesso Hisoka per unirsi alla Brigata con il compito di uccidere lo stesso Hisoka, essendo giunto il momento, secondo quest'ultimo, che uno dei due uccida l'altro.\nMembri precedenti.\nMembro numero quattro precedente.\nNulla si conosce di questo personaggio, eccetto chi l'ha ucciso e che non faceva parte del gruppo iniziale di sei membri del Ragno e di avere partecipato insieme agli altri membri, allo sterminio del clan di Kurapika. \u00c8 stato ucciso due anni prima degli eventi di York Shin City da Hisoka Morou allo scopo di prendere il suo posto e avvicinarsi a Chrollo, nella speranza di avere modo di affrontarlo. Malgrado la Brigata sia affezionata ai propri membri, nessuno sembra nutrire astio per Hisoka per aver ucciso il suo predecessore, in quanto \u00e8 il suo carattere a non andare a genio a svariati membri del gruppo anzich\u00e9 le sue azioni precedenti.\nNel film \"\", Omokage appare come membro numero 4 precedente, ma non si tratta di un personaggio canonico, ma solo cinematografico, infatti la sua morte non avviene per mano di Hisoka, quando \u00e8 stato ribadito pi\u00f9 volte nel manga che sia stato lui ad uccidere il proprio predecessore.\nMembro numero otto precedente.\nNulla si conosce di questo personaggio, eccetto chi l'ha ucciso e che non faceva parte del gruppo iniziale di sei membri del Ragno e di avere partecipato insieme agli altri membri, allo sterminio del clan di Kurapika. \u00c8 stato ucciso tre anni prima degli eventi di York Shin City da Silva Zoldick, il padre di Killua, su incarico ed egli afferma che il compenso non fu affatto congruo allo sforzo per ottenerlo, cosa che secondo suo figlio costituisce il pi\u00f9 grande complimento che uno Zoldick possa fare alla propria vittima: se ne pu\u00f2 quindi desumere che fosse un combattente molto forte, poich\u00e9 diede difficolt\u00e0 persino al capo della famiglia Zoldick. Fu dopo questo scontro che Silva avvert\u00ec la famiglia di non interferire negli affari della Brigata. Questo fu il motivo che port\u00f2 Chrollo a covare un grande astio verso Silva per avere ucciso un suo compagno. \nAl suo posto \u00e8 entrata nella Brigata Shizuku.\nHisoka Morou.\n diventa un membro della Brigata Fantasma dopo avere ucciso il precedente affiliato numero quattro, Omokage. La scelta di Hisoka di entrare nella Brigata \u00e8 legata al suo desiderio di confrontarsi con il capo, Chrollo Lucilfer, considerato da tutti un grandissimo e potente utilizzatore di Nen. Tuttavia, alla fine della saga di York Shin City, Hisoka scopre che Chrollo non pu\u00f2 pi\u00f9 usare i suoi poteri Nen perch\u00e9 Kurapika gli ha messo nel cuore una delle sue catene, che lo ucciderebbe se usasse di nuovo i suoi poteri. Perde cos\u00ec ogni interesse nell'affrontare lo scontro e abbandona la Brigata.\nPakunoda.\n \u00e8 una donna che fa parte del gruppo iniziale di sei membri della Brigata con il numero nove. Ha un carattere maturo e pacato e trasmette un'aria di sicurezza che all'esterno pu\u00f2 essere percepita come freddezza. Il suo aspetto \u00e8 quello di un'elegante donna in carriera, con tailleur abbinato a una gonna e una profonda scollatura che le risalta il seno prosperoso. \u00c8 totalmente leale a Quoll e va persino contro la stessa Brigata per aiutarlo. Viene uccisa dalla Catena del Giudizio di Kurapika nel momento in cui rivela agli altri che cosa \u00e8 accaduto al loro leader. \u00c8 doppiata in giapponese da Yoshiko Iseki, nella prima serie e negli OAV, e da Romi Park, nella seconda serie. La sua voce italiana \u00e8 quella di Laura Boccanera nella prima serie,di Alessandra Karpoff negli OAV e di Selvaggia Quattrini nella seconda serie.\nLa sua abilit\u00e0 Nen appartiene alla categoria della Specializzazione, che si chiama e le permette di leggere i ricordi delle persone. L'unica condizione che deve rispettare per potere attivare il potere \u00e8 quella di mantenere sempre un contatto fisico con la persona in esame. Cercare di resistere con la forza di volont\u00e0 o distraendosi pensando ad altro \u00e8 completamente inutile, dal momento che le domande poste da Pakunoda portano a galla i ricordi pi\u00f9 profondi e veritieri. La donna dispone inoltre della , con cui concretizza un revolver in grado di sparare speciali proiettili di Nen contenenti memorie e ricordi. Quando una persona viene colpita da un proiettile in cui Pakunoda ha inserito un ricordo, non riceve nessun danno fisico ma la sua mente riceve quelle memorie. Questo potere \u00e8 utile per trasferire molto velocemente le informazioni in suo possesso ai suoi compagni. Se tuttavia a essere colpito \u00e8 lo stesso individuo a cui \u00e8 stato estratto il ricordo, questo viene irrimediabilmente cancellato.\nUvogin.\n, soprannominato \"Uvo\", \u00e8 l'undicesimo membro della Brigata. Nobunaga, il suo migliore amico, ha trovato la sua personalit\u00e0 affine a quella di Gon, accorgendosi non solo del fatto che i due hanno lo stesso tipo di Nen ma anche che il loro comportamento \u00e8 simile, essendo impulsivo e molto diretto. Era uno dei sei membri originali della Brigata e il pi\u00f9 forte in termini di pura forza fisica. Anche se preferisce combattere da solo Uvogin combatte meglio quando \u00e8 in coppia (specialmente con Nobunaga) e quando ha qualcun altro da proteggere, bench\u00e9 non lo abbia mai ammesso. Prima di affrontarsi Kurapika domanda a Uvo se ricorda le persone che ha ucciso fino a quel momento e lui risponde che ricorda solo le persone molto forti, cosa che li lascia impressi nella sua memoria. Uvogin ammette che prova un'enorme gioia nell'uccidere le persone che sono alla ricerca di vendetta e che grazie a loro il suo istinto omicida non si placa. Ci\u00f2 fa dedurre che Uvo abbia avuto problemi in passato con individui di questo tipo.\nDurante il combattimento nel deserto di York Shin City, quando Kurapika lo blocca con la catena della prigionia e gli mostra i suoi occhi scarlatti, Uvo rammenta lo sterminio dei Kuruta definendolo come una delle missioni pi\u00f9 difficili che la Brigata abbia mai intrapreso. Kurapika infine gli ordina di rivelare la posizione dei suoi compagni e Uvogin, che era fedele alla Brigata pi\u00f9 di ogni altra cosa, non rispondendo muore trafitto dalla Catena del Giudizio. \u00c8 doppiato in giapponese da Eiji Takemoto nella prima serie e da Akio Ohtsuka nella seconda. La sua voce italiana \u00e8 del doppiatore Enzo Avolio.\nUvo ha rafforzato il suo Nen al punto da raggiungere il 100% nel gruppo del Potenziamento. Pu\u00f2 irrobustire i suoi muscoli al punto in cui n\u00e9 pallottole n\u00e9 missili hanno grande effetto su lui, inoltre ha una pelle estremamente spessa e dura che \u00e8 molto difficile da perforare. La sua abilit\u00e0 Nen si chiama ed \u00e8 una tecnica con la quale Uvo concentra tutta la sua aura nel pugno con il Kou e la rilascia bruscamente, generando un'esplosione paragonabile all'impatto di un missile. La sua aspirazione \u00e8 quella di raggiungere la potenza di una bomba nucleare.\nKortopi.\nPoco si conosce di , \u00e8 il membro numero dodici della Brigata. La cosa pi\u00f9 distintiva \u00e8 il suo aspetto malconcio: una spessa criniera di capelli azzurri, perennemente in disordine, copre il suo viso e ne occulta ogni tratto, eccetto in qualche occasione il suo bulbo oculare. Consente a Quoll di rubare il suo potere Nen per affrontare Hisoka. Viene ucciso insieme a Shalnark da Hisoka quando questi decide di eliminare la Brigata in seguito alla sua sconfitta per mano di Quoll e la sua testa decapitata. Viene quindi svelato il suo volto, che possedeva due occhi normali. \u00c8 doppiato in giapponese da Umi Tenjin nella prima serie e negli OAV. La sua voce italiana \u00e8 di Monica Bonetto negli OAV.\nLa sua abilit\u00e0 Nen si chiama e appartiene al gruppo della Materializzazione. Quando Kortopi tocca un oggetto con la sua mano sinistra, il suo Nen gli consente di creare una copia di tale oggetto con la mano destra. Se copia degli esseri viventi la riproduzione \u00e8 un corpo immobile e senza vita. Le copie create possono essere utilizzate come En e possono essere rintracciate da Kortopi ovunque esse siano, ma scompaiono dopo ventiquattro ore. La grandezza degli oggetti non influisce in nessun modo sul processo. Era il principale responsabile alla sostituzione degli oggetti veri con dei falsi creati con il suo potere quando la Brigata procedeva a rubarli, indicandolo come uno dei membri pi\u00f9 preziosi per il Ragno. Con la sua perdita per mano di Hisoka, la brigata ha perso uno degli elementi principali per le sue missioni di furto. Kortopi sa utilizzare l'En come Nobunaga ma con un raggio che si pu\u00f2 espandere fino a cinquanta metri (distanza media raggiunta dagli esperti di En). Nella prova a braccio di ferro si \u00e8 dimostrato il pi\u00f9 debole fisicamente della Brigata, come mostrato in una pagina del manga.\nShalnark.\n \u00e8 il membro numero sei nonch\u00e9 uno dei membri originali della Brigata. Appare come un ragazzo semplice e innocente, ma quando lo si vede in azione con il resto della Brigata dissipa ogni dubbio mostrando il suo vero volto, spietato e calcolatore. Shalnark \u00e8 uno dei membri pi\u00f9 intelligenti del gruppo ed \u00e8 un Hunter, usando tale rango per accedere a informazioni che potrebbero risultare assai vantaggiose per la Brigata. Durante la saga di York Shin City mostra un elevato potenziale deduttivo e fa lo stesso anche durante la saga di Greed Island. Permette a Quoll di rubare la sua abilit\u00e0 Nen per aiutarlo nel combattimento contro Hisoka e viene ucciso insieme a Kortopi dal mago quando questi decide di eliminare la Brigata in seguito alla sua sconfitta per mano di Quoll. Da come Shalnark \u00e8 stato ucciso, sembra che la profezia fatta dai poteri di Neon si sia infine avverata, seppur con svariati mesi di ritardo: la profezia avvertiva Shalnark di non usare il telefono perch\u00e9 al momento cruciale non avrebbe funzionato e che nel momento in cui avrebbe squillato per rispondere non ne sarebbe stato in grado perch\u00e9 sarebbe morto. Shalnark ha effettivamente prestato il suo potere a Quoll per affrontare Hisoka. Nel momento in cui il prestigiatore si presenta, il cellulare normale inizia a squillare perch\u00e9 probabilmente Machi, riuscita a liberarsi, stava tentando di avvertirlo del pericolo. Shalnark, vedendo la morte del compagno Kortopi si avventa su Hisoka tralasciando di non avere pi\u00f9 il suo cellulare per usare il Nen, venendo ucciso rapidamente dal prestigiatore, che lega infine il suo cadavere a un'altalena lasciandolo mangiare dai corvi. Shalnark, come ammesso da Quoll, era uno dei principali membri addetti alla ricerca delle informazioni.\n\u00c8 doppiato in giapponese da Yasuhiro Takato nella prima serie e negli OAV e da Noriko Hidaka nella seconda serie. In italiano nella prima serie \u00e8 doppiato da Gabriele Lopez mentre negli OAV da Davide Albano e nella seconda serie da Marco Altini.\nLa sua abilit\u00e0 Nen si chiama , del gruppo della Manipolazione, ed \u00e8 una tecnica con cui Shalnark pu\u00f2 manipolare le persone. Conficcando un'apposita antenna all'interno del corpo del bersaglio scelto, \u00e8 in grado di controllarne i movimenti tramite l'uso di uno speciale telefono cellulare. I comandi impartiti al cellulare si riflettono immediatamente sulla vittima, che diventa un robot sotto il suo totale controllo. Un'ulteriore tecnica \u00e8 , che viene attivata nel momento in cui Shalnark impianta un'antenna su s\u00e9 stesso. Il giovane viene temporaneamente pervaso da una forza immensa, rilasciando in poco tempo tutto il Nen in suo possesso. Questa tecnica \u00e8 talmente dispendiosa che, dopo averla usata, Shalnark prova dolori articolari per due giorni e non ha memoria di quanto successo, per questo evita di usare questa tecnica se pu\u00f2, anche perch\u00e9 non ricordando niente e non prova soddisfazione.\nMembri precedenti (non canonici).\nOmokage.\nOmokage \u00e8 l'ex quarto membro della Brigata; il suo tatuaggio si trova sulla mano destra ed \u00e8 stato poi sostituito da Hisoka. Si autodefinisce \"Burattinaio Divino\" e la sua categoria \u00e8 la specializzazione: il suo potere consiste nel potere creare delle marionette dai ricordi e dai sentimenti delle persone, contenuti nel cuore di amici e conoscenti della futura vittima. I pupazzi creati attraverso questa tecnica racchiudono l'anima dei loro originali, mantengono i loro ricordi e hanno una volont\u00e0 propria, tuttavia sono costretti a sottostare a qualunque ordine del Burattinaio.\nIl motivo che lo spinse a entrare nella Brigata era quello di creare delle marionette di tutti i membri. La bambola \u00e8 completa quando ha assorbito gli occhi da un essere umano vivente. Tuttavia, anche se gli occhi vengono assorbiti, non si verifica nulla di speciale. Possono vedere solo attraverso gli occhi di quella persona come farebbe il proprietario originale. Non diventano pi\u00f9 forti o non acquisiscono altre abilit\u00e0 speciali. Anche se le abilit\u00e0 Nen delle bambole sono forti quanto i ricordi della persona da cui sono state prese, la forza fisica e la durata delle bambole sono limitate. Per rubare gli occhi di una persona vivente Omokage o una delle sue marionette usano la tecnica del \"Richiamo dell'Anima\".\nOmokage \u00e8 in grado di assorbire le marionette, copiare i loro poteri Nen e usarli a suo piacimento. Viene ucciso dalla sorella minore che era stanca di vedere Omokage uccidere tante persone a causa sua, dato che per errore Omokage uccise la sorella nei suoi primi esperimenti con le bambole. Fa la sua apparizione nel film \"\". Non si tratta di un personaggio canonico.\nClassifica braccio di ferro.\nQuesta \u00e8 la classifica della Brigata Fantasma quando si parla di braccio di ferro. Va notato che tutti i membri, a eccezione di Kortopi e forse Kalluto, la cui forza non viene mai mostrata, possono battere un pro-Hunter del Potenziamento come Gon ai tempi della saga di York Shin City in questa competizione (Shizuku ha perso contro di lui solo perch\u00e9 stava usando il braccio destro nonostante fosse mancina, anche se Gon quando si fa prendere dall'emozione e dall'ira pu\u00f2 battere persino Nobunaga)."}
{"id": "1461780", "revid": "466539", "url": "https://it.wikipedia.org/wiki?curid=1461780", "title": "Lucy Pinder", "text": "Carriera.\nMaggiorata naturale, fu notata dal fotografo freelance Lee Earle mentre prendeva il sole sulla spiaggia di Bournemouth nell'estate del 2003. A seguito delle fotografie scattate quel giorno, sottoscrisse un contratto professionale come modella con il \"Daily Star\", rivista inglese.\nCompare per la prima volta nell'edizione 2005 delle 100 donne pi\u00f9 sexy nel mondo stilata da \"FHM\" (\"FHM 100 Sexiest Women in the World\"), quando le viene conferito il 16\u00ba posto. L'anno successivo appare in 35\u00aa posizione. Nel 2007 scende al 92\u00ba posto, dopo aver ricevuto una piccola copertina nel magazine \"FHM\", di propriet\u00e0 di EMAP.\nNel 2008 ha pubblicato il suo primo calendario sexy. Nel giugno dello stesso anno ha posato in topless per la rivista \"Nuts\", di cui \u00e8 stata la principale modella, assieme alla collega Sophie Howard. Nel gennaio 2009 ha partecipato alla versione VIP del \"Grande Fratello\" inglese. \u00c8 ambasciatrice dell'associazione Kick 4 Life."}
{"id": "1461781", "revid": "767487", "url": "https://it.wikipedia.org/wiki?curid=1461781", "title": "Marina Morgan", "text": "Biografia.\nHa esordito come attrice nel cinema di genere degli anni sessanta. Nel 1966 \u00e8 nel cast dello sceneggiato televisivo \"L'ombra cinese\" della serie \"Le inchieste del commissario Maigret\", con Gino Cervi e Andreina Pagnani. Con Gino Cervi era gi\u00e0 apparsa in precedenza nella parte della giostraia Irma Bag\u00f2n nel film \"Il compagno don Camillo\". Nel 1965 ha una piccola parte nel film di Bruno Corbucci \"James Tont operazione U.N.O.\" (anche se non accreditata) e nel 1966 nel film di Alberto Sordi \"Scusi, lei \u00e8 favorevole o contrario?\" nella parte della commessa della ditta Conforti che . Nel 1968 appare nella terza puntata dello sceneggiato musicale \"Non cantare, spara\" ideato da Tata Giacobetti del Quartetto Cetra e nel cast dello sceneggiato televisivo \"La chiusa\" della serie \"Le inchieste del commissario Maigret\"\nNel 1969 partecipa ad una serie di \"sketch\" pubblicitari della rubrica televisiva \"Carosello\" pubblicizzando lane e coperte del Lanificio di Somma.\nNegli anni settanta entra alla Rai come annunciatrice del \"Giornale Radio\", poi tenta la strada della televisione: vi riesce con successo e, nel 1975, inaugura la rubrica meteorologica della Rete 2 post-riforma. Entra quindi nel \"corpus\" delle signorine buonasera, venendo assegnata alla sede Rai di Roma, e, in brevissimo tempo, ne diventa un volto familiare al pari delle storiche colleghe. Oltre alle consuete trasmissioni affidate alle annunciatrici, conduce alcuni programmi televisivi tra cui \"Il processo del luned\u00ec\" nel 1980-1981 al fianco di Enrico Ameri. Successivamente \u00e8 spesso ospite del \"Maurizio Costanzo Show\".\nNella met\u00e0 degli anni ottanta, pur non abbandonando il suo lavoro di annunciatrice, tenta la carriera di cantante, incidendo l'album \"Una donna\", dal quale vengono estratti due singoli: \"Innamorati del mondo\" e \"Tonight\". Sia l'album che i due singoli non riscuotono per\u00f2 il successo sperato e dunque la sua parentesi musicale si conclude in breve tempo e la Morgan torna a tempo pieno all'attivit\u00e0 di \"signorina buonasera\".\nNegli anni novanta presenta il rotocalco televisivo \"Magazine 3\", \u00e8 co-conduttrice del variet\u00e0 di Rai 1 \"RAImondo\", in cui \u00e8 affiancata al gruppo comico napoletano Trettr\u00e9, e partecipa alla trasmissione di Rai 3, \"Telesogni\", curando un'ironica rubrica incentrata sulle soap opera e le telenovelas.\nNel 1991 prende parte al musical-comico televisivo di Canale 5, \"I tre moschettieri\" nel ruolo di Milady. Tra il 1990 e il 1999, durante gli annunci del mese di agosto, indossa diverse maglie con la scritta \"Non ci abbandonate animali amici miei\", in sostegno della causa animalista, della quale \u00e8 da sempre sostenitrice.\nAbbandona il ruolo di \"signorina buonasera\" della Rai nel 2002, dopo ventisette anni di attivit\u00e0. Marina Morgan, assieme a Peppi Franzelin, \u00e8 l'ultima delle storiche Signorine buonasera a essere pensionata dalla Rai, il 9 giugno del 2002, ritirandosi a vita privata: dopo di lei rimangono in tre (Maria Rita Viaggi, Katia Svizzero e Alessandra Canale) per circa un anno, con annunci ormai tutti registrati.\nIl 25 febbraio 2010 Marina Morgan riappare come ospite, insieme alle ex colleghe annunciatrici Rai Nicoletta Orsomando, Rosanna Vaudetti, Mariolina Cannuli e Paola Perissi, nello show di Rai 1 \"Insegnami a sognare\", condotto da Pino Insegno.\nDa allora la Morgan non \u00e8 pi\u00f9 riapparsa in nessuna trasmissione televisiva."}
{"id": "1461788", "revid": "547992", "url": "https://it.wikipedia.org/wiki?curid=1461788", "title": "Rosanna Vaudetti", "text": "Primo volto apparso su Rai 2 e prima persona andata in onda sulla televisione a colori in Italia, oltre ad annunciare per quasi quarant'anni le trasmissioni della TV di Stato italiana ha anche condotto numerose rubriche e trasmissioni di successo come \"Giochi senza frontiere\" e commentato per diversi anni l\"'Eurovision Song Contest\".\nDal 1998 le \u00e8 riconosciuta l'onorificenza di Commendatore Ordine al merito della Repubblica Italiana da parte dell'allora Presidente della Repubblica Italiana, Oscar Luigi Scalfaro.\nBiografia.\nNata da Tito Vaudetti ed Ersilia De Felice ad Ancona, durante il periodo bellico con la famiglia fu sfollata nel paese di San Ginesio (Macerata). Tornata poi ad Ancona, vi frequent\u00f2 le scuole elementari, medie ed il liceo; in quest'ultimo periodo ebbe anche esperienze teatrali.\nLaureata in Scienze politiche, dopo aver tentato la carriera giornalistica si \u00e8 affermata come signorina buonasera, entrando in Rai vincendo un concorso nel 1961, anno in cui ha portato al battesimo dagli studi di Torino l'allora Secondo Programma, del quale \u00e8 stata il primo volto andato in onda. \u00c8 stato inoltre il primo volto trasmesso in Italia a colori, durante le prime prove tecniche realizzate il 26 agosto del 1972 in occasione dei Giochi olimpici di Monaco.\nLa Vaudetti \u00e8 stata attiva come \"signorina buonasera\" dagli studi Rai di Torino dal 1961 al 1965, poi venne trasferita in quelli di Milano, in cui rimase fino al 1969, anno in cui si spost\u00f2 definitivamente alla sede Rai di Roma.\nNel corso della sua carriera ha anche condotto numerosi programmi televisivi, come \"Giochi senza frontiere\" (dal 1971 al 1977), diverse edizioni dell'\"Eurovision Song Contest\" degli anni 1970 e 1980; ha inoltre affiancato Mike Bongiorno in \"Un disco per l'estate\", Vittorio Salvetti al \"Festivalbar 1968\" e Corrado e Pippo Baudo nelle prime sei edizioni di \"Domenica in\" (alternata alle altre annunciatrici). Sulle reti Rai ha poi condotto numerose serate speciali o di premiazione e rubriche come \"Euroshow\", \"Fortunatissima\", \"Amico libro\", \"Le tre arti\", \"Giochi sotto l'albero\", \"Incontri di Sorrento\", \"Premio David di Donatello\", \"Spazio libero\", \"Il pollice\", \"Ingresso libero\" . Nel 1998 ha curato la rubrica di Rai 3 \"Fermata d'autobus\".\nDal 1970 e fino al 1998 ha condotto l'edizione del mattino di \"Che tempo fa?\", e dal 1992 al 1998 \u00e8 apparsa saltuariamente nel \"Meteo3\". Nel 1982 ha recitato un cameo nel telefilm \"Morto Troisi, viva Troisi!\", per la regia di Massimo Troisi.\nIl 14 novembre 1998 ha annunciato, durante una puntata di \"Carr\u00e0mba che fortuna\" condotta da Raffaella Carr\u00e0, il suo ritiro dall'attivit\u00e0 di \"signorina buonasera\" dopo 37 anni di servizio: \u00e8 stata la seconda annunciatrice Rai pi\u00f9 longeva, preceduta solo da Nicoletta Orsomando. In quello stesso anno, il 2 giugno, \u00e8 stata insignita dell'onorificenza di Commendatore Ordine al merito della Repubblica Italiana, conferita su proposta del Consiglio dei Ministri e ha recitato nel ruolo di s\u00e9 stessa nel film di Pino Quartullo \"Le faremo tanto male\".\nNel gennaio 1999 ha cos\u00ec abbandonato il suo ruolo principale, ma senza lasciare il video; in quello stesso anno \u00e8 stata infatti nel cast, insieme alla citata collega Orsomando, della trasmissione di Rai 1 \"Su e gi\u00f9\". Negli anni successivi ha continuato a condurre piccole trasmissioni e rubriche su diverse emittenti, come Telemontecarlo (\"Souvenir d'Italie\"), Sat 2000 (\"Un secolo di domande\", \"Concerto per la pace\", \"L'Italia a tavola\") e Alice (\"La domenica di Alice\")..\nNel 2008 ha partecipato ad alcune puntate della soap opera di Rai 1, \"Incantesimo\", interpretando Matilde Sensi, mentre nella stagione televisiva 2011-2012 \u00e8 tornata ad avere un ruolo fisso su Rai 1, partecipando nel ruolo di giurata alla trasmissione \"La prova del cuoco\" al fianco delle colleghe Nicoletta Orsomando e Mariolina Cannuli, inoltre \u00e8 stata spesso ospite di \"Verdetto finale\".\nSi \u00e8 sposata nel 1965 con il regista televisivo Antonio Moretti, da cui ha avuto due figli, rimanendone vedova nel 2020, dopo 55 anni di matrimonio."}
{"id": "1461790", "revid": "1573940", "url": "https://it.wikipedia.org/wiki?curid=1461790", "title": "The Daily Star", "text": "The Daily Star \u00e8 un quotidiano tabloid britannico, edito dalla Northern &amp; Shell e diretto da Dawn Neesom.\nFu pubblicato la prima volta il 2 novembre del 1978 e fu il primo nuovo giornale nazionale ad essere lanciato dopo il \"Daily Mirror\" nel 1903.\nPer molti anni fu pubblicato da luned\u00ec al sabato fino al 15 settembre 2002 quando usc\u00ec anche l'edizione domenicale, edita da Gareth Morgan."}
{"id": "1461791", "revid": "148867", "url": "https://it.wikipedia.org/wiki?curid=1461791", "title": "Jacob Pesciolini", "text": ""}
{"id": "1461792", "revid": "54354", "url": "https://it.wikipedia.org/wiki?curid=1461792", "title": "Lucy Katherine Pinder", "text": ""}
{"id": "1461796", "revid": "1782831", "url": "https://it.wikipedia.org/wiki?curid=1461796", "title": "G-Man (Half-Life)", "text": "G-Man \u00e8 un enigmatico personaggio della serie di videogiochi \"Half-Life\".\nSin dall'inizio si pu\u00f2 scorgere mentre ci osserva da punti irraggiungibili, durante i livelli del primo episodio della serie.\n\u00c8 riconoscibile perch\u00e9 \u00e8 vestito con giacca e pantaloni grigio-blu, camicia bianca e cravatta blu (nera nel primo \"Half-Life\"), oltre che all'immancabile valigetta, sempre nera dal contenuto sconosciuto.\nNon \u00e8 possibile interagire attivamente con questo misterioso personaggio, tuttavia in pi\u00f9 punti di tutta la serie svolge un ruolo fondamentale nel determinare il corso della storia, intervenendo in momenti chiave.\nInterventi rilevanti di G-Man.\nHalf Life.\nLa prima apparizione del G-Man \u00e8 all'interno di un convoglio che porta ai laboratori sperimentali del settore C. Sempre nei laboratori \u00e8 in una stanza chiusa visibile attraverso un vetro, mentre parla con uno scienziato. Avvicinandosi alla porta \u00e8 possibile sentire lo scienziato dire che non \u00e8 d'accordo nello spingere le apparecchiature oltre i limiti. Siccome il disastro di Black Mesa non \u00e8 ancora avvenuto, probabilmente il G-Man gi\u00e0 sospettava ci\u00f2 che stava per accadere. \u00c8 anche possibile che, al contrario, il G-Man fosse coinvolto (per uno scopo noto solo a lui) nel causare il disastro di Black Mesa anzich\u00e9 nel prevenirlo.\nG-Man \u00e8 visibile in alcuni punti irraggiungibili in varie parti del gioco (pur non intervenendo mai direttamente), e alla fine, dopo l'uccisione del Nihilanth, preleva Gordon Freeman e lo porta con s\u00e9, spiegandogli che \u00e8 soddisfatto del lavoro svolto da Gordon e che potrebbero lavorare ancora insieme, quindi a questo punto fa scegliere a Gordon se unirsi a lui o \"combattere una guerra senza possibilit\u00e0 di vittoria\". Saltando nel portale si accetta la proposta, mentre standone fuori si verr\u00e0 trasportati in una valle piena di mostri dove si morir\u00e0 subito. In entrambi i casi il gioco finisce comunque e non influenza lo svolgimento dei seguiti.\nOpposing Force.\nAnche qui il G-Man appare sempre in luoghi irraggiungibili. La differenza \u00e8 che, in questo caso, interviene direttamente influenzando il gioco. Infatti lo vediamo aprire una porta per salvare Adrian Shephard, bloccare una paratia e impedirgli di partire e infine reinnescare la bomba che Shepard aveva disinnescato, causando cos\u00ec la completa distruzione di Black Mesa.\nAlla fine preleva Shepard e, a differenza di Freeman, non gli offre un lavoro, ma lo mette in stasi (informandolo che l'alternativa sarebbe peggiore) affinch\u00e9 i fatti di Black Mesa non siano divulgati. Riferisce a Shephard che sar\u00e0 portato in un luogo dove non potr\u00e0 far male a nessuno.\nHalf Life 2.\nAll'inizio G-Man parla a Gordon del lavoro che dovr\u00e0 svolgere mentre si trova ancora nel portale temporale, dopodich\u00e9 lo sposta su un treno diretto a City 17 e comincia il gioco. Durante il gioco si vede in vari posti dai quali, quando li esploreremo, sar\u00e0 gi\u00e0 sparito. \u00c8 visibile anche su un televisore nel livello Anticittadino 1, nonch\u00e9 in vari schermi di telecamere di sicurezza, in lontananza in certi scenari, persino affacciato a qualche finestra e a volte, lo potremo vedere anche nella schermata iniziale. Ma gira le spalle e si allontana ogni volta che il giocatore si accorge della sua presenza. Alla fine del gioco, dopo che Gordon distrugge il teletrasporto di Breen, lo salva dall'esplosione e cerca di rimetterlo nel portale temporale, complimentandosi nuovamente per il lavoro svolto, e promettendo nuovi incarichi.\nHalf Life 2: Episode One.\nAll'inizio del gioco G-Man sta per inserire Gordon nel portale temporale, ma alcuni Vortigaunt lo liberano e lo scacciano.\nHalf Life 2: Episode Two.\nMentre i Vortigaunt stanno curando Alyx, ferita da un cacciatore Combine, G-Man cattura per un breve periodo Gordon e gli parla di avvenimenti futuri. Gli rivela di essere stato lui a salvare Alyx da Black Mesa quando era ancora una bambina, in previsione di una sua utilit\u00e0 futura, e assegna a Gordon la missione di portarla sana e salva a White Forest. Per la prima volta il G-Man rivela, anche se in maniera molto criptica, degli indizi sulla natura della sua missione. Afferma infatti di doversi limitare a \"tenerli d'occhio\", che vorrebbe intervenire direttamente ma \u00e8 sottoposto ad \"alcune restrizioni\". Infine d\u00e0 ad Alyx un messaggio da riferire al padre: \"Preparati a conseguenze impreviste\", dopodich\u00e9 rilascia Gordon e scompare. Verso la fine del gioco, prima dello scontro finale, G-Man appare brevemente su uno schermo e Alyx rivela al padre Eli Vance il messaggio.\nIn seguito a questo Eli rivela a Gordon che la frase \"conseguenze impreviste\" (titolo, fra l'altro, del secondo capitolo di Half-Life) gli era stata sussurrata all'orecchio dal G-Man (che lui definisce \"il nostro comune amico\") subito prima del disastro di Black Mesa. Sorprendentemente, secondo le dichiarazioni di Eli, il cristallo che ha causato la cascata di risonanza, era stato portato dallo stesso G-Man (il che avvalora la tesi che lo vedrebbe coinvolto nel disastro stesso).\nA met\u00e0 del gioco lo si pu\u00f2 vedere attraversare il ponte semidistrutto dove poco dopo Gordon dovr\u00e0 trovare l'auto per raggiungere White Forest. Lo si pu\u00f2 vedere bene attraversare la struttura da destra a sinistra con la sua famosa valigetta. Questa volta sembra che Gordon non sia l'unico a notare il G-Man. Infatti, proprio nel momento in cui il misterioso uomo con la valigetta \u00e8 oramai arrivato alla fine del ponte, Alyx guarda nella sua direzione stupita. Ma subito dopo, la possibile visione da parte della ragazza del G-man viene smentita dalla stessa Alyx, che esclama: \"Ehi, guarda! L\u00ec, sul ponte... Credo di aver visto l'auto di cui parlavi\".\nHalf-Life: Alyx.\nIl personaggio appare in '. Assente per la maggior parte del gioco in quanto prigioniero in una cella che disabilita i suoi poteri, compare nel finale dopo essere stato liberato dalla protagonista Alyx Vance. Il G-Man quindi si presenta ad Alyx e le offre una \"spinta\" in quanto si \u00e8 rivelata \"utile\". Alyx chiede l'eliminazione dei Combine dal pianeta, ma l'uomo la ferma in quanto ci\u00f2 \"andrebbe contro gli interessi dei suoi superiori\". Il G-Man le mostra quindi la futura morte di suo padre Eli Vance in ', e le offre la possibilit\u00e0 di salvarlo. La protagonista accetta e, una volta salvato il genitore, chiede di tornare a casa, ma il G-Man risponde che la protagonista non ha \"compreso la situazione\", per poi scomparire. Alyx si trova quindi \"assunta\" e \"in attesa di un incarico\". Il videogioco finisce con la scena in cui Eli sarebbe dovuto morire davanti ad Alyx e Gordon, ma il primo si trova in vita e Alyx \u00e8 totalmente assente. La linea temporale \u00e8 stata cambiata."}
{"id": "1461797", "revid": "33689", "url": "https://it.wikipedia.org/wiki?curid=1461797", "title": "Farnabazo III", "text": "Biografia.\nCombatt\u00e9 contro Alessandro Magno, avendo acquisito esperienza militare a fianco di suo fratello acquisito Memnone; quando quest'ultimo, mor\u00ec nel 333 a.C. Farnabazo assunse il comando della flotta persiana con Autofradate.\nFurono vittoriosi nel ridurre Mitilene, Tenedo e Chio, e, avendo mandato delle navi a Cos e Alicarnasso, navigarono con 100 dei loro vascelli pi\u00f9 veloci a Sifno. Qui furono visitati da Agide III, re di Sparta, il quale chiese soldi e truppe per aiutare il partito anti-macedone nel Peloponneso. Ma appena arriv\u00f2 notizia della vittoria di Alessandro nella battaglia di Isso (333 a.C.), Farnabazo, avendo paura di una rivolta a Chios, vi navig\u00f2 con 12 navi e 1500 mercenari. Non riusc\u00ec, tuttavia, ad impedire che gli abitanti dell'isola sopraffacessero il governo persiano, e lui stesso fu fatto prigioniero, ma scapp\u00f2, rifugiandosi in Cos.\nNel 324 a.C., Artonis, sorella di Farnabazo, fu data in sposa ad Eumene da Alessandro; e nel 321 a.C. troviamo Farnabazo controllare uno squadrone di cavalleria per Eumene di Cardia, nella battaglia in cui sconfisse Cratero e Neottolemo."}
{"id": "1461798", "revid": "11959", "url": "https://it.wikipedia.org/wiki?curid=1461798", "title": "Gamal al Banna", "text": ""}
{"id": "1461800", "revid": "17827", "url": "https://it.wikipedia.org/wiki?curid=1461800", "title": "Stazione di Padova Ponte di Brenta", "text": ""}
{"id": "1461803", "revid": "122897326", "url": "https://it.wikipedia.org/wiki?curid=1461803", "title": "Roberta Giusti", "text": "\u00c8 stata una delle annunciatrici e presentatrici pi\u00f9 note della televisione italiana negli anni settanta e ottanta.\nBiografia.\nRoberta Giusti giunse in Rai dopo un lungo periodo di attivit\u00e0 radiofonica, venendo assunta come signorina buonasera per la sede di Roma, facendosi subito notare, la notte di San Silvestro del 1969, per avere abbattuto un tab\u00f9 formale nel campo degli annunci TV: infatti chiuse le trasmissioni del Secondo Programma con la frase: \"Signore e signori, buona notte e tanti auguri di buon anno!\", laddove fino a quel momento le sue colleghe preferivano porgere ai telespettatori gli auguri legati ad ogni festivit\u00e0 all'inizio della programmazione della giornata corrispondente e non alla fine di quella della vigilia.\nTra i tanti annunci realizzati in diciassette anni di lavoro in Rai, \u00e8 rimasto nella memoria collettiva il suo volto in lacrime alla fine della messa in onda dei funerali di Stato dei cinque uomini della scorta di Aldo Moro, uccisi nella Strage di via Fani.\nMolto impegnata in iniziative sociali e benefiche, oltre al ruolo di annunciatrice fu presentatrice di varie trasmissioni per bambini e ragazzi, tra le quali \"Tip Tap Club\", nel 1982 sulla Rete 2 (l'attuale Rai 2), con regia di Romolo Siena, al fianco di Bobby Solo e Sergio Leonardi, in cui sostitu\u00ec repentinamente Moana Pozzi, cacciata dal programma dopo che la produzione scopr\u00ec la sua attivit\u00e0 parallela di attrice di film pornografici.\nNella sua carriera figura anche un disco natalizio, intitolato \"Stella di Natale\", inciso nel 1981 con la collega Maria Giovanna Elmi (sua cara amica anche nella vita privata), che present\u00f2 in varie trasmissioni televisive, da \"TG l'una\" a \"Domenica in\".\nFu stroncata a soli 42 anni da un tumore. Qualche tempo prima, quando era gi\u00e0 ammalata e costretta a tagliare i capelli molto corti a causa delle cure che stava affrontando, le colleghe annunciatrici Rai decisero per solidariet\u00e0 di adottare una pettinatura simile alla sua, e conquistarono anche le copertine di alcuni giornali: questo cambio di \"look\" sembr\u00f2 una trovata di immagine in un periodo in cui la TV commerciale cominciava a insidiare il primato della Rai.\nDopo le esequie nella Basilica di San Clemente al Laterano, sulla stessa via in cui abitava con la famiglia al n. 60, Roberta Giusti \u00e8 stata sepolta nell'attiguo Cimitero del Verano di Roma. \nAi funerali erano presenti personalit\u00e0 dell'aristocrazia romana, tra i quali: Giuseppe Carfoloni; il suo compagno, un ingegnere egiziano; la sua collega e amica Maria Giovanna Elmi e la famiglia, composta dalla madre e dalle due sorelle.\nVita privata.\nLe furono attribuiti rapporti sentimentali con personaggi noti come il calciatore Gianni Rivera, ed in seguito con il giornalista televisivo Fabrizio Del Noce, divenuto molti anni dopo direttore di Rai 1, mentre fu sposata per alcuni anni con il giornalista sportivo Mario Giobbe e, in seguito, con l'imprenditore Stefano Pantanella. Negli ultimi anni si era legata ad un ingegnere egiziano."}
{"id": "1461805", "revid": "123119809", "url": "https://it.wikipedia.org/wiki?curid=1461805", "title": "FHM", "text": "FHM o For Him Magazine \u00e8 una rivista mensile britannica; ha una versione internazionale, FHM International, pubblicata in 27 Paesi: Regno Unito, Australia, Cina, Danimarca, Francia, Paesi Bassi, India, Indonesia, Giappone, Lettonia, Malaysia, Norvegia, Pakistan, Filippine, Portogallo, Romania, Russia, Singapore, Slovenia, Sudafrica, Spagna, Svezia, Taiwan, Thailandia, Turchia, Stati Uniti, Ungheria.\nStoria editoriale.\nFondato da Chris Astridge, esord\u00ec nel 1985 nel Regno Unito con il nome di \"For Him\", poi modificato in \"FHM\" nel 1994 quando l'EMAP acquist\u00f2 il periodico (anche se la dicitura \"For Him Magazine\" viene mantenuta in ogni edizione). Venne poi venduto dalla EMAP alla Bauer Media Group nel febbraio 2008.\n\"FHM\" \u00e8 in vendita in Germania, Norvegia, Russia, Spagna, Sudafrica, Cina, India, Indonesia, Filippine, Singapore, Thailandia e Australia: l'edizione cartacea americana del periodico \u00e8 stata chiusa nel 2006 e, da allora, \u00e8 stata edita solo via internet, la versione ungherese \u00e8 stata chiusa nel dicembre 2009, mentre l'edizione russa \u00e8 stata chiusa per un breve periodo di tempo. L'edizione italiana esord\u00ec nel luglio 2012: nel 2012 hanno posato per la copertina le showgirl Francesca Fioretti (luglio - Anno 1, n. test), Melita Toniolo (ottobre - Anno 1, n. 1) e Micol Azzurro (novembre - Anno 1, n. 2). \"FHM Italia\" si propone di fare concorrenza a \"Playboy Italia\" e a riviste come \"Max\", \"For Men Magazine\", \"Maxim\" e \"Fox\"."}
{"id": "1461808", "revid": "339392", "url": "https://it.wikipedia.org/wiki?curid=1461808", "title": "For Him Magazine", "text": ""}
{"id": "1461813", "revid": "1543377", "url": "https://it.wikipedia.org/wiki?curid=1461813", "title": "Qualificazioni al campionato mondiale di calcio 2010 - CONCACAF", "text": "Formato delle qualificazioni.\nSono stati organizzati due turni preliminari, giocati nella prima met\u00e0 del 2008, che hanno ridotto le 35 candidate prima a 24 e poi a 12 squadre.\nLe 12 squadre promosse alla seconda fase sono poi state suddivise in tre gruppi da quattro squadre che si sono giocati tra agosto e novembre 2008 e che hanno qualificato alla fase finale le migliori due squadre di ciascun gruppo.\nLe sei nazionali cos\u00ec selezionate hanno formato il gruppo unico (\"League Group\") della fase finale, le cui partite saranno disputate tra febbraio e novembre 2009.\nLe prime tre classificate si qualificheranno direttamente per il campionato mondiale mentre la quarta andr\u00e0 allo spareggio con la squadra proveniente dalle qualificazioni del CONMEBOL.\nSorteggio.\nIl sorteggio si \u00e8 tenuto il 25 novembre 2007 a Durban. Le prime 13 formazioni nella classifica FIFA di maggio 2007, che passano direttamente al secondo turno della prima fase, sono state divise nelle seguenti urne:\nLe 11 nazionali dal 14\u00ba al 24\u00ba posto sono state inserite nell'Urna E mentre le altre 11 dal 25\u00ba al 35\u00ba posto sono state piazzate nell'Urna F.\nLe nazionali dell'Urna E sono state sorteggiate contro quelle dell'Urna F (stabilendo cos\u00ec il tabellone del primo turno della prima fase) e ognuno di questi accoppiamenti (assieme alla nazionale di ) \u00e8 stato associato a una delle squadre delle Urne A, B o C che sfider\u00e0 nel secondo turno della prima fase la vincente dell'accoppiamento.\nIl risultato del sorteggio fu il seguente:\nPrima fase.\nPrimo turno.\nGli scontri sono stati su partite di andata e ritorno tranne per le sfide -, - e - che si sono disputate con partita secca per accordi presi dalle federazioni. Le 11 vincitrici passeranno al secondo turno. Le partite si sono disputate tra il 3 febbraio e il 31 marzo 2008.\nGruppo 1A.\nRisultato aggregato: - 1 - 2.\nGruppo 1B.\nRisultato aggregato: - 2 - 3.\nGruppo 1C.\nRisultato aggregato: - 4 - 2.\nGruppo 1D.\nRisultato aggregato: - 0 - 4.\nGruppo 2A.\nRisultato aggregato: - 4 - 2.\nGruppo 2B.\nRisultato aggregato: - 3 - 3.\nGruppo 3B.\nRisultato aggregato: - 16 - 0.\nGruppo 3C.\nRisultato aggregato: - 0 - 3.\nSecondo turno.\nGli scontri sono stati su partite di andata e ritorno. Le 12 vincitrici passeranno alla seconda fase. Le partite si sono disputate dal 5 al 23 giugno 2008.\nGruppo 1A.\nRisultato aggregato: - 9-0.\nGruppo 1B.\nRisultato aggregato: - 9-1.\nGruppo 1C.\nRisultato aggregato: - 3-2.\nGruppo 1D.\nRisultato aggregato: - 3-8.\nGruppo 2A.\nRisultato aggregato: - 0-9.\nGruppo 2B.\nRisultato aggregato: - 13-0.\nGruppo 2C.\nRisultato aggregato: - 6-2.\nGruppo 2D.\nRisultato aggregato: - 2-5.\nGruppo 3A.\nRisultato aggregato: - 3-1.\nGruppo 3B.\nRisultato aggregato: - 2-3.\nGruppo 3C.\nRisultato aggregato: - 1-0.\nGruppo 3D.\nRisultato aggregato: - 1-7."}
{"id": "1461815", "revid": "406204", "url": "https://it.wikipedia.org/wiki?curid=1461815", "title": "Allelopatia", "text": "L'allelopatia (detta anche competizione chimica, o antagonismo radicale) \u00e8 un fenomeno che interviene molto frequentemente nella competizione interspecifica e competizione intraspecifica tra le piante nell'agroecosistema, per cui una pianta rilascia nel terreno, a seguito del metabolismo della stessa, sostanze (esempio metaboliti secondari) che inibiscono la crescita e lo sviluppo di piante concorrenti vicine. Tali sostanze si comportano perci\u00f2 come fitotossine radicali (esempio juglone dal noce nero, amigdalina dal pesco, florizina dal melo). Talvolta pu\u00f2 essere stimolata da alcuni parassiti, i quali agevolano la produzione di tali sostanze per impedire ad altri parassiti di interagire con lo stesso ospite.\nL'allelopatia riduce pertanto la competizione interspecifica, perch\u00e9 diminuisce o elimina altre piante potenzialmente competitrici nella disponibilit\u00e0 delle risorse (nutrienti, acqua, luce). D'altro canto, (hormesis).\nSotto l'aspetto tecnico \u00e8 considerato un fenomeno negativo nei casi di reimpianto, in quanto fa parte del complesso di fenomeni alla base della stanchezza del terreno: a causa della presenza di tossine radicali, diverse specie da frutto, in particolare le drupacee, manifestano sintomi di sofferenza quando viene reimpiantato un frutteto in successione ad uno della stessa specie. Sotto un altro aspetto, il fenomeno \u00e8 invece utile negli impianti ad alta densit\u00e0, in quanto la minore competizione permette una riduzione della distanza tra le file."}
{"id": "1461816", "revid": "547034", "url": "https://it.wikipedia.org/wiki?curid=1461816", "title": "Ombudsman polacco", "text": "L'ombudsman polacco (in polacco: \"Rzecznik Praw Obywatelskich\", letteralmente \"Ombudsman per i Diritti dei Cittadini\", spesso abbreviato in \"RPO\") \u00e8 una carica centrale indipendente della Repubblica di Polonia. La carica fu istituita il 1\u00ba gennaio 1988 e il suo funzionamento \u00e8 regolato dalla costituzione e da una legge del parlamento (il Sejm) del 15 luglio 1987.\nLa legge polacca concede all'ombudsman quattro responsabilit\u00e0 verso i diritti dei cittadini:\nResponsabilit\u00e0 e poteri dell'ombudsman polacco.\nL'ombudsman, insieme ai suoi vice, protegge la libert\u00e0 e i diritti della cittadinanza. Essi monitorano gli eventi dell'attualit\u00e0; nel caso trovino che questi diritti vengano violati a causa di azioni intenzionali (o in mancanza di tali) delle agenzie, organizzazioni o istituzioni che dovrebbero invece rispettare le libert\u00e0 e i diritti, intraprendono azioni legali. In questi casi, possono agire per conto del popolo nei tribunali. L'ombudsman pu\u00f2 intraprendere tali azioni solo se un'accurata analisi della situazione mostri che i diritti o le libert\u00e0 della popolazione siano stati infranti, e solo se tale analisi riconosce la necessit\u00e0 dell'ombudsman di essere coinvolto nella vicenda. La popolazione ha il diritto di chiedere l'intervento dell'ombudsman."}
{"id": "1461817", "revid": "74173", "url": "https://it.wikipedia.org/wiki?curid=1461817", "title": "Rzecznik Praw Obywatelskich", "text": ""}
{"id": "1461818", "revid": "502275", "url": "https://it.wikipedia.org/wiki?curid=1461818", "title": "Inno FIFA", "text": "L'inno FIFA \u00e8 un brano musicale, composto da Franz Lambert nel 1994 e adottato lo stesso anno come inno ufficiale della FIFA. \u00c8 stato eseguito per la prima volta durante il .\nL'inno, che non \u00e8 mai stato messo in vendita n\u00e9 in forma digitale, n\u00e9 su disco viene suonato prima dell'inizio delle partite ufficiali FIFA come le qualificazioni e la fase finale del Campionato mondiale di calcio maschile e femminile, mondiale per club e delle amichevoli tra nazionali appartenenti a differenti confederazioni."}
{"id": "1461819", "revid": "767487", "url": "https://it.wikipedia.org/wiki?curid=1461819", "title": "Nesjavellir", "text": "Nesjavellir \u00e8 la seconda pi\u00f9 grande centrale geotermica in Islanda. \u00c8 situata a 177 metri sopra il livello del mare, a sud-ovest del paese, vicino \u00deingvellir e il vulcano Hengill.\nI piani per utilizzare l'area Nesjavellir per lo sfruttamento di energia geotermica iniziarono nel 1947. Le ricerche sono poi continuate dal 1965 al 1986 per arrivare nel 1987 alla costruzione della centrale.\nLa stazione produce approssimativamente 120 MW di energia elettrica, e fornisce intorno ai 1800 litri di acqua calda al secondo, servendo i bisogni della grande area di Reykjav\u00edk."}
{"id": "1461822", "revid": "37401", "url": "https://it.wikipedia.org/wiki?curid=1461822", "title": "Ulrich von Wilamowitz Moellendorff", "text": ""}
{"id": "1461823", "revid": "547992", "url": "https://it.wikipedia.org/wiki?curid=1461823", "title": "Katia Svizzero", "text": "Biografia.\nFiglia di una modella, Katia Svizzero esordisce giovanissima, all'et\u00e0 di sei anni, quando fu chiamata ad interpretare il Carosello di un budino ispirato ad \"Alice nel paese delle meraviglie\".\nA 13 anni inizia a lavorare nel programma di cabaret \"Foto di gruppo con un signore\" della Rai. Di seguito ottiene una parte negli sceneggiati \"Paganini\", \"Manon Lescaut\", il \"Superspia\" e nelle commedie musicali \"Una bella domenica di settembre\" e \"Macario blu\" dirette da Vito Molinari.\nA 17 il regista Molinari dopo un provino la sceglie di nuovo per cantare in alcuni programmi televisivi tra i quali \"Bella d\u2019Estate\" e \"Chi tiriamo in ballo?\".\nLa Fonit Cetra, casa discografica dell'emittente nazionale, era in cerca di una voce femminile a cui affidare la sigla dell'anime \"L'ape Maia\", la prima a narrare le vicende dell'insetto. Viene contattata nel 1980 per cantare la sigla di apertura, scritta da Danilo Ciotti e composta da Marcello Marrocchi, sotto la guida del maestro Gianni Mazza. Il 45 giri \"L'Apemaia\" diventa un enorme successo discografico, raggiungendo il primo posto in classifica, tanto da spingere l'etichetta a farle incidere anche la sigla della seconda stagione dell'anime.\nNel 1987 entra in Rai in veste di annunciatrice televisiva (in sostituzione di Fiammetta D'Angelo, passata alla radio), aggiungendosi al gruppo storico delle signorine buonasera della Rai attive dalla sede romana, allora composto da Nicoletta Orsomando, Rosanna Vaudetti, Anna Maria Gambineri, Maria Giovanna Elmi, Paola Perissi, Gertrud Mair, Marina Morgan, Beatrice Cori, Peppi Franzelin, Maria Rita Viaggi, Ilaria Moscato, Valeria Perilli, Tiziana Amico, Paola Mari ed Alessandra Canale, (a cui si aggiungevano anche Maria Grazia Picchetti, Mariolina Cannuli e Maria Brivio, che invece erano attive dagli studi Rai di Milano) ruolo che la Svizzero ha svolto fino al 2003, anno in cui lei, Alessandra Canale e Maria Rita Viaggi, uniche annunciatrici rimaste ancora in attivit\u00e0 (le altre avevano raggiunto il pensionamento od avevano abbandonato il ruolo per altre mansioni), sono state sostituite con sei nuove ragazze, due per ogni rete, quest'ultime rimaste in attivit\u00e0 fino al 28 maggio 2016, quando la figura dell'annunciatrice viene cancellata definitivamente dalla Rai, in quanto ritenuta ormai anacronistica.\nAll'inizio della carriera \u00e8 stata a lungo fidanzata con il jazzista Lino Patruno. \u00c8 sposata con il gioielliere Duccio Brandizzi, la coppia ha due figlie."}
{"id": "1461826", "revid": "123833708", "url": "https://it.wikipedia.org/wiki?curid=1461826", "title": "Colle di Valdobbia", "text": "Il Colle di Valdobbia (in lingua walser, \"Verdebiufurka\" a Riva Valdobbia e \"Vald\u00f2nierforko\" o \"Spissiocoll\" in Gresch\u00f2neytitsch) \u00e8 un valico a 2.480\u00a0m s.l.m., che mette in comunicazione Gressoney-Saint-Jean, nell'alta valle del Lys, con Riva Valdobbia, in alta Valsesia.\nCaratteristiche.\nIl valico \u00e8 transitabile esclusivamente a piedi, percorrendo un antico tracciato utilizzato in passato dagli emigranti valsesiani diretti verso la Savoia e la Francia, che, attraverso la Val Vogna, raggiungeva il colle di Valdobbia, per proseguire per i passi della Ranzola e di Joux, oltrepassare la citt\u00e0 di Aosta e salire al colle del Piccolo San Bernardo.\nPresso il valico sorge il rifugio Ospizio Sottile, costruito agli inizi del XIX secolo su iniziativa del canonico Nicolao Sottile, per garantire ai numerosi emigranti che percorrevano la strada del colle di Valdobbia la possibilit\u00e0 di usufruire di un luogo sicuro e accogliente dove rifugiarsi durante l'inverno e in caso di condizioni meteorologiche proibitive.\nAccesso.\nIl colle \u00e8 accessibile per mulattiera da Riva Valdobbia, passando per la Val Vogna, oppure dalla valle del Lys."}
{"id": "1461827", "revid": "599013", "url": "https://it.wikipedia.org/wiki?curid=1461827", "title": "Western Province", "text": "Il Western Province \u00e8 un club provinciale sudafricano di rugby a 15 che partecipa annualmente alla Currie Cup. Fondato nel 1883, \u00e8 la formazione pi\u00f9 antica e pi\u00f9 vincente del Paese con 34 titoli nazionali; rappresenta l'area metropolitana di Citt\u00e0 del Capo e disputa le gare interne al Newlands Stadium.\nStoria.\nLa Western Province vinse la sua storica prima Currie Cup nel 1889 e si impose durante tutti gli anni 1890 (nel 1899 non partecip\u00f2 alla competizione). Nei primi 30 anni del 1900 continu\u00f2 il dominio della Western Province, con 8 successi ottenuti nell'arco di 10 edizioni. Nel 1932 e nel 1934 il trofeo \u00e8 stato vinto ex aequo coi Border Bulldogs, mentre due anni dopo arriv\u00f2 la diciassettesima affermazione.\nSuccessivamente le vittorie si susseguirono in modo pi\u00f9 alterno nel 1947, nel 1954 e nella stagione 1957/59. Dal 1968 la Currie Cup venne disputata puntualmente ogni anno e bisogn\u00f2 attendere il 1979 per vedere comparire nell'albo d'oro nuovamente la Western Province, ex aequo dopo un pareggio 15-15 in finale contro il Northern Transvaal. Negli anni 1980 la squadra si impose consecutivamente per cinque anni tra il 1982 e il 1986. Nel 1989 la Western Province vinse nuovamente il titolo ex aequo pareggiando in finale con il Northern Transvaal (16-16) e nel 1997 trionf\u00f2 per la trentesima volta sconfiggendo i Free State Cheetahs."}
{"id": "1461839", "revid": "120893669", "url": "https://it.wikipedia.org/wiki?curid=1461839", "title": "Aiguille de la Grande Sassi\u00e8re", "text": "L'Aiguille de la Grande Sassi\u00e8re (o anche, pi\u00f9 semplicemente \"Grande Sassi\u00e8re\" - 3.751\u00a0m s.l.m.) \u00e8 una montagna delle Alpi Graie. \nDescrizione.\nLa montagna si trova nella \"sottosezione\" Alpi della Grande Sassi\u00e8re e del Rutor.\nLa vetta \u00e8 collocata lungo la linea di confine tra l'Italia e la Francia. Dal versante italiano la vetta si trova alla testata della Valgrisenche; dal versante francese domina la val d'Is\u00e8re.\nGeologia.\nLa Grande Sassi\u00e8re \u00e8 interamente costituita da scisti.\nAccesso alla vetta.\nLa Grande Sassiere \u00e8 la cima pi\u00f9 alta delle Alpi che pu\u00f2 essere salita d'estate in assetto escursionistico. La via pi\u00f9 semplice di salita alla vetta inizia dalla val d'Is\u00e8re partendo dalla \"Diga del Saut\" (2.260\u00a0m).\nDal versante italiano invece \u00e8 possibile raggiungere la vetta passando per il Rifugio Mario Bezzi (2.284\u00a0m).\nProtezione della natura.\nLa montagna d\u00e0 il nome alla \"R\u00e9serve naturelle nationale de la Grande Sassi\u00e8re\", un'area porotetta di 2230 ha istituita nel 1973 e che ne tutela il versante francese.."}
{"id": "1461841", "revid": "767487", "url": "https://it.wikipedia.org/wiki?curid=1461841", "title": "Juan Esn\u00e1ider", "text": "Biografia.\n\u00c8 nato in una famiglia di origini spagnole e tedesche, infatti Esn\u00e1ider \u00e8 la forma ispanizzata di Schneider.\nCaratteristiche tecniche.\nGiocatore.\nEsn\u00e1ider era un attaccante forte di testa e che poteva giocare indifferentemente con uno o due compagni di reparto, potendo fare sia da sponda sia da centravanti. Dotato di uno spiccato senso del gol, durante la carriera si fece notare pi\u00f9 volte per il suo carattere ribelle: ricevette numerose espulsioni e squalifiche, inoltre spesso non ebbe un buon rapporto con compagni e allenatori.\nCarriera.\nGiocatore.\nDebutt\u00f2 tra i professionisti con il Club Ferro Carril Oeste il 2 settembre 1990 contro il V\u00e9lez S\u00e1rsfield. Col club argentino gioc\u00f2 6 partite.\nNel 1991 partecip\u00f2 al Mondiale Under-20 disputato in Portogallo. In questa competizione aggred\u00ec in campo un avversario e ricevette una squalifica internazionale di un anno. Il 22 aprile fu acquistato dal Real Madrid per 200 milioni di pesetas. Lo fece crescere inizialmente nella squadra satellite del Real Madrid B. Nella Segunda Divisi\u00f3n realizz\u00f2 18 gol in 44 partite ma di fatto non riusc\u00ec mai a imporsi concretamente in prima squadra, segnando complessivamente 2 gol in 28 partite. Trovando poco spazio al Real Madrid, fu ceduto al Real Saragozza, con cui vinse la Coppa del Re 1993-1994 e la Coppa delle Coppe 1994-1995, segnando una rete in finale e diventando vice-capocannoniere del torneo.\nIl quindi lo compr\u00f2 di nuovo, ma dopo poco tempo pass\u00f2 all'Atl\u00e9tico de Madrid, dove ebbe un buon rendimento rovinato dalle sue pessime relazioni con il tecnico Radomir Anti\u0107, che lo portarono ad abbandonare il club l'anno dopo per trasferirsi all'Espanyol. Una volta, sul pullman della squadra di Barcellona, prese a pugni il compagno di squadra Miguel \u00c1ngel Ben\u00edtez perch\u00e9 aveva attaccato i compagni in pubblico. Il 14 gennaio 1999 la Juventus lo acquist\u00f2 a seguito del grave infortunio di Alessandro Del Piero, pagandolo circa 12 miliardi di lire. A Torino non lasci\u00f2 buoni ricordi e non riusc\u00ec nemmeno a segnare un gol in campionato, andando a segno solo una volta in Coppa Italia e una in Coppa Uefa contro i ciprioti dell'Omonia Nicosia.\nTorn\u00f2 in Spagna al nel dicembre 2000 contribuendo a salvare la squadra dalla retrocessione e a conquistare la Copa del Rey. Il 15 gennaio 2002, dopo una breve parentesi al Porto, ritorn\u00f2 in patria viene girato in prestito al River Plate. Lasci\u00f2 il calcio giocato nel 2006, diventando commentatore sportivo per Arag\u00f3n Televisi\u00f3n nel programma \"Directo F\u00fatbol\". In carriera conta anche 3 presenze con la nazionale argentina.\nAllenatore.\nIl 27 aprile 2009 diventa viceallenatore del Getafe, lavorando con l'ex allenatore della \"cantera\" del Real Madrid, Michel, per le ultime 5 partite della stagione 2008-2009, con l'obiettivo di evitare la retrocessione del Getafe. Il club di Madrid raggiunge la salvezza e le semifinali di Coppa del Re. Nel dicembre 2010 lascia il club per cercare un incarico da primo allenatore. Il 10 giugno 2011 diventa direttore della \"Ciudad Deportiva\" del Real Saragozza e allenatore del Real Saragozza B. Il 28 giugno 2012 si dimette dalla guida. Torna successivamente in Argentina, ricopre la carica di manager del Cadetes de San Martin di Mar del Plata.\nL'8 aprile 2013 diventa nuovo tecnico del Cordoba sostituendo l'esonerato Rafael Berges. Con i \"Cordobesistas\" dirige le ultime nove partite della Liga Adelante, piazzandosi al quattordicesimo posto. Il 27 giugno viene sostituito da Pablo Villa. Il 12 aprile 2016 viene ufficializzato come nuovo tecnico del Getafe, che aveva gi\u00e0 precedentemente guidato in qualit\u00e0 di vice nel 2009-2010. Il 26 settembre 2016 viene esonerato dopo la sconfitta contro il Girona, la terza in campionato."}
{"id": "1461843", "revid": "1378703", "url": "https://it.wikipedia.org/wiki?curid=1461843", "title": "Funeral Mist", "text": "I Funeral Mist sono una black metal band svedese fondata a Stoccolma nel 1993.\nStoria.\nIl gruppo si forma nel 1993 con il cantante e chitarrista Typhos (Henrik Ekeroth), il chitarrista Vintras e il batterista Velion. Pi\u00f9 tardi si aggiunse anche il bassista Arioch.\nNel 1995 pubblicano il loro primo demo dal titolo \"Darkness\" e Velion viene sostituito con Necromurbus. Nel 1996 i Funeral Mist pubblicano il loro secondo demo intitolato \"Havoc\", e Typhos lascia la band per unirsi ai Dark Funeral.\nDopo l'abbandono di Vintras per problemi personali il gruppo diventa un duo composto da Arioch (cantante, chitarrista e bassista) e Necromorbus (batterista). Con questa formazione nel 1998 viene pubblica l'EP \"Devilry\". Successivamente viene reclutato il chitarrista Nachash.\nNel 2003 viene pubblicato il primo album: \"Salvation\", per l'etichetta \"Norma Evangelium Diaboli\".\nSuccessivamente Necromorbus (attualmente lavora con la propria etichetta \"Necromorbus Studio\"). Due anni dopo l'album esce una raccolta chiamata \"Devilry/Havoc\", che raccoglie i brani del rispettivo demo e dell'EP.\nIl 23 febbraio 2009 \u00e8 uscito il nuovo lavoro dei Funeral Mist, Maranatha, sempre per l'etichetta Norma Evangelium Diaboli, la formazione sar\u00e0 formata da Arioch e da un nuovo batterista che, secondo voci ufficiose, dovrebbe essere lo stesso dei Deathspell Omega."}
{"id": "1461845", "revid": "838137", "url": "https://it.wikipedia.org/wiki?curid=1461845", "title": "Opel 10/18 PS", "text": "La 10/18 PS era un'autovettura di fascia alta prodotta dalla Casa automobilistica tedesca Opel dal 1907 al 1910.\nProfilo e storia.\nLa 10/18 PS fu il modello che raccolse l'eredit\u00e0 della 12/14 PS, ma anche del modello 14PS commercializzato fino al 1906 e che era una variante della 12/14 PS stessa.&lt;br&gt;\nLa 10/18 PS concentr\u00f2 il meglio dei due precedenti modelli in una sola vettura, realizzata su un telaio a longheroni e traverse in acciaio, dove trovavano posto le sospensioni, di tipo tradizionale, ad assale rigido e balestre semiellittiche, e l'impianto frenante, che agiva sul cambio.&lt;br&gt;\nLa trasmissione utilizzava un albero cardanico e una frizione a cono.&lt;br&gt;\nLa vera particolarit\u00e0 stava nel motore, i cui 4 cilindri erano disposti a due a due, una coppia dietro l'altra, secondo uno schema introdotto gi\u00e0 nel 1903 con la lussuosa Opel 20/22 PS.&lt;br&gt;\nTale motore, della cilindrata di 2545 cm\u00b3, disponeva di distribuzione ad albero a camme ed erogava una potenza massima di 18 CV a 1600 giri/min.&lt;br&gt;\nDisponibile in varie carrozzerie, tra cui la double-phaeton, la limousine e la landaulet, la 10/18 PS fu prodotta fino all'inizio del 1910. Fu sostituita dalla 10/20 PS, sostanzialmente identica, ma con motore da 2614 cm\u00b3 in grado di erogare 20 CV a 1600 giri/min. Si differenziava anche per il passo maggiorato a 2.975 mm.&lt;br&gt;\nAlla fine del 1910, anche la 10/20 PS fu tolta di produzione.&lt;br&gt;\nFu sostituita dalla 10/24 PS."}
{"id": "1461847", "revid": "45927", "url": "https://it.wikipedia.org/wiki?curid=1461847", "title": "/r/", "text": ""}
{"id": "1461848", "revid": "1573940", "url": "https://it.wikipedia.org/wiki?curid=1461848", "title": "Myrmecobius fasciatus", "text": "Il numbat (Myrmecobius fasciatus ), noto anche come formichiere fasciato o \"walpurti\", \u00e8 un marsupiale originario dell'Australia Occidentale. La sua dieta consiste quasi esclusivamente di termiti. Un tempo diffuso in tutta l'Australia meridionale, ne rimangono solo piccole colonie, ed \u00e8 classificato come specie in pericolo. Il numbat \u00e8 uno degli emblemi dell'Australia Occidentale ed \u00e8 protetto da vari programmi di conservazione.\nTassonomia.\nIl genere \"Myrmecobius\", al quale appartiene il numbat, costituisce da solo la famiglia dei Mirmecobidi (Myrmecobiidae), una delle tre famiglie che formano l'ordine dei Dasiuromorfi, comprendente i marsupiali carnivori australiani.\nLa specie non \u00e8 strettamente imparentata con nessuno degli altri marsupiali esistenti; l'inserimento tra i Dasiuromorfi pone la sua famiglia monotipica al fianco delle specie multiformi e carnivore dei Dasiuridi. Taluni studiosi hanno ipotizzato una stretta affinit\u00e0 con l'estinto tilacino, appartenente allo stesso ordine. Studi genetici hanno dimostrato che gli antenati del numbat si separarono dagli altri marsupiali tra i 42 e i 32 milioni di anni fa, nell'Eocene superiore.\nVengono riconosciute due sottospecie, ma una di esse, il numbat rosso (\"M. f. rufus\" ), \u00e8 scomparsa almeno dagli anni '60 e sopravvive unicamente la sottospecie nominale (\"M. f. fasciatus\" ). Come indica il nome, il numbat rosso aveva un manto pi\u00f9 rossastro dell'altra sottospecie. Sono noti solamente pochissimi resti fossili di numbat, il pi\u00f9 antico dei quali risalente al Pleistocene, e nessuno di questi appartiene ad altre specie della stessa famiglia.\nDescrizione.\nIl numbat \u00e8 una piccola creatura variopinta, lunga 35\u201345\u00a0cm, coda compresa, con un muso sottile e appuntito e una grossa coda cespugliosa all'incirca della stessa lunghezza del corpo. La colorazione varia considerevolmente, dal grigio chiaro al bruno-rossastro, spesso con un'area color rosso mattone sulla parte superiore del dorso, e sono sempre presenti due evidenti strisce nere che dalla punta del muso, passando attraverso gli occhi, giungono fino alla base delle orecchie, piccole e dalla punta arrotondata. Da quattro a undici strisce bianche attraversano i quarti posteriori, divenendo generalmente pi\u00f9 sbiadite verso la regione mediana del dorso. La regione ventrale \u00e8 color crema o grigio chiaro, mentre la coda \u00e8 ricoperta da lunghi peli grigi brizzolati di bianco. Il peso \u00e8 di circa 280-700g.\nDiversamente dalla maggior parte degli altri marsupiali, il numbat \u00e8 un animale diurno, a causa soprattutto del fatto di essersi indirizzato verso una dieta specializzata senza aver sviluppato adeguati equipaggiamenti anatomici. Quasi tutti gli ecosistemi in cui \u00e8 presente un gran numero di termiti ospitano una creatura piuttosto grossa munita di lingua molto lunga, sottile e appiccicosa per penetrare all'interno delle colonie di termiti, e di potenti arti anteriori dotati di robusti artigli. Il numbat ha cinque dita sui piedi anteriori, e quattro su quelli posteriori. Come altri mammiferi che si nutrono di termiti o formiche, ha mascelle molto deboli con al massimo 50 denti rudimentali molto piccoli e, sebbene sia in grado di masticare, lo fa solo molto raramente, data la consistenza morbida della sua dieta. Tra tutti i mammiferi terricoli, il numbat \u00e8 l'unico ad avere un dente posteriore addizionale posto tra premolari e molari; non \u00e8 chiaro, tuttavia, se esso sia un molare extra o un dente deciduo conservato in et\u00e0 adulta. Di conseguenza, sebbene non tutti gli esemplari abbiano la stessa formula dentaria, si pu\u00f2 affermare in generale che essa segua questa partizione unica:\nCome molti animali mirmecofagi, il numbat ha lingua molto lunga e sottile, foderata di saliva appiccicosa prodotta da grandi ghiandole sottomandibolari. Un ulteriore adattamento alla dieta \u00e8 la presenza di numerose creste lungo il palato molle, che apparentemente servono a grattare via le termiti dalla lingua in modo da poter essere inghiottite. L'apparato digerente \u00e8 relativamente semplice, e manca di molti degli adattamenti presenti in altri animali entomofagi, probabilmente per il fatto che le termiti sono pi\u00f9 facili da digerire delle formiche, avendo un esoscheletro pi\u00f9 morbido. Apparentemente i numbat sono in grado di ricavare una considerevole quantit\u00e0 di liquidi dalla loro dieta, dal momento che i loro reni sono privi delle particolari specializzazioni per la ritenzione idrica presenti in altri animali che vivono nel loro ambiente arido. I numbat possiedono inoltre una ghiandola odorifera sullo sterno, che potrebbe essere utilizzata per marcare il territorio.\nSebbene il numbat trovi i termitai prevalentemente grazie all'olfatto, \u00e8 dotato della vista pi\u00f9 acuta di qualsiasi marsupiale, e, cosa strana per questo gruppo di animali, ha una grande quantit\u00e0 di coni nella retina. \u00c8 probabile che questa caratteristica sia un adattamento alla vita diurna, e la vista sembra essere il senso principale utilizzato per individuare potenziali predatori. I numbat entrano regolarmente in uno stato di letargia, che, durante i mesi invernali, pu\u00f2 protrarsi anche per quindici ore al giorno.\nDistribuzione e habitat.\nI numbat in passato erano diffusi in tutta l'Australia meridionale, dall'Australia Occidentale fino al Nuovo Galles del Sud nord-occidentale. Tuttavia, il loro areale \u00e8 diminuito drasticamente in seguito all'arrivo degli europei, e la specie \u00e8 riuscita a sopravvivere solamente in due piccole aree, la foresta di Dryandra e la riserva naturale di Perup, entrambe in Australia Occidentale: \u00e8 stata comunque reintrodotta con successo in alcune riserve recintate, sia in Australia Meridionale (santuario di Yookamurra) che in Nuovo Galles del Sud (santuario di Scotia).\nI numbat si incontrano solamente nelle foreste di eucalipto ma una volta occupavano altri tipi di habitat forestali aridi, praterie di \"Spinifex\" e addirittura terreni dominati da dune sabbiose.\nBiologia.\nAlimentazione.\nI numbat sono insettivori e la loro dieta \u00e8 costituita quasi esclusivamente da termiti. Un esemplare adulto necessita anche di 20.000 termiti al giorno. Unico marsupiale attivo nelle ore diurne, il numbat trascorre gran parte del suo tempo alla ricerca di questi insetti. Li porta allo scoperto dove il suolo \u00e8 poco compatto grazie agli artigli anteriori e li cattura con la lunga lingua appiccicosa. Nonostante venga chiamato anche formichiere fasciato, in apparenza sembra non mangiare mai intenzionalmente formiche; sebbene resti di formiche vengano ogni tanto ritrovati tra le sue feci, si tratta di specie a loro volta predatrici di termiti, cos\u00ec \u00e8 probabile che esse vengano ingerite accidentalmente, assieme al loro cibo principale. Tra i predatori del numbat ricordiamo pitoni tappeto, volpi rosse introdotte dall'uomo, e varie specie di falchi, sparvieri e aquile.\nComportamento.\nI numbat adulti sono solitari e territoriali; ciascun esemplare, maschio o femmina, si stabilisce gi\u00e0 in giovane et\u00e0 in un territorio che pu\u00f2 raggiungere gli 1,5\u00a0km\u00b2, e lo difende dalle intrusioni di individui dello stesso sesso. Gli animali rimangono generalmente entro i confini del proprio territorio; i territori di maschi e femmine si sovrappongono, e durante la stagione riproduttiva i maschi si avventurano al di fuori del loro territorio alla ricerca di femmine con cui accoppiarsi.\nSebbene in rapporto alle sue dimensioni il numbat abbia artigli relativamente potenti, non \u00e8 in grado di aprire brecce nei termitai, duri come calcestruzzo, cos\u00ec deve attendere i periodi in cui le termiti sono attive. Utilizza l'olfatto ben sviluppato per localizzare le gallerie sotterranee superficiali, non fortificate, che le termiti costruiscono tra il nido e i loro siti di foraggiamento; generalmente esse sono situate a breve distanza dal suolo e per questo risultano vulnerabili agli artigli del numbat.\nIl numbat sincronizza la sua giornata con l'attivit\u00e0 delle termiti, che varia a seconda della temperatura: in inverno, si nutre tra met\u00e0 mattina e met\u00e0 pomeriggio; in estate, si sveglia di primo mattino per andare in cerca di cibo, rimane nascosto nelle ore pi\u00f9 calde del giorno, e si nutre nuovamente nel tardo pomeriggio.\nDi notte, il numbat si ritira nel proprio nido, che pu\u00f2 essere situato nella cavit\u00e0 di un tronco caduto o di un albero, o in una tana nel terreno, generalmente una stretta galleria di 1\u20132 m di lunghezza terminante in una camera circolare foderata con materiale vegetale morbido: erba, foglie, fiori e pezzi di corteccia. Il numbat \u00e8 in grado di bloccare l'ingresso del nido con la parte posteriore del corpo, ricoperta da uno spesso strato di pelle, per impedire l'accesso ai predatori. I numbat emettono solo pochi vocalizzi, ma quando si sentono disturbati sibilano, ringhiano o lanciano una serie di \"tut\".\nRiproduzione.\nI numbat si riproducono a febbraio e marzo, partorendo generalmente un'unica cucciolata all'anno, sebbene possano dare alla luce un'altra nidiata se la prima va perduta. Dopo una gestazione di 15 giorni vengono partoriti quattro piccoli. Diversamente dalla maggior parte dei marsupiali, le femmine di numbat non sono dotate di marsupio: la zona attorno ai quattro capezzoli \u00e8 circondata di peli ispidi di colore dorato, ai quali si aggrappano i piccoli durante l'allattamento, e protetta da pieghe di pelle estese tra l'addome e le cosce.\nDopo la nascita i piccoli, che misurano 2\u00a0cm di lunghezza, raggiungono i capezzoli, ai quali rimangono aggrappati fino alla fine di luglio o ai primi di agosto, quando misurano 7,5\u00a0cm. Iniziano a ricoprirsi di pelo non appena raggiunta una lunghezza di 3\u00a0cm, mentre la colorazione tipica degli adulti compare quando sono lunghi 5,5\u00a0cm. Dopo lo svezzamento, i piccoli rimangono da soli nel nido, o trasportati qua e l\u00e0 sul dorso della madre, e sono del tutto indipendenti a partire da novembre. Le femmine sono gi\u00e0 in grado di procreare l'estate seguente, ma i maschi devono aspettare un altro anno per raggiungere la maturit\u00e0 sessuale.\nConservazione.\nPrima della colonizzazione europea, il numbat era presente da Nuovo Galles del Sud e Victoria fino all'Oceano Indiano, mentre a nord si spingeva fino all'estremit\u00e0 sud-occidentale del Territorio del Nord. Era di casa in una vasta gamma di ambienti forestali e semiaridi. L'introduzione volontaria di volpi rosse europee nel XIX secolo, tuttavia, ha cancellato l'intera popolazione di numbat di Victoria, Nuovo Galles del Sud, Australia Meridionale e Territorio del Nord, nonch\u00e9 quasi tutti gli esemplari dell'Australia Occidentale. A partire dalla fine degli anni '70, l'intera popolazione, meno di 1000 individui, \u00e8 concentrata in due piccole aree non distanti dalle citt\u00e0 di Perth, Dryandra e Perup.\nFin dalla sua scoperta il numbat \u00e8 stato considerato un animale curioso; il suo aspetto grazioso ne ha fatto l'emblema dell'Australia Occidentale e vari progetti di conservazione sono in atto per cercare di proteggerlo dall'estinzione.\nLe due piccole popolazioni nell'Australia Occidentale sono riuscite a sopravvivere poich\u00e9 abitano in aree dove vi sono molti tronchi caduti che forniscono riparo dai predatori. Avendo abitudini diurne, i numbat sono pi\u00f9 vulnerabili agli attacchi dei predatori della maggior parte degli altri marsupiali di dimensioni simili: tra i suoi predatori naturali figurano l'aquilastore minuto, l'astore bruno, lo sparviere dal collare e il pitone tappeto. Quando il governo dell'Australia Occidentale ha istituito un progetto sperimentale di abbattimento delle volpi a Dryandra (uno dei due siti dove la specie sopravvive), il numero di avvistamenti \u00e8 salito di 40 volte.\nA partire dal 1980 \u00e8 in corso un intenso programma di ricerca e conservazione per cercare di aumentare il numero di esemplari esistenti in natura e la loro reintroduzione in aree libere dalle volpi. Lo Zoo di Perth in particolare \u00e8 strettamente coinvolto in un progetto che comporta la riproduzione in cattivit\u00e0 e la liberazione di esemplari in natura. Nonostante i primi successi, il numbat rimane una specie a serio rischio di estinzione ed \u00e8 classificato tra le specie in pericolo.\nScoperta.\nIl numbat \u00e8 noto agli europei dal 1831. Venne scoperto durante l'esplorazione della valle del fiume Avon guidata da Robert Dale. George Fletcher Moore, membro della spedizione, racconta cos\u00ec la scoperta:\n Il giorno successivo \nLa prima descrizione scientifica dell'animale venne pubblicata da George Robert Waterhouse, che battezz\u00f2 la specie nel 1836 e la classific\u00f2 in una famiglia a parte nel 1841. \"Myrmecobius fasciatus\" \u00e8 una delle specie descritte da John Gould nella prima parte della sua opera \"The Mammals of Australia\", pubblicata nel 1845, con una tavola a colori di H. C. Richter.\nSimbologia.\nDal 25 luglio 1973, il numbat \u00e8 il mammifero emblema dello Stato dell'Australia Occidentale."}
{"id": "1461850", "revid": "149727", "url": "https://it.wikipedia.org/wiki?curid=1461850", "title": "Galliera (Italia)", "text": ""}
{"id": "1461851", "revid": "767487", "url": "https://it.wikipedia.org/wiki?curid=1461851", "title": "Dr. Creator - Specialista in miracoli", "text": "Dr. Creator - Specialista in miracoli (\"Creator\") \u00e8 un film di Ivan Passer del 1985 diretto da Ivan Passer e interpretato da Peter O'Toole, Vincent Spano e Virginia Madsen.\nTrama.\nHarry Wolper \u00e8 uno scienziato Premio Nobel per la medicina, che insegna all'universit\u00e0 Biologia, e vorrebbe far rivivere la moglie scomparsa trenta anni prima, Lucy, clonandone alcune sue cellule conservate appositamente in speciali contenitori refrigeranti. Nel suo laboratorio inizia a lavorare Boris, un giovane che nello stesso periodo si innamora perdutamente di Barbara, una studentessa con la quale va ben presto a convivere.\nWolper \u00e8 inviso ad alcuni colleghi, in particolare al dottor Kullenbeck, che vorrebbe vederlo pensionato al pi\u00f9 presto, mal sopportando le sue strambe teorie.\nRiprese.\nLe scene del film sono state girate in location come Crystal Cove, Irvine, San Jose e Santa Cruz, oltre all'Universit\u00e0 della California sede di Irvine.\nDistribuzione.\nLa pellicola \u00e8 stata distribuita nelle sale cinematografiche italiane tra novembre e dicembre 1985.\nAccoglienza.\nIncassi.\nSi \u00e8 classificato al 92\u00ba posto tra i primi 100 film di maggior incasso della stagione cinematografica italiana 1985-1986\nmentre negli Stati Uniti non si \u00e8 classificato tra i primi 100 piazzandosi, a fine stagione, solamente al 113\u00ba posto con un incasso al botteghino di $5,349,607."}
{"id": "1461854", "revid": "45927", "url": "https://it.wikipedia.org/wiki?curid=1461854", "title": "/\u0299/", "text": ""}
{"id": "1461856", "revid": "38120", "url": "https://it.wikipedia.org/wiki?curid=1461856", "title": "Ape Maia", "text": ""}
{"id": "1461861", "revid": "45927", "url": "https://it.wikipedia.org/wiki?curid=1461861", "title": "/\u0280/", "text": ""}
{"id": "1461863", "revid": "149726", "url": "https://it.wikipedia.org/wiki?curid=1461863", "title": "Mirmecobio", "text": ""}
{"id": "1461864", "revid": "45927", "url": "https://it.wikipedia.org/wiki?curid=1461864", "title": "/q/", "text": ""}
{"id": "1461865", "revid": "45927", "url": "https://it.wikipedia.org/wiki?curid=1461865", "title": "/\u0262/", "text": ""}
{"id": "1461867", "revid": "17654", "url": "https://it.wikipedia.org/wiki?curid=1461867", "title": "Mirmecobius", "text": ""}
{"id": "1461869", "revid": "125732186", "url": "https://it.wikipedia.org/wiki?curid=1461869", "title": "Maria Amalia di Borbone-Napoli", "text": "Fu soprannominata Grand-m\u00e8re de l'Europe.\nBiografia.\nInfanzia.\nMaria Amalia nacque alla reggia di Caserta, vicino a Napoli. Era la settima dei nove figli di Ferdinando I delle Due Sicilie e di Maria Carolina d'Austria.\nCome giovane principessa italiana, venne educata nella tradizione cattolica che rest\u00f2 sempre nel suo cuore. Maria Carolina, come sua madre, Maria Teresa, fece sforzi per far parte della vita di sua figlia, anche se quest'ultima era accudita quotidianamente da una governante, Vincenza Rizzi. Quando lei era ancora bambina, la madre di Maria Amalia e sua zia, Maria Antonietta, si accordarono per il matrimonio tra lei e il figlio di Maria Antonietta, Luigi Giuseppe, Delfino di Francia, il futuro re di Francia, che avrebbe fatto di lei la regina di Francia, ma le loro speranze svanirono nel 1789.\nLa morte di sua zia Maria Antonietta durante la Rivoluzione francese e le successive azioni drammatiche della madre scombussolarono la sua giovane et\u00e0. Allo scoppio della Rivoluzione francese, la corte napoletana non fu ostile a questo movimento, ma quando la monarchia francese venne abolita e Maria Antonietta e Luigi XVI furono ghigliottinati, i genitori di Maria Amalia aderirono alla Prima coalizione contro la Francia nel 1793. Sebbene una pace fosse stata stipulata con la Francia nel 1796, il conflitto ricominci\u00f2 nel 1798 e la famiglia reale lasci\u00f2 il Regno di Napoli e fugg\u00ec nel Regno di Sicilia, il 21 dicembre 1798, sulla HMS \"Vanguard\", un vascello della \"Royal Navy\" protetto da due navi da guerra napoletane. Dopo l'invasione di Napoli da parte di Napoleone nel 1806, la famiglia reale rimase in Sicilia, dove, stanziati a Palermo, erano sotto la protezione delle truppe britanniche.\nMatrimonio.\nDurante l'esilio a Palermo, Maria Amalia conobbe il suo futuro sposo, Luigi Filippo d'Orl\u00e9ans, anch'egli esiliato dalla Francia divisa dalle complicazioni della Rivoluzione Francese e dal potere crescente di Napoleone. Il padre di Luigi Filippo, il precedente Duca d'Orl\u00e9ans, era stato ghigliottinato durante la Rivoluzione francese, anche se era stato un sostenitore del movimento.\nI due si sposarono a Palermo il 25 novembre 1809, tre anni dopo essersi incontrati in Italia, e Maria Amalia divenne duchessa d'Orl\u00e9ans. Il matrimonio era considerato controverso, perch\u00e9 lei era la nipote di Maria Antonietta, mentre lui era il figlio dell'uomo che aveva forse partecipato all'esecuzione di sua zia. Sua madre era scettica sull'unione per la stessa ragione, ma lei aveva acconsentito dopo che lui l'aveva convinta del fatto che era determinato a compensare la scelte sbagliate di suo padre. Durante i primi anni di matrimonio, la coppia vissero sotto la protezione britannica a Palermo, in un palazzo donato loro da suo padre, il palazzo d'Orl\u00e9ans fino al 1814.\nMaria Amalia part\u00ec per la Francia con il marito nel 1814, ma con il breve ritorno di Napoleone, fu costretta a fuggire ancora una volta. Prima dell'ascesa al potere del marito, la coppia dovette affrontare un persistente problema di denaro a causa del fatto che non avevano entrate oltre a quelle che ricevevano dalla corona inglese. Alla famiglia fu concesso il permesso di tornare di nuovo in Francia nel 1817.\nDurante il periodo prima dell'adesione di Luigi Filippo, la famiglia viveva nel \"Palais-Royal\", che era stata la residenza del suocero. Nonostante le preoccupazioni economiche della famiglia, la casa \u00e8 stata restituita al suo originario splendore con una spesa per la coppia di undici milioni di franchi. Durante il loro mandato come duca e duchessa d'Orl\u00e9ans, Maria Amalia fece del Palais-Royal un centro dell'alta societ\u00e0 a Parigi, che era organizzata secondo l'etichetta dell'ancien r\u00e9gime. Tuttavia, era piuttosto sua cognata Madame Adelaide che era considerata la padrona di casa al Palais-Royal, mentre Maria Amalia era descritta come dignitosa ma silenziosa e riservata. Nel 1825, il duca e la duchessa si incontrarono con la sorella e il cognato, il Re e la Regina di Sardegna a Chamb\u00e9ry, e nel maggio 1830, ospitarono il fratello e la cognata, il Re e la Regina delle Due Sicilie, al Palais-Royal.\nRegina dei Francesi.\nNel 1830, a seguito di quella che \u00e8 conosciuta come Rivoluzione di Luglio, Luigi Filippo divent\u00f2 re dei francesi, con Maria Amalia come sua consorte. Maria Amalia non approv\u00f2 l'accettazione della corona da parte di Luigi Filippo e, secondo quanto riferito, la descrisse come una catastrofe.\nQuando il tumulto segu\u00ec la pubblicazione delle Ordinanze nel 1830 e scoppi\u00f2 nella rivoluzione di luglio a Parigi, la famiglia Orl\u00e9ans si trovava nella tenuta di campagna di Neuilly. Sua cognata, Adelaide, convinse Luigi Filippo che era il momento giusto per lui di porsi a capo dell'opposizione contro la monarchia assoluta di Carlo X, e presentarsi come il candidato di una monarchia costituzionale, tra il monarchia assoluta impopolare e repubblicanesimo. Quando giunsero voci che i realisti avrebbero arrestato Luigi Filippo, fu evacuato a Raincy e i bambini furono mandati a Villers-Cotter\u00eats, ma Adelaide e Maria Amalia rimasero a Neuilly. Quando una delegazione raggiunse Neuilly e offr\u00ec la corona a Luigi Filippo, Maria Amalia rifiut\u00f2 l'offerta a nome suo e del coniuge, rimproverando Ary Scheffer e Adolphe Thiers di averli insultati per averlo fatto. Adelaide, tuttavia, lo accett\u00f2 con l'argomento che suo fratello avrebbe fatto qualsiasi cosa per impedire l'anarchia del paese che amava. Thiers accett\u00f2 la risposta di Ad\u00e9la\u00efde piuttosto che quella di Maria Amalia con le parole: \"Signora, avete dato la corona alla vostra famiglia\". Dopo questo, seguirono diverse altre visite di persone che chiedevano a Luigi Filippo di accettare la corona: a tutti, Maria Amalia rispondeva che Luigi Filippo era un uomo onesto e quindi non poteva farlo, mentre Adelaide la contraddisse affermando che l'offerta doveva essere fatto a Luigi Filippo dalla camera dei deputati; e se avesse esitato, sarebbe andata lei stessa a Parigi e avrebbe accettato la corona per lui. Poco dopo, la Camera dei Deputati chiam\u00f2 Luigi Filippo a Parigi per presentargli formalmente la loro offerta. \u00c8 stato stimato che accett\u00f2 la corona in gran parte a causa di Adelaide.\nQuando arriv\u00f2 la notizia che Luigi Filippo aveva accettato la corona, Maria Amalia avrebbe pianto e singhiozzato: \"Che catastrofe! Chiameranno mio marito usurpatore!\". Si rifiut\u00f2 di tornare a Parigi con i suoi figli in una carrozza statale aperta, poich\u00e9 ci\u00f2 avrebbe dato un'impressione di trionfo. Quando arriv\u00f2 al Palais-Royal, che a quel tempo era aperto al pubblico, si not\u00f2 che sembrava che avesse pianto, il che attir\u00f2 l'attenzione. Lei e sua cognata hanno visitato coloro che erano stati feriti durante la rivoluzione e li hanno sostenuti finanziariamente.\nMaria Amalia doveva dire che non poteva vedere alcun vantaggio della corona, solo la distruzione di una vita familiare pacifica e un'insicurezza per la loro vita. Tuttavia, concluse, poich\u00e9 Dio ha dato loro la corona, devevano fare del loro meglio: \"Poich\u00e9 per volont\u00e0 di Dio questa corona di spine \u00e8 stata posta sul nostro capo, dobbiamo accettarla e i doveri che comporta\". Il 6 agosto 1830, lei e sua cognata erano presenti nella tribuna alla cerimonia di proclamazione di Luigi Filippo come re dei francesi. Lei stessa non \u00e8 mai stata onorata con alcuna forma di cerimonia ufficiale, anche se le \u00e8 stato assegnato automaticamente il titolo onorifico di regina dei francesi.\nMaria Amalia non gioc\u00f2 un ruolo attivo nelle questioni politiche, anzi fece di tutto per allontanarsi da esse. Nel 1832, dopo il fallito colpo di stato della duchessa di Berry, Maria Carolina si rivolse a lei dalla sua prigione a Blaye; tuttavia Maria Amalia rifiut\u00f2 anche di ricevere la sua petizione, nonostante fosse personalmente legata alla duchessa di Berry. Era con sua sorella, piuttosto che con sua moglie, che il re discuteva di affari di stato.\nCome regina, Maria Amalia divenne nota soprattutto per il suo semplice stile di vita personale e la sua carit\u00e0. Per ragioni politiche, il re Luigi Filippo desiderava dare l'impressione che la sua famiglia vivesse uno stile di vita della classe borghese, e durante il suo mandato come Regina, la corte reale era relativamente sottomessa al suo aspetto esteriore. Il galateo di corte alle Tuileries fu quindi semplificato e la famiglia reale condusse una vita che doveva essere modellata sulla vita ideale di una ricca famiglia borghese dell'epoca, con poche occasioni di stato, sebbene ospitassero regolarmente cene di gala meno elaborate per i rappresentanti del popolo. Questa vita domestica si addiceva a Maria Amalia, che era gi\u00e0 devota a questo stile di vita. La famiglia includeva la sua dama di compagnia, la marchesa de Dolomieu.\nLa routine quotidiana della Regina era incentrata sui pranzi di famiglia, sui doveri religiosi e sul lavoro di beneficenza: mantenne una stretta sorveglianza sulle sue figlie e in seguito sulle sue nuore, cucendo con loro nel salotto quando non era occupata con il suo lavoro di beneficenza. Secondo quanto riferito, Maria Amalia ricevette un assegno personale di 500.000 franchi e spese 400.000 franchi di quella somma in beneficenza. In un caso, ha risposto a una richiesta della suora missionaria francese Santa Madre Theodore Guerin delle Suore della Provvidenza di Santa Maria dei Boschi dicendo: \"Ah, s\u00ec, sorelle, salviamo le anime!\". Diede a Guerin e alla sua consorella della Provvidenza Mary Cecilia Bailly fondi per le loro scuole negli Stati Uniti, oltre a coprire le spese di viaggio. Secondo quanto riferito, tuttavia, diede contributi ai bisognosi indipendentemente dalle loro convinzioni politiche o religiose.\nSi riteneva che avesse svolto i suoi doveri di rappresentanza con dignit\u00e0. Nel 1843 ospit\u00f2 la regina Vittoria al Ch\u00e2teau d'Eu. Tuttavia, non segu\u00ec suo marito nella sua visita in Inghilterra nel 1844.\nSebbene Maria Amalia avesse accettato controvoglia la corona, considerava suo dovere conservarla dopo che una volta le era stata data da Dio. Durante la Rivoluzione del 1848, Maria Amalia tent\u00f2 di convincere Luigi Filippo a prendere il controllo delle truppe, radunare la Guardia Nazionale, domare le rivolte nelle strade e difendere la sua corona con la vita. Secondo quanto riferito, non le ha risposto, ma le ha solo chiesto di fidarsi del suo giudizio. Quando una folla marci\u00f2 verso le Tuileries, Luigi Filippo fu convinto dai suoi ministri a fuggire e firm\u00f2 la sua abdicazione in favore del nipote contro il consenso di Maria Amalia. Quando la famiglia lasci\u00f2 il palazzo, secondo quanto riferito, Maria Amalia si rivolse al ministro Thiers e comment\u00f2: \"Ah Monsieur, non eri degno di un re cos\u00ec buono!\".\nLa famiglia se ne and\u00f2 in circostanze alquanto caotiche e, secondo quanto riferito, Maria Amalia svenne e dovette essere sollevata nella sua carrozza. La coppia era accompagnata dal figlio Antonio, duca di Montpensier; la loro nuora, la duchessa di Nemours ; la loro figlia, la principessa Clementina, oltre a sei nipoti. La vedova del loro figlio maggiore, la duchessa d'Orl\u00e9ans, e i suoi figli furono lasciati a palazzo, per combattere per il diritto alla corona del loro nipote, il conte di Parigi.\nLa famiglia lasci\u00f2 Parigi per Saint-Cloud e da l\u00ec a Dreux, dove si separarono e si diressero in Inghilterra in diversi gruppi. Maria Amalia e Luigi Filippo vissero per un po' nel cottage di un amico a Honfleur, prima di partire in segreto da Le Havre per Newhaven.\nEsilio e morte.\nIn Inghilterra, Luigi Filippo e Maria Amalia furono ben accolti dalla regina Vittoria, che li lasci\u00f2 vivere a Claremont House per tutta la vita. Poich\u00e9 lo stato francese aveva deciso di non confiscare le loro propriet\u00e0, non avevano problemi di denaro.\nLuigi Filippo mor\u00ec due anni dopo. Dopo la morte del marito, Maria Amalia continu\u00f2 a vivere in Inghilterra, dove assisteva alla messa quotidiana ed era ben nota alla regina Vittoria. Trascorse i suoi ultimi anni vivendo una vita familiare privata, e fu raggiunta dalla maggior parte dei suoi figli ad eccezione del duca di Montpensier. Maria Amalia riteneva che il ramo pi\u00f9 anziano dei Borbone avesse un diritto superiore al trono francese, e sostenne suo figlio il duca di Nemours quando si riconcili\u00f2 con il capo della linea borbonica pi\u00f9 antica, Enrico, conte di Chambord, per conto degli Orl\u00e9ans. Alla sua morte, chiese anche di essere chiamata duchessa d'Orl\u00e9ans sulla sua lapide piuttosto che regina dei francesi.\nMaria Amalia mor\u00ec il 24 marzo 1866, all'et\u00e0 di 83 anni. Era l'ultima nipote superstite dell'imperatrice Maria Teresa d'Austria. Venne sepolta, secondo le sue ultime volont\u00e0, con il vestito che aveva conservato dal 1848 quando, con il marito, aveva lasciato la Francia.\nDiscendenza.\nDal matrimonio tra Maria Amalia e Luigi Filippo di Francia nacquero:"}
{"id": "1461870", "revid": "149726", "url": "https://it.wikipedia.org/wiki?curid=1461870", "title": "Myrmecobiidae", "text": ""}
{"id": "1461872", "revid": "45927", "url": "https://it.wikipedia.org/wiki?curid=1461872", "title": "/\u0274/", "text": ""}
{"id": "1461874", "revid": "2373", "url": "https://it.wikipedia.org/wiki?curid=1461874", "title": "/d/", "text": ""}
{"id": "1461876", "revid": "2373", "url": "https://it.wikipedia.org/wiki?curid=1461876", "title": "/t/", "text": ""}
{"id": "1461879", "revid": "45927", "url": "https://it.wikipedia.org/wiki?curid=1461879", "title": "/p/", "text": ""}
{"id": "1461882", "revid": "45927", "url": "https://it.wikipedia.org/wiki?curid=1461882", "title": "/\u0294/", "text": ""}
{"id": "1461883", "revid": "45927", "url": "https://it.wikipedia.org/wiki?curid=1461883", "title": "/\u025f/", "text": ""}
{"id": "1461894", "revid": "585241", "url": "https://it.wikipedia.org/wiki?curid=1461894", "title": "Monte Gradiccioli", "text": "Il Monte Gradiccioli \u00e8 una montagna delle Prealpi Luganesi alta 1.936\u00a0m s.l.m. I suoi versanti scendono su tre vallate: a sud verso il Malcantone, a est verso la Valle del Vedeggio e a ovest verso la Val Veddasca. A nord invece si congiunge alla vetta del Monte Tamaro che lo sovrasta di qualche metro.\nDescrizione.\nIl monte \u00e8 facilmente raggiungibile dal paese di Arosio, nel Malcantone. Una mulattiera ben segnata conduce ad un passo di montagna denominato \"Bassa di Arosio (1.367\u00a0m)\" in poco pi\u00f9 di un'ora di cammino. Dal passo si segue la cresta nord-est fino in vetta. Solo in inverno, con neve abbondante o ghiaccio, la cresta pu\u00f2 essere pericolosa, essendo abbastanza ripida. Sono consigliabili in questo caso le ciaspole o i ramponi. Il monte si raggiunge anche effettuando la traversata Monte Lema-Monte Tamaro, molto conosciuta e frequentata nel Canton Ticino.\nDalle sue pendici nasce il fiume Magliasina che scorre nel Malcantone e dal suo versante est sgorgano ricche sorgenti che la citt\u00e0 di Lugano ha sfruttato sin dagli inizi del secolo scorso, questo versante a differenza degli altri due erbosi, \u00e8 ricoperto da una ricca foresta di conifere, frutto di una piantagione effettuata dalla citt\u00e0 di Lugano a protezione delle sorgenti che portano il nome \"Cusello\"."}
{"id": "1461900", "revid": "45927", "url": "https://it.wikipedia.org/wiki?curid=1461900", "title": "/c/", "text": ""}
{"id": "1461904", "revid": "45927", "url": "https://it.wikipedia.org/wiki?curid=1461904", "title": "/\u0256/", "text": ""}
{"id": "1461905", "revid": "45927", "url": "https://it.wikipedia.org/wiki?curid=1461905", "title": "/\u0288/", "text": ""}
{"id": "1461915", "revid": "729019", "url": "https://it.wikipedia.org/wiki?curid=1461915", "title": "Castello di Felino", "text": "Il castello di Felino \u00e8 un maniero medievale situato in posizione collinare in strada Al Castello 1 a Felino, in provincia di Parma; l'edificio \u00e8 sede di un ristorante e del Museo del salame di Felino. Fa parte del circuito Associazione dei Castelli del Ducato di Parma, Piacenza e Pontremoli.\nStoria.\nLe prime notizie certe dell'esistenza di un \"castrum\" a Felino risalgono al 1140, ma non si conoscono n\u00e9 la sua struttura n\u00e9 le dimensioni. Probabilmente vi sorgeva gi\u00e0 in precedenza una fortificazione nell'area dell'antica \"curtis Felini\", di cui si parla sia in un documento di Ludovico II dell'870 sia in una lettera del 948 di Lotario II al conte Maginfredo.\nNel 1186, al termine della lotta tra Federico Barbarossa e i Comuni italiani, l'imperatore invest\u00ec del feudo e del \"castrum\" di Felino la famiglia Ruggeri. Cronache locali dell'epoca suggeriscono l'edificazione di alcune parti del castello ad opera di questa famiglia. Il matrimonio di Agnese, ultima discendente dei Ruggeri, con Giacomo de' Rossi, conte di San Secondo, segn\u00f2 il passaggio del feudo e del castello di Felino alla famiglia Rossi. A Giacomo successe il nipote Bertrando de' Rossi che fiss\u00f2 dimora a Felino mentre il cugino Rolando risiedette a San Secondo sino alla sua morte avvenuta nel 1389. Alla morte di Bertrando avvenuta nel 1396, il feudo pass\u00f2 ai suoi figli Pietro Maria I che risiedette prevalentemente a San Secondo costruendo la Rocca dei Rossi, e Giacomo de' Rossi, vescovo di Verona, che scelse il castello di Felino come sua residenza sino alla morte avvenuta nel 1418.\nI Rossi tennero il feudo di Felino per pi\u00f9 di cento anni e ad essi \u00e8 dovuta la struttura attuale del castello, di forma quadrangolare con quattro torri angolari, di cui una, il mastio, fortemente speronata e con una torretta di guardia sul ponte levatoio, dove si apre l'unica porta. Il castello, ritenuto inespugnabile, serv\u00ec ai Rossi, in particolare a Pier Maria, come base e come difesa nelle lotte per la supremazia su Parma contro le famiglie dei Terzi, dei Pallavicino, dei Fieschi e dei Torelli.\nNel 1483 il duca di Milano Ludovico il Moro, in precedenza loro alleato, tolse l'appoggio ai Rossi e li affront\u00f2 sconfiggendoli nella Guerra dei Rossi, durante la quale il castello di Felino presidiato da Guido de' Rossi fu pi\u00f9 volte assediato ma mai espugnato. A guerra finita il Moro ne distrusse le fortificazioni per ridurne le potenzialit\u00e0 militari.\nGli Sforza tennero il feudo di Felino fino al 1499, quando con l'arrivo dei francesi lasciarono il territorio parmigiano. Il re di Francia Luigi XII don\u00f2 il feudo al nobile Pietro di Rohan, che lo vendette nel 1502 ai Pallavicino. Essi riattarono il castello e lo tennero per quasi cinquant'anni. Grazie a un matrimonio il feudo pass\u00f2 agli Sforza di Santa Fiora, che nel 1598 lo cedettero assieme a quello di Torrechiara a Cosimo Masi, nobile fiorentino al servizio del duca di Parma Alessandro Farnese.\nNel 1612 un membro della famiglia Masi, Gianbattista, fu accusato di far parte di una congiura contro Ranuccio Farnese, la cosiddetta congiura dei Feudatari, alla quale partecip\u00f2 anche Barbara Sanseverino. Processato e giustiziato, gli vennero confiscati tutti i beni, tra cui il castello di Felino. Con il passaggio al Ducato di Parma il castello perse la sua funzione di fortezza difensiva, per diventare semplice residenza della piccola nobilt\u00e0 che ruotava attorno alla corte ducale. Il feudo appartenne dal 1612 al 1645 a Girolamo Rho, dal 1645 al 1650 a Giacomo Gaufridi, marchese di Castelguelfo, poi fu tenuto per pi\u00f9 di un secolo dalla famiglia Lampugnani.\nNel 1762, con la morte di Camillo Lampugnani, la propriet\u00e0 pass\u00f2 a Guillaume du Tillot, che si fregi\u00f2 del titolo di \"marchese di Felino\" e lo us\u00f2 come residenza di campagna fino al 1771, anno in cui lo cedette alla Diocesi di Parma in cambio del feudo dei Mezzani passato nel frattempo alla camera ducale. Il vescovo Pettorelli Lalatta (1775-1788) lo scelse come luogo preferito di villeggiatura, riadattando vari locali per renderlo pi\u00f9 abitabile. Segu\u00ec poi un lungo periodo di declino ed abbandono, tanto che il vescovo Francesco Magani, nei primi anni del Novecento, lo defin\u00ec \"un mucchio di rovine, albergo di pipistrelli, di gufi e di topi\".\nNel 1935 la Mensa vescovile vendette il castello alla famiglia Brian, gi\u00e0 proprietaria di una villa nei pressi del castello. Negli anni Sessanta fu acquistato dalla famiglia Pianzola e dai conti Del Bono, che riadattarono diverse parti per ospitare un ristorante. Nel 1974 \u00e8 stato acquistato da Sergio Alessandrini, attuale proprietario."}
{"id": "1461917", "revid": "36862711", "url": "https://it.wikipedia.org/wiki?curid=1461917", "title": "/g/", "text": ""}
{"id": "1461918", "revid": "45927", "url": "https://it.wikipedia.org/wiki?curid=1461918", "title": "/k/", "text": ""}
{"id": "1461919", "revid": "547034", "url": "https://it.wikipedia.org/wiki?curid=1461919", "title": "Certame coronario", "text": "Il Certame coronario fu una gara di poesia in lingua volgare ideata nel 1441 a Firenze da Leon Battista Alberti, con il patrocinio di Piero de' Medici.\nL'intenzione era quella di dimostrare come il volgare avesse piena dignit\u00e0 letteraria e potesse trattare anche gli argomenti pi\u00f9 elevati, in un periodo che assisteva, col fiorire dell'Umanesimo, ad una forte ripresa dell'uso del latino. Alla gara, che aveva come premio una corona d'alloro in argento (da ci\u00f2 il nome), parteciparono sia noti letterati dell'epoca sia rimatori popolari, che dovettero comporre testi sul tema \"la vera amicizia\". Si svolse il 22 ottobre 1441 nella cattedrale di Santa Maria del Fiore e vi assistette un pubblico numeroso, nonch\u00e9 un gruppo di autorit\u00e0 civili e religiose della citt\u00e0.\nIl premio non fu assegnato a nessuno dei poeti dicitori perch\u00e9 le opere non vennero ritenute degne, ma fu consegnato dai dieci segretari apostolici di Eugenio IV, come si pu\u00f2 desumere dal \"codice Palatino 215\" della Biblioteca Nazionale di Firenze, alla chiesa dove si era svolta la gara.\nAlla giuria fu indirizzata una \"Protesta\" anonima, probabilmente da attribuire allo stesso Alberti, nella quale si criticava la posizione conservatrice propria della tradizionale cultura umanistica, notoriamente avversa al volgare. Il fatto che la corona non fosse stata assegnata ad alcuno dei poeti in gara, infatti, testimonia come la riabilitazione del volgare non fosse ancora del tutto matura; tuttavia il \"Certame coronario\" \u00e8 indizio di una tendenza ormai in atto e irreversibile. Secondo Parronchi, che riprese una conferenza di Lanyi (1940), nell'occasione potrebbe essere stata donata al mecenate Medici la statua del David di Donatello come ringraziamento.\nNella seconda met\u00e0 del secolo la ripresa letteraria del volgare avvenne in primo luogo a Firenze: e non c'\u00e8 da meravigliarsi, poich\u00e9 a Firenze la letteratura volgare aveva una tradizione illustre e prestigiosa, che poteva vantare veri e propri classici, come Dante, Petrarca e Boccaccio. Proprio a questa tradizione i poeti della cerchia medicea, Lorenzo il Magnifico in testa, si rifanno in cerca di modelli.\nUn documento prezioso di questa attenzione alla tradizione volgare \u00e8 la cosiddetta Raccolta Aragonese, un'antologia dei primi secoli della poesia toscana inviata nel 1476 da Lorenzo de' Medici in dono a Federico d'Aragona. La lettera che funge da prefazione \u00e8 firmata da Lorenzo, ma \u00e8 quasi sicuramente di Angelo Poliziano. Oltre che a Firenze, per\u00f2, il volgare riacquista dignit\u00e0 letteraria a Ferrara con Matteo Maria Boiardo e Pietro Bembo, a Napoli con Jacopo Sannazaro, Masuccio Salernitano e i poeti petrarchisti.\nLa ripresa del volgare \u00e8 accompagnata anche dal ritorno a generi letterari consolidati come la lirica amorosa di ascendenza petrarchista, la narrativa cavalleresca di origine romanza, la novella boccacciana."}
{"id": "1461920", "revid": "45927", "url": "https://it.wikipedia.org/wiki?curid=1461920", "title": "/\u014b/", "text": ""}
{"id": "1461924", "revid": "45927", "url": "https://it.wikipedia.org/wiki?curid=1461924", "title": "/n/", "text": ""}
{"id": "1461927", "revid": "45927", "url": "https://it.wikipedia.org/wiki?curid=1461927", "title": "/m/", "text": ""}
{"id": "1461929", "revid": "45927", "url": "https://it.wikipedia.org/wiki?curid=1461929", "title": "/\u0271/", "text": ""}
{"id": "1461930", "revid": "45927", "url": "https://it.wikipedia.org/wiki?curid=1461930", "title": "/\u0272/", "text": ""}
{"id": "1461931", "revid": "114379799", "url": "https://it.wikipedia.org/wiki?curid=1461931", "title": "Nencia da Barberino", "text": "La Nencia da Barberino \u00e8 un poemetto in ottave, attribuito a Lorenzo de' Medici, scritto probabilmente tra il 1469 e il 1473.\nNel poemetto il contadino Vallera canta le lodi della pastorella Nencia di cui \u00e8 innamorato e che d\u00e0 il nome all'opera. Il lessico si basa sul parlato popolare ed \u00e8 presente una nota di ironia e comicit\u00e0.\nIl componimento costituisce una parodia della lirica colta. La parodia si esercita soprattutto sugli stereotipi della poesia lirica, sulla riproduzione insensata di modelli depositati dalla tradizione che possono venire utilizzati in un mondo addirittura opposto a quello originario. Mentre diverte i suoi lettori colti, destinatari del poemetto, Lorenzo sembra mettere in guardia dai rischi di un classicismo acritico e un'applicazione fine a se stessa del principio di imitazione."}
{"id": "1461933", "revid": "45927", "url": "https://it.wikipedia.org/wiki?curid=1461933", "title": "/\u0273/", "text": ""}
{"id": "1461936", "revid": "125106363", "url": "https://it.wikipedia.org/wiki?curid=1461936", "title": "Verbo ausiliare", "text": "Un verbo ausiliare (dal latino \"verbum auxiliare\") \u00e8 un verbo utilizzato in combinazione ad un altro per dare un particolare significato della forma verbale. Questo \u00e8 evidente, in italiano, nella formazione di tempi composti come il passato prossimo o il trapassato prossimo:\nSi tratta delle forme dei verbi \"fare\" ed \"andare\"; questi sono coniugati con l'ausilio dei verbi \"avere (ho fatto)\" ed \"essere (ero andato)\".\nGeneralit\u00e0.\nTra verbi ausiliari e non ausiliari non esiste una netta demarcazione. Esistono infatti forme di transizione ed in quanto segue, si riportano alcuni esempi:\n\"Essere\" o \"avere\"?\nDiverse lingue come lo spagnolo, l'inglese o il napoletano preferiscono utilizzare soltanto il verbo \"avere\" per la formazione dei tempi composti simili al passato prossimo.\nEssenzialmente sono considerati come ausiliari in italiano i verbi \"essere\" ed \"avere\". Il primo \u00e8 usato anche per la costruzione del passivo (\"la torta \u00e8 stata mangiata\") e per la formazione dei tempi composti al riflessivo (\"mi sono alzato\").\nLa scelta dell'ausiliare tra \"avere\" ed \"essere\" per la formazione della forma attiva dei tempi composti italiani \u00e8 una questione ampiamente discussa nella grammatica dell'italiano. Se la grammatica tradizionale ha potuto spiegare in maniera convincente che un verbo transitivo \u00e8 coniugato con \"avere\", la questione della scelta dell'ausiliare per i verbi intransitivi \u00e8 controversa, il che ha portato alcuni grammatici a stilare delle liste con la relativa indicazione dell'ausiliare da scegliere: \"io ho camminato\", ma \"io sono partito\" (vedi sezione collegamenti esterni).\nLo stesso dilemma si pone nella grammatica del tedesco e del francese, che come l'italiano utilizzano \"essere\" o \"avere\" per la formazione del passato composto (mentre lo spagnolo e l'inglese, appunto, utilizzano un unico ausiliare). La scelta tra i due verbi segue criteri molto simili in italiano, francese e tedesco, laddove nel caso dei verbi di movimento si tende a preferire \"essere\". In un confronto con il francese e il tedesco, l'italiano si distingue per un uso pi\u00f9 generoso di quest'ultimo ausiliare; si riportano qui alcuni verbi tra i pi\u00f9 frequenti: \"Il viaggio \u00e8 durato cinque giorni; il volo \u00e8 costato troppo; i soldi sono bastati; mi sei mancata; l'albergo mi \u00e8 piaciuto.\"\nPassivo e ausiliari in italiano.\n\"Essere\" e \"avere\" non sono gli unici verbi usati come ausiliari della lingua italiana. \u00c8 utilizzato anche il verbo \"venire\" al posto di \"essere\" nella forma passiva dei tempi semplici, per esempio \"viene chiamato\" al posto di \"\u00e8 chiamato\". Il verbo \"andare\", combinato al passivo, indica una necessit\u00e0: \"il direttore va chiamato\" equivale a \"il direttore deve essere chiamato\".\nAusiliare coi verbi servili.\nQualche perplessit\u00e0 pu\u00f2 nascere nella scelta dell'ausiliare coi verbi servili (ma pi\u00f9 in generale in tutti i casi verbi che reggano direttamente un infinito) nella composizione dei tempi composti; in generale \u00e8 consigliato usare l'ausiliare proprio del verbo retto (negli esempi sottolineato), ma sviscerando la casistica emerge un quadro normativo decisamente pi\u00f9 complesso e allo stesso tempo pi\u00f9 elastico di quanto non sembri:"}
{"id": "1461937", "revid": "94647", "url": "https://it.wikipedia.org/wiki?curid=1461937", "title": "Ausiliare", "text": ""}
{"id": "1461940", "revid": "487039", "url": "https://it.wikipedia.org/wiki?curid=1461940", "title": "/\u02a3/", "text": ""}
{"id": "1461942", "revid": "45927", "url": "https://it.wikipedia.org/wiki?curid=1461942", "title": "/\u02a6/", "text": ""}
{"id": "1461943", "revid": "1576011", "url": "https://it.wikipedia.org/wiki?curid=1461943", "title": "Statistiche della Coppa delle Coppe UEFA", "text": "Questa pagina riporta alcune statistiche dettagliate riguardanti la Coppa delle Coppe UEFA.\nRecord.\nVittoria del campionato nazionale nella stessa stagione.\nSolo cinque squadre hanno vinto la Coppa delle Coppe e il proprio campionato nella stessa stagione:\nIl peggior piazzamento nel proprio campionato nazionale da parte di un vincitore della Coppa delle Coppe \u00e8 stato ottenuto dal , 10\u00b0 nella stagione 1969-1970.\nPartecipazioni alle finali.\nIl record di finali disputate \u00e8 del Barcellona (sei, quattro vinte e due perse), seguito dall'Anderlecht (quattro, due vinte e due perse), e da Milan (tre, due vinte ed una persa), Atletico Madrid (tre, una vinta e due perse), Arsenal (tre, una vinta e due perse) e Rangers (tre, una vinta e due perse).\nChelsea e Dinamo Kiev sono le uniche squadre ad aver disputato pi\u00f9 di una finale senza mai perdere: ciascuna delle due squadre infatti ha vinto entrambe le finali a cui ha partecipato. Real Madrid e Rapid Vienna invece sono le uniche squadre ad aver disputato pi\u00f9 di una finale senza mai vincere: ciascuna ha infatti perso entrambe le finali giocate.\nAllenatori plurivincitori.\nGli allenatori pi\u00f9 vittoriosi nella storia della Coppa delle Coppe."}
{"id": "1461944", "revid": "92723", "url": "https://it.wikipedia.org/wiki?curid=1461944", "title": "Asphodelaceae", "text": "Le Asfodelacee (Asphodelaceae ) sono una famiglia di piante monocotiledoni comprendente piante erbacee e alberi rappresentati nelle regioni calde e temperate dell'Europa, dell'Asia, dell'Africa e dell'Oceania.\nTassonomia.\nLa famiglia \u00e8 stata proposta dalla classificazione APG II (2003) che la attribuisce all'ordine delle Asparagali, assegnandovi piante che la classificazione tradizionale collocava nelle Liliaceae o nelle Aloeaceae.\nLa classificazione APG III (2009) ha rimesso in discussione la validit\u00e0 di questo raggruppamento, incorporandolo nella famiglia Xanthorrhoeaceae, sottofamiglia Asphodeloideae.\nLa classificazione APG IV ha ristabilito la priorit\u00e0 della denominazione Asphodelaceae rispetto a Xanthorrhoeaceae, rinominando pertanto la famiglia in tal senso.\nAlla luce di tali recenti acquisizioni alla famiglia Asphodelaceae vengono assegnate oltre 1300 specie nei seguenti generi:\nSottofamiglia Asphodeloideae \nSottofamiglia Hemerocallidoideae \nSottofamiglia Xanthorrhoeoideae "}
{"id": "1461945", "revid": "45927", "url": "https://it.wikipedia.org/wiki?curid=1461945", "title": "/\u0279/", "text": ""}
{"id": "1461948", "revid": "287204", "url": "https://it.wikipedia.org/wiki?curid=1461948", "title": "Corinto (poemetto)", "text": "Il Corinto \u00e8 un poemetto bucolico di Lorenzo de' Medici, composto probabilmente intorno al 1464 quando Lorenzo aveva 15 anni.\nOpera di imitazione virgiliana ma composta in terzine dantesche, canta l'amore non corrisposto del pastore Corinto per la ninfa Galatea. Galatea \u00e8 Lucrezia Donati gentildonna fiorentina amata da Lorenzo dei Medici.\nQui, diversamente che nella \"Nencia da Barberino\", la campagna non \u00e8 rappresentata con il volto bonariamente familiare e il sapore concreto di quotidiana operosit\u00e0; si tratta invece di una campagna stilizzata secondo le linee dell'idillio classico, popolata da ninfe e da pastori innamorati, in cui si proietta il sogno di una vita piena e gioiosa, lontana dalla realt\u00e0 quotidiana, dai suoi conflitti e dalle sue angosce.\nCome in tutta la poesia idilliaca di questo periodo, questa tematica esprime la concezione edonistica, centrale nella civilt\u00e0 rinascimentale. Un edonismo voluttuoso che si vela di malinconia e di disincantato pessimismo nel finale del componimento, che canta il fugace fiorire della giovinezza paragonandolo a quello della rosa, ed invita a coglierne i piaceri prima che essa svanisca per sempre."}
{"id": "1461949", "revid": "125604607", "url": "https://it.wikipedia.org/wiki?curid=1461949", "title": "Fosfato di boro", "text": "Il fosfato di boro \u00e8 un composto inorganico di tipo polimerico ottenuto pi\u00f9 semplicemente dall'evaporazione di una soluzione di acido borico ed acido fosforico e seguente cristallizzazione ad alta temperatura.\nSintesi.\nSe ottenuto a pressioni ordinarie la struttura \u00e8 isomorfa con la \u03b2-cristobalite, mentre sottoponendolo ad alte pressioni si ottiene un composto isomorfo con \u03b1-quarzo.. \nI primi studi riportati si devono a Mylius e Meusser nel 1904 , che identificarono due forme del fosfato di boro, una solubile ed una insolubile in acqua. Effettivamente la prima forma solubile si ottiene come polvere bianca amorfa scaldando la soluzione di acido borico ed acido fosforico a basse temperature (bagnomaria), secondo Gruner si tratta di un semplice complesso di acidi borico e fosforico. Trattando quindi la forma amorfa per qualche ora a temperature di 1000\u00a0\u00b0C si ottiene un prodotto microcristallino.\nDato il particolare interesse industriale del fosfato di boro, altri metodi di sintesi sono impiegando:\nImpieghi.\nTrova impiego come catalizzatore per deidratazione ed in altri meccanismi di reazione in sintesi organica. Come fonte di fosfati nelle reazione di scambio allo stato solido per ottenere fosfati di metalli. Nell'industria ceramica e del vetro per conferire particolari caratteristiche."}
