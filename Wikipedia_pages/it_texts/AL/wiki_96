{"id": "1584615", "revid": "729019", "url": "https://it.wikipedia.org/wiki?curid=1584615", "title": "Eli Manning", "text": "\u00c8 il fratello minore dell'ex quarterback NFL Peyton Manning e figlio dell'ex quarterback NFL Archie Manning. Ha giocato a football alla University of Mississippi (Ole Miss) dopo aver frequentato una scuola preparatoria, la Isidore Newman School a New Orleans. Fu scelto come primo assoluto nel Draft NFL 2004 dai San Diego Chargers e scambiato immediatamente coi New York Giants, i quali, in cambio, diedero la quarta scelta assoluta Philip Rivers. Manning vinse il premio di miglior giocatore del Super Bowl XLII il 3 febbraio 2008 dopo aver guidato i Giants alla vittoria sui precedentemente imbattuti New England Patriots. Nel 2011 ha guidato nuovamente i Giants al Super Bowl XLVI, dove la sua squadra ha superato ancora una volta i Patriots, facendogli vincere il secondo Super Bowl in carriera e venendo nominato di nuovo MVP della gara.\nCarriera universitaria.\nDurante i suoi anni con i Rebels dell'Universit\u00e0 del Mississippi, Manning stabil\u00ec o pareggi\u00f2 45 primati dell'istituto. Concluse la sua carriera con 10.119 yard (quinto nella storia della SEC), 81 passaggi da touchdown (terzo nella storia della SEC) e un passer rating di 137,7 (sesto nella SEC). Guid\u00f2 i Rebels a un record di 10-3 e a una vittoria per 31-28 nel Cotton Bowl Classic sugli Oklahoma State Cowboys nel 2003. Fu invitato al Senior Bowl 2004 ma decise di non prendervi parte.\nMentre la sua ultima stagione si avviava alla conclusione, Manning vinse diversi premi, inclusi il Maxwell Award, assegnato al miglior giocatore dell'anno, il Johnny Unitas Golden Arm Award e il premio di giocatore dell'anno della SEC. Fu anche candidato alla vittoria dell'Heisman Trophy, concludendo al terzo posto dopo Jason White di Oklahoma e Larry Fitzgerald di Pittsburgh.\nCarriera professionistica.\nDraft NFL 2004.\nI San Diego Chargers erano in possesso della prima scelta assoluta del Draft NFL 2004 a causa del loro record di 4-12 nella stagione 2003, e nelle settimane precedenti era parsa chiara la loro intenzione di chiamare Manning. Questi (a cui fece eco il padre Archie) disse per\u00f2 pubblicamente di non voler giocare per i Chargers; San Diego lo scelse comunque, scambiandolo la notte stessa coi New York Giants in cambio del quarterback Philip Rivers, chiamato dagli stessi Giants con la quarta scelta assoluta, e di altre scelte (con le quali la franchigia californiana selezion\u00f2 Shawne Merriman e Nate Kaeding).\nLa classe dei quarterback del 2004.\nManning fu uno dei quattro quarterback selezionato nel primo giro del draft 2004 in compagnia di Ben Roethlisberger, Philip Rivers e J.P. Losman. Manning, Roethlisberger e Rivers furono tutti selezionati per il Pro Bowl una volta diventati titolari, nessuno produsse stagioni con un record negativo fino al 2012 (malgrado tutti avessero avuto una stagione da 8-8) e Roethlisberger e Manning vinsero due Super Bowl a testa. Essi vennero accostati alla classe dei quarterback del 1983, che vide la presenza degli Hall of Famer Dan Marino, John Elway e Jim Kelly.\nStagione 2004.\nManning debutt\u00f2 come titolare contro gli Atlanta Falcons al Giants Stadium il 21 novembre 2004. Nella sua quarta pattenza da titolare, contro i Baltimore Ravens all'M&amp;T Bank Stadium il dicembre 2004, egl\u00ec termin\u00f2 con 0,0 di passer rating e fu messo in panchina nel secondo tempo in favore di Kurt Warner ma rimase il titolare dei Giants fino alla fine della stagione.\nNella stagione successiva diventa il \"quarterback\" titolare dopo la partenza di Kurt Warner. Nelle stagioni successive realizza notevoli miglioramenti, giungendo, nel 2008, a vincere il suo primo Super Bowl contro i favoriti New England Patriots.\nStagione 2005.\nDopo il 2004, Warner decise di diventare free agent ed Eli fu nominato titolare per il 2005. Manning port\u00f2 i Giants ad un record di 2-0 con le vittorie su Cardinals e Saints, prima di viaggiare nella West Coast per affrontare San Diego. I tifosi dei Chargers non avevano dimenticato l'offesa subita e il 25 settembre 2005, quando Manning e i Giants made giocarono per la prima volta in trasferta a San Diego dal giorno del draft, la folla fischi\u00f2 Manning sonoramente ogni volta che toccava il pallone. San Diego sconfisse i Giants 45-23 ma Eli mostr\u00f2 una delle migliori performance della sua giovane carriera, passando con 24 su 41 per 352 yard e 2 touchdown.\nDopo questa partita a San Diego, Manning ritorn\u00f2 in casa lanciando 300 yard ed il record in carriera di 4 touchdown contro i St. Louis Rams nella vittoria 44-24. Due gare dopo, guid\u00f2 il drive dell'ultimo minuto contro i Denver Broncos assicurandosi la vittoria 24-23 per i Giants. Il drive culmin\u00f2 in un touchdown da due yard per Amani Toomer con cinque secondi rimanenti. Due settimane dopo, Manning si riprese da un negativo primo quarto a San Francisco assicurando la prima vittoria in trasferta della stagione, 24\u20136. Malgrado una performance negativa in casa contro i Minnesota Vikings, dove lanci\u00f2 4 intercetti, aiut\u00f2 la squadra a pareggiare la partita nei minuti finali prima che i Vikings vincessero col field goal finale.\nManning fin\u00ec tra i 5 migliori quarterback sia in yard passate che in passaggi da TD, mentre l'attacco da lui guidato fin\u00ec terzo nella NFL con 422 punti segnati. Fu il pi\u00f9 alto numero di punti segnati dai Giants dal 1963. I Giants vinsero l'NFC East con un 11\u20135 di record e si qualificarono per i playoff.\nStagione 2006.\nLa seconda stagione completa di Manning ripart\u00ec da dove era terminata la precedente. Egli part\u00ec giocando bene e compleando il 65 per cento dei suoi passaggi nelle prime quattro gare. Nella seconda parte di stagione la sua produzione invece fu in calo. of the regular season. Dopo una sconfitta contro suo fratello Peyton e i Colts nella gara di apertura, Eli e Giants si ripresero da uno svantaggio di 24-7 nel quarto periodo vincendo 30-24 ai supplementari contro gli Eagles nella settimana due. Manning lanci\u00f2 il record in carriera di 371 yard con tre touchdowns compreso quello vincente per Plaxico Burress ai supplementari. Dopo una prestazione negativa a Seattle la settimana seguente, Manning e i Giants risposero vincendo cinque partite consecutive battendo tra gli alti Redskins, Cowboys e Falcons e portandosi a un record di 6-2.\nDopo questa striscia vincente, infortuni chiave compreso quello al ricevitore Amani Toomer affossarono Manning e i Giants. Giocando contro i Chicago Bears, Manning part\u00ec bene ma l'attacco dei Giants fu fermato dall'infortunio del tackle Luke Petitgout che si ruppe una gamba Manning fu tenuto a sole 141 yard con due intercetti. La perdita di Petigout apr\u00ec una falla cruciale nella posizione di tackle e Manning non riusc\u00ec a ripetere le prove convincenti della prima parte di stagione. Manning fatic\u00f2 la settimana seguente a Jacksonville e la settimana seguente i Giants, anche a causa di un suo intercetto videro svanire nel quarto periodo coi Titans un vantaggio di 21 punti.Manning miglior\u00f2 la settimana successiva, lanciando per 270 yard e due touchdown ma i Giants persero di nuovo. Alla fine si ripresero e Manninglanci\u00f2 tre touchdown nella vittoria a Carolina ma gioc\u00f2 nuovamente male nelle ultime tre gare. Egli lanci\u00f2 tre intercetti con gli Eagles e pass\u00f2 solo 73 yard coi Saints. Anche se i Giants si portarono sull'8-8 la settimana seguente a Washington, Manning complet\u00f2 solo 12 passaggi su 26 per 101 yard ed un touchdown. I Giants si qualificarono per i playoff dove incontrarono nuovamente gli Eagles again. Anche se gioc\u00f2 nettamente meglio in questa gara, completando 16 passaggi su 27 e touchdown, i Giants persero con un field goal degli Eagles all'ultimo secondo.\nNella stagione, Manning lanci\u00f2 per 3.244 yard, 24 touchdown e 18 intercetti. Egli complet\u00f2 il 57,7% dei suoi passaggi, un miglioramento di 5 punti dal 2005 ma di nuovo fatic\u00f2 nella seconda parte della stagione. Manning fin\u00ec con un passer rating di 77,0 (18\u00ba nella lega) con 6,2 yard per tentativo.\nStagione 2007: Vittoria del primo Super Bowl.\nPreparazione per il 2007.\nManning si allen\u00f2 nelle Meadowlands con il coordinatore offensivo Kevin Gilbride ed il nuovo allenatore dei quarterback Chris Palmer. Per la prima volta, Plaxico Burress e Jeremy Shockey si allenarono nella \"off-season\" con Manning per perferzionare i loro tempi e la loro chimica di squadra, piuttosto che allenarsi da soli a Miami come negli anni precedenti.\nStagione regolare.\nManning apr\u00ec la stagione 2007 con una performance di alto livello contro i Dallas Cowboys, completando 28 passaggi su 41 per 312 yard, 4 touchdowned un intercetto ma soffr\u00ec un infortunio alla spalla. Anche se gioc\u00f2 contro Green Bay nella settimana 2 lanciando per 211 yard ed un touchdown, la difesa dei Giants non si comport\u00f2 bene e New York perse la seconda gara consecutiva erp 35-13. Nella settimana 3, Manning e Giants, grazie a una migliorata difesa, superarono i Washington Redskins vinsero 24-17. La difesa dei Giants poi ferm\u00f2 i Philadelphia Eagles con un record NFL pareggiato di 12 sacks, tenendo l'attacco degli Eagles ad un solo field goal. I Giants vinsero 16-3. La settimana successiva, Manning contribu\u00ec alla vittoria in rimonta sui New York Jets.\nDopo due vittorie casalinghe consecutive, Manning e i Giants ottennero la quarta consecutiva battendo 31-10 gli Atlanta Falcons al Georgia Dome nel Monday Night Football. Manning gioc\u00f2 bene, completando 27/39 passaggi per 303 yard con due touchdown e due intercetti subiti. Grazie al grosso sforzo di miglioramento della difesa, i Giants si portarono 5-2 la settimana seguente con la vittoria 33-15 sui San Francisco 49ers. Manning gioc\u00f2 nuovamente bene, lanciando due TD. Nella settimana 8, i Giants giocarono in trasferta contro i Miami Dolphins il 28 ottobre 2007, allo stadio Wembley di Londra. Manning lanci\u00f2 per sole 59 yard nella pioggia e nel fango ma segn\u00f2 l'unico TD dei Giants con una corsa da 10 yard. Questo touchdown fu il primo della stagione regolare nella storia della NFL ad essere segnato fuori dal Nord America. I Giants batterono i Dolphins, 13\u201310, salendo a un record di 6\u20132 a met\u00e0 della stagione 2007.\nDopo aver perso contro i rivali di division dei Dallas Cowboys nella settimana 9, il co-proprietario dei New York Giants John Mara mise pubblicamente in dubbio l'abilit\u00e0 di Manning di guidare i New York Giants nel 2007 ma soprattutto nel futuro:\nDopo una settimana di critiche dai media di New York media ed essere stato surclassato da Tony Romo, Manning si rifece battendo i diretti rivali nella conference, i Detroit Lions. Manning pass\u00f2 per 283 yard ed 1 touchdown ma soprattutto non ebbe nessun intercetto in una gara cruciale in trasferta.\nLa settimana seguente, nella sconfitta 41-17 contro i Minnesota Vikings, Manning lanci\u00f2 quattro intercetti e tre di essi vennero ritornati in touchdown. Eli continu\u00f2 a faticare fino all'ultima gara della stagione, contro i New England Patriots ancora imbattuti sul 15-0. Con un posto nei playoff assicurato, i Giants avrebbero potuto far riposare molti titolari, invece decisero di giocare con la formazione tipo per tentare di battere i e fermare la loro striscia da record. I Giants persero 38-35, con Manning che complet\u00f2 22 passaggi su 32 per 252 yard con quattro touchdowns ed un intercetto.\nPlayoff.\nIl 6 gennaio 2008, Manning complet\u00f2 20 passaggi su 27 per 185 nella gara in trasferta contro i Tampa Bay Buccaneers. Gli sfavoriti Giants vinsero 24-14 e Manning lanci\u00f2 due touchdown.\nIl 13 gennaio 2008, Manning guid\u00f2 i Giants ad una nuova sorprendente vittoria contro i favoriti Dallas Cowboys, la squadra con il miglior record della NFC. Per la terza partita consecutiva, Manning gioc\u00f2 bene, completando 12 passaggi su 18 per 163 yard e due touchdowns senza intercetti. I Giants furono la prima squadra a battere la numero uno della NFC nel divisional round dall'inizio del formato a 12 squadre dal 1990. Questa vittoria permise loro di giocasi la finale della NFC contro i Green Bay Packers domenica 20 gennaio 2008. Nella partita, i Giants batterono i Packers nei supplementari, con un punteggio di 23-20. La drammatica vittoria assicur\u00f2 a Manning e ai Giants il viaggio per il Super Bowl XLII. Essa fu la prima apparizione dei Giants al Super Bowl dal Super Bowl XXXV.\nSuper Bowl XLII.\nDi fronte ad una platea televisiva da record e grazie a un drive nel finale del quarto periodo guidato da Manning, i Giants batterono i favoriti ed ancora imbattuti New England Patriots 17\u201314.\nIn svantaggio 14-10, con 2'42\" rimanenti, Manning guid\u00f2 i Giants con un drive da 83 yard concluso col touchdown della vittoria. Su un cruciale terzo down e cinque yard sulla propria linea delle 44 yard, Manning riusc\u00ec a completare un passaggio per David Tyree evitando diversi tentativi di sack. Tyree ricevette con successo il pallone sopra il suo casco. Quattro giocate dopo, Plaxico Burress ricevette un passaggio da touchdown di 13 yard con soli 35 secondi rimanenti. Manning divenne il secondo quarterback nella storia della NFL a lanciare due touchdown del sorpasso nell'ultimo quarto di un Super Bowl (Joe Montana fu il primo). Manning divenne inoltre il primo quarterback a lanciare il touchdown vincente nell'ultimo minuto, in una gara per il titolo NFL (compresa l'era pre-Super Bowl) quando un field goal non sarebbe stato abbastanza per pareggiare la partita.\nManning fu nominato miglior giocatore del Super Bowl XLII. Lui e suo fratello Peyton sono gli unici fratelli ad aver giocato come quarterback nel Super Bowl nonch\u00e9 gli unici ad aver vinto il premio di Super Bowl MVP, compiendo ci\u00f2 in due anni consecutivi.\nPer la vittoria del titolo di Super Bowl MVP gli fu concesso di scegliere un qualsiasi modello di Cadillac prodotto nel 2008 e Manning scelse una Escalade Hybrid.\nStagione 2008.\nManning e i Giants aprirono la stagione 2008 con una vittoria sui rivali di division, i Washington Redskins, 16\u20137. \u201c\u00c8 stata una grande gara di debutto\u201d disse Manning, che complet\u00f2 19 passaggi su 35 per 216 yard, un touchdown su corsa ed un intercetto. \u201cC'era un sacco di emozione, un sacco di eccitazione. Si poteva sentirlo nella folla.\" Nella seconda gara annuale dei Giants contro i St. Louis Rams, essi vinsero nuovamente, 41\u201313, grazie ad una stellare performance di Manning. Questi fin\u00ec con 20 completi, 260 yard passate e 3 touchdownper 3 diversi ricevitori. La vittoria fu anche la quarta consecutiva sui Rams. La settimana seguente, Manning riport\u00f2 in partita i Giants con un'altra magia nel quarto periodo, recuperando un largo svantaggio e passando per il touchdown del pareggio al tight end Kevin Boss e poi nei supplementari, lanciando un passaggio da 31 yard oer Amani Toomer nella vittoria finale 26\u201323 su Cincinnati. La quarta settimana dei Giants vide segnare in tutti i primi sei possessi dominando i Seattle Seahawks, 44\u20136. Manning lanci\u00f2 per 2 touchdowns, completando 19 passaggi su 25 per 267 yard con i Giants che guadagnarono in totale 523 yard in attacco, il loro massimo dal 2002.\nDopo undici partite i Giants si trovarono sul 10-1. In novembre, Manning fu nominato giocatore offensivo del mese della NFC. Durante quel mese, Manning lanci\u00f2 per 1.036 yard e 10 touchdown con un 94,9 di passer rating portando i Giants ad avere un perfetto 5\u20130 di record. Manning fu convocato per il suo primo Pro Bowl il 16 dicembre, facendone il primo quarterback dei Giants ad avere questo onore da Phil Simms nel 1993.\nCol miglior record della NFC, i Giants saltarono il primo turno dei playoff e si assicurarono il fattore campo in tutte le partite. Nel divisional round, essi affrontarono gli arci-rivali dei Philadelphia Eagles al Giants Stadium. Philadelphia vinse la gara 23\u201311. Manning complet\u00f2 15 passaggi su 29 per 169 yard senza touchdown e con due intercetti.\nStagione 2009.\nIl 2009 fu, fino a quel momento, la migliore di Eli dal punto di vista statistico mentre a livello di squadra le cose non andarono altrettanto bene. La stagione inizi\u00f2 con la vittoria delle prime cinque partite consecutive. Nella settimana 5, Manning complet\u00f2 8 passaggi su 10 per 173 yard e 2 touchdown nella vittoria dei Giants 44-7 sui Raiders. Per la prima volta in carriera, Manning mise a segno un perfetto passer rating.\nDopo quella vittoria segu\u00ec una striscia di quattro sconfitte consecutive prima di battere i Falcons, contro cui Eli pass\u00f2 il record in carriera di 384 yard con 3 touchdown.\nI Giants non si qualificarono per i playoff e la stagione di Manning si concluse con i record in carriera di 4.021 yard passate, 27 touchdown, un 62,3 per cento di passaggi completi ed un passer rating di 93,1.\nStagione 2010.\nIl 16 agosto, durante una gara di pre-stagione contro i New York Jets, Manning fu colpito prima da Brandon Jacobs e poi da Calvin Pace che gli fece scivolare in casco e infine se la dovette vedere col face mask di Jim Leonhard. Come risultato, Manning ebbe una larga ferita che richiese 12 punti di sutura e che lo costrinsero ad abbandonare la gara.\nI Giants finirono la stagione 2010 con un record di 10-6 con le sconfitte subite contro Indianapolis Colts, Tennessee Titans, Dallas Cowboys, Philadelphia Eagles e Green Bay Packers. Eli Manning guid\u00f2 i Giants alla vittoria 17-14 nell'ultima gara stagionale contro Washington Redskins ma, a causa della vittoria dei Green Bay Packers 10-3 sui Chicago Bears, i Giants non si qualificarono per i playoff. I Packers alla fine vinsero il Super Bowl XLV. Manning fin\u00ec la stagione con 4002 yard, un record in carriera di 31 touchdown ma anche con il record negativo di 25 intercetti (il peggior risultato per un QB nella stagione e un 62,5 di percentuale di completamento.\nStagione 2011: Vittoria del secondo Super Bowl.\nStagione regolare.\nLa prima met\u00e0 della stagione 2011 si svolse in maniera molto positiva per i Giants, i quali si portarono su un record di 6-2 dopo otto partite. Le uniche due sconfitte coincisero col debutto stagionale coi Redskins e nella quarta settimana contro i Seahawks. Dalla nona partita in poi, i Giants subirono quattro sconfitte consecutive contro 49ers, Eagles, Saint e Packers. In quest'ultima partita per\u00f2 essi furono la squadra che mise pi\u00f9 in difficolt\u00e0 i campioni in carica ancora imbattuti, i quali riuscirono a vincere solo con un field goal negli ultimi secondi di gara. Con il posto nei playoff seriamente in pericolo, essi a quattro partite dalla fine ottennero un'importante vittoria in trasferta sui diretti rivali dei Cowboys prima di ottenere una nuova umiliante sconfitta in casa coi Redskins nella settimana 15. Con due partite alla fine della stagione regolare contro due avversarie dirette nella corsa per l'offseason, i Giants avrebbero dovuto vincerle entrambe per centrare un posto nel tabellone della NFC. Nella penultima partita essi vinsero contro i New York Jets. Nell'ultima gara della stagione, praticamente gi\u00e0 un anticipo di playoff, il 1\u00ba gennaio 2012 i Giants batterono i Cowboys 31-14.\nDurante la stagione regolare, Manning mise insieme nei passaggi cifre mai raggiunte prima in carriera, lanciando per 4.933 yard, con 29 touchdown, 16 intercetti e 11 soli sack per un passer rating di 92,9, il secondo migliore della carriera. Il suo obiettivo preferito fu il ricevitore Victor Cruz, con 82 passaggi per un record di franchigia di 1.536 yard (terzo nella NFL) e 9 touchdown. Tra gli altri bersagli di Manning in stagione vi furono Hakeem Nicks (76 ricezioni, 1.192 yard, 7 touchdown) e Mario Manningham (39 ricezioni e 523 yard in 12 gare). Manning dimostr\u00f2 di essere cresciuto notevolmente come quarterback anche rispetto all'annata del primo Super Bowl vinto, venne selezionato per il suo secondo Pro Bowl A e votato al 31\u00ba posto nella NFL Top 100, l'annuale classifica dei migliori cento giocatori della stagione.\nPlayoff.\nL'8 gennaio 2012, al MetLife Stadium, Manning e i Giants si sbarazzarono facilmente degli Atlanta Falcons vincendo per 24-2, con gli unici punti segnati dagli avversari a causa di una safety di Manning. Eli gioc\u00f2 una splendida partita completando 23 passaggi su 32 per 277 yard e 3 touchdown, il suo nuovo record nei playoff.\nLa settimana seguente, allo storico Lambeau Field, i Giants si trovarono ad affrontare la testa di serie numero 1, i favoritissimi Packers, reduci da ben 15 vittorie ed una sola sconfitta in stagione. Durante la partita, grazie alla difesa dei Giants guidata da Jason Pierre-Paul, i Packers e il loro quarterback, l'MVP stagionale Aaron Rodgers, trovarono delle inusuali difficolt\u00e0 offensive. Manning gioc\u00f2 una partita strepitosa lanciando per 330 yard e altri 3 touchdown (con un intercetto) compreso un fondamentale passaggio da oltre 40 yard per Hakeen Nicks allo scadere del primo tempo che venne tramutato in un TD e che permise di spostare l'inerzia della partita verso i Giants. Alla fine, New York vinse nettamente per 37-20 guadagnandosi l'accesso al turno successivo.\nIl 22 gennaio, nella finale della NFC, i Giants si trovarono di fronte ai San Francisco 49ers a Candlestick Park. La partita si dimostr\u00f2 equilibrata per tutto il tempo tanto che occorsero i supplementari per decretare la vincente della sfida. Nell'overtime i Giants vinsero 20-17 col field goal vincente di Lawrence Tynes, guadagnadosi l'accesso al Super Bowl XLVI. Manning gioc\u00f2 un'altra prova maiuscola passando per 316 yard, completando 32 passaggi su ben 58 tentavi e passando per 2 touchdown.\nSuper Bowl XLVI.\nIl 5 febbraio 2012, i Giants si trovarono nuovamente ad affrontare al Super Bowl Tom Brady e i New England Patriots i quali, come quattro anni prima, erano dati per favoriti. Come nell'occasione precedente per\u00f2, i Giants riuscirono a sovvertire i pronostici. Manning inizi\u00f2 bene la partita completando i primi 9 passaggi ma, alla fine del primo tempo, i Giants si trovavano in svantaggio per 10-9. I punti di New York giunsero tramite un \"intentional grounding\" di Brady che caus\u00f2 una safety e da un passaggio da touchdown di Eli in favore di Victor Cruz. Dopo due field goal segnati nel terzo periodo, i Giants si trovarono ancora a rincorrere per 17-15 alla fine della penultima frazione. Nell'ultimo quarto, Manning nei minuti finali guid\u00f2 un drive che ricord\u00f2 quello di quattro anni prima e che si concluse col touchdown su corsa di Ahmad Bradshaw. Il disperato tentativo di rimonta dei Patriots nel minuto finale non and\u00f2 a buon fine e i Giants vinsero il quarto Super Bowl della loro storia, il secondo nella carriera di Eli Manning.\nManning termin\u00f2 la gara con 30 su 40 nei passaggi per 296 yard ed un passaggio da touchdown (un intercetto subito) venendo nuovamente nominato MVP dell'incontro.\nStagione 2012.\nIl 5 settembre 2012, nella prima gara della nuova stagione, i Dallas Cowboys si vendicarono dei New York Giants campioni in carica che li avevano esclusi dalla corsa ai playoff l'annata precedente, vincendo 24-17 in trasferta. Manning complet\u00f2 21 passaggi su 32 tentativi per 213 yard e un touchdown.\nIl 16 settembre, nella gara contro i Tampa Bay Buccaneers, Manning fatic\u00f2 per tutto il primo tempo lanciando tre intercetti, coi Giants che si trovarono in svantaggio di 14 punti. Si rifece nel secondo tempo, guidando New York alla rimonta con un primato in carriera con 510 yard passate e tre passaggi da touchdown che fissarono il risultato sul 41-34 per i Giants. Per questa prestazione vinse per la seconda volta in carriera il premio di miglior quarterback della settimana.\nNel Thursday Night Football della settimana 3, i Giants superarono nettamente i Carolina Panthers 36-7, con Manning che disput\u00f2 la sua ventiduesima partita consecutiva da oltre 200 yard passate che lo pose al secondo posto nella storia della lega dopo le 45 di Dan Fouts.\nNella settimana 7, Manning guid\u00f2 un'altra rimonta dei Giants contro i Washington Redskins completando il passaggio da touchdown della vittoria da 77 yard per Victor Cruz a meno di due minuti dalla fine, terminando con 337 yard, 1 touchdown e 2 intercetti. Sette giorni dopo, dopo essere stati in vantaggio per 23-0, i Giants si fecero rimontare da Dallas finendo per passare in svantaggio nel quarto periodo. Per la ventesima volta nella carriera di Manning per\u00f2, New York riusc\u00ec a rimontare a sua volta, vincendo 29-24. Manning concluse con 192 yard, nessun passaggio da touchdown e sub\u00ec un intercetto. Segu\u00ec una striscia di tre sconfitte consecutive, interrotta nella settimana 12 contro i Packers con Manning che torn\u00f2 sui livelli di inizio stagione passando 249 yard con 3 touchdown (superando quota 200 in carriera).\nUna rotonda vittoria per 54-27 sui Saints nella settimana 14 permise ai Giants di mantenere la testa della division con una gara di vantaggio su Redskins e Cowboys. Eli pass\u00f2 259 yard con 4 touchdown e 2 intercetti. Seguirono due nette sconfitte nelle due settimane successive, contro Falcons (34-0) e Ravens (33-14) che tolsero ai Giants ogni possibilit\u00e0 di vincere la NFC East, compromettendo anche il raggiungimento di un'eventuale wild card. La squadra si risvegli\u00f2 troppo tardi, quando nell'ultimo turno di campionato schiant\u00f2 gli Eagles con l'allora record in carriera di 5 passaggi da touchdown di Manning ma la contemporanea vittoria dei Bears la escluse dalla \"post-season\". Il 15 gennaio fu convocato per il suo terzo Pro Bowl in sostituzione dell'infortunato Aaron Rodgers. A fine anno fu posizionato al numero 43 nella classifica dei migliori cento giocatori della stagione.\nStagione 2013.\nNella settimana 1, i Giants persero per la prima volta contro i Cowboys all'AT&amp;T Stadium dalla sua inaugurazione nel 2009. Eli pass\u00f2 450 yard e 4 touchdown (3 per Victor Cruz) ma sub\u00ec anche 3 intercetti. Nella settimana successiva, Eli affront\u00f2 per la terza volta in carriera il fratello Peyton, questa volta con la maglia dei Broncos, nel cosiddetto \"Manning Bowl III\", in cui fu sconfitto nuovamente, dopo aver passato un solo touchdown a fronte di altri quattro intercetti. Nella settimana seguente i Giants scesero ancora pi\u00f9 in basso perdendo per 38-0 contro i Panthers, con Eli che pass\u00f2 solamente 119 yard e un intercetto, subendo 7 sack in quella che fu la sconfitta pi\u00f9 pesante dell'era Coughlin. I Giants partirono per la prima volta con un record di 0-4 dalla stagione 1987 con la sconfitta contro i Chiefs, in cui Eli pass\u00f2 un TD da 69 yard per Cruz e sub\u00ec un intercetto. Nella settimana 5 giunse un'altra sconfitta con gli Eagles. Manning pass\u00f2 334 yard e 2 TD ma sub\u00ec tre intercetti tutti nel quarto periodo. Con tre intercetti lanciati nella sconfitta del gioved\u00ec successivo contro i Bears, Eli divenne il giocatore a subirne il maggior numero dal 1991 nelle prime sei giornate e i Giants ebbero la peggior partenza dal 1976.\nLa prima vittoria di New York giunse nel Monday Night della settimana 7 contro i Vikings in cui Manning pass\u00f2 200 yard e un touchdown, senza subire intercetti per la prima volta in stagione. La domenica successiva giunse la seconda vittoria consecutiva ai danni degli Eagles con 246 yard passate da Eli, senza touchdown e intercetti. Pur senza impressionare New York continu\u00f2 a vincere anche la domenica seguente con Eli che pass\u00f2 140 yard, un touchdown e un intercetto contro i Raiders. La quarta vittoria consecutiva giunse contro i Packers privi di Aaron Rodgers nella settimana 11 in cui pass\u00f2 279 yard, 1 TD e un intercetto subito.\nLa striscia positiva dei Giants si concluse per mano dei Cowboys nella settimana 12, in cui Manning pass\u00f2 174 yard e 2 TD, dicendo addio alle speranze di raggiungere i playoff. Il successo torn\u00f2 la domenica successiva contro i Redskins con Eli che pass\u00f2 235 yard e un TD. Nel quattordicesimo turno di campionato per la terza volta su altrettanti incontri Eli fu sconfitto dai Chargers, la squadra che aveva snobbato nel draft 2004, terminando con 259 yard passate, 1 touchdown e 2 intercetti subiti. La domenica successiva i Seattke Seahawks batterono 23-0 i Giants al MetLife Stadium, la prima volta che la franchigia newyorkese non riusc\u00ec a segnare alcun punto in casa dal settembre 1995. Manning concluse la gara con ben 5 intercetti subiti, arrivando a quota 25 in stagione. La domenica seguente New York torn\u00f2 alla vittoria superando in trasferta i Lions ai supplementari. Nell'ultimo turno della stagione, i Giants batterono i Redskins vincendo la settima gara delle ultime dieci, con Eli che pass\u00f2 152 yard e un touchdown. La sua stagione regolare si concluse con 3.818 yard passate, 17 touchdown e il peggior risultato della NFL con 27 intercetti subiti.\nStagione 2014.\nSenza pi\u00f9 Hakeem Nicks, Manning inizi\u00f2 male la stagione 2014 passando un touchdown e subendo due intercetti nella sconfitta in casa dei Lions. La prima vittoria giunse due settimane dopo contro i Texans in cui pass\u00f2 234 yard e 2 touchdown. Quattro giorni dopo i Giants dominarono i Redskins vincendo per 45-14 in trasferta, con Eli che gioc\u00f2 la miglior partita stagionale fino a quel momento, passando 4 touchdown e segnandone un quinto su corsa. La terza gara consecutiva, New York la vinse in rimonta contro i Falcons, dove il quarterback pass\u00f2 200 yard e 2 touchdown. La serie positiva per\u00f2 a quel punto si interruppe. Seguirono sette sconfitte consecutive, col punto pi\u00f9 basso toccato per il quarterback nella settimana 11 contro i 49ers in cui sub\u00ec 5 intercetti. La vittoria torn\u00f2 nel quattordicesimo turno contro i Titans, la squadra col peggior record della lega, in cui pass\u00f2 260 yard e un touchdown. La seconda vittoria consecutiva giunse contro i Redskins dove Eli pass\u00f2 260 yard e tre touchdown, tutti per il rookie Odell Beckham. La terza nel penultimo turno in casa dei Rams in cui pass\u00f2 391 yard e 3 touchdown. Nell'ultimo ininfluente turno pass\u00f2 un pass\u00f2 un massimo stagionale di 429 yard e un touchdown nella sconfitta con gli Eagles.\nIl 2014 di Manning si chiuse con i secondi massimi in carriera per yard passate (4.410) e passaggi da touchdown (31), mentre i 14 intercetti subiti furono il suo miglior risultato dal 2009.\nStagione 2015.\nIl 10 settembre 2015, Manning firm\u00f2 coi Giants un rinnovo quadriennale del valore di 84 milioni di dollari. Dopo due sconfitte con Cowboys e Falcons, la prima vittoria stagionale dei Giants giunse nella gara del gioved\u00ec del terzo turno contro i Redskins in cui Eli pass\u00f2 279 yard e 2 TD. Dopo una vittoria anche sui Bills, Manning nel quinto turno pass\u00f2 il touchdown decisivo a Larry Donnell a 21 secondi dal termine contro i 49ers. La sua gara termin\u00f2 con 441 yard passate e 3 touchdown, oltre a un primato di franchigia di 41 passaggi completati, venendo premiato come miglior giocatore offensivo della NFC della settimana e come quarterback della settimana. Con la sua 102\u00aa vittoria, inoltre, divenne il quarterback pi\u00f9 vincente della storia dei Giants.\nNell'ottavo turno, Manning pass\u00f2 un record in carriera di sei touchdown (in una gara in cui Drew Brees pareggi\u00f2 il record NFL passandone 7) ma i Giants furono sconfitti per 49-52 ai supplementari dai Saints. Dopo una vittoria coi Buccaneers, seguirono tre sconfitte consecutive, fino al ritorno alla vittoria nel Monday Night della settimana 14 contro i Dolphins in cui Manning complet\u00f2 27 passaggi su 31 per 337 yard e 4 touchdown per un passer rating di 151,5, il suo migliore dal 2009. Per la seconda volta in stagione, dopo questa partita fu premiato come giocatore offensivo della settimana. La sua stagione regolare si chiuse con 4.436 yard passate, 35 touchdown (un nuovo record personale e secondo nella NFL) e 14 intercetti, mentre i Giants finirono al terzo posto della division con un bilancio di 6-10.\nStagione 2016.\nLa stagione 2016 fu la prima in carriera per Manning senza la guida di Tom Coughlin, sostituito come capo-allenatore da Ben McAdoo. La prima gara dell'anno fu una vittoria sul fino di lana sui Cowboys per 20-19, in cui pass\u00f2 3 touchdown e sub\u00ec un intercetto. La sua stagione regolare si chiuse passando oltre 4.000 yard per la terza stagione consecutiva, con 26 touchdown e 16 intecetti. I Giants si classificarono per la prima volta per i playoff dalla vittoriosa stagione del 2011 con un record di 11-5, venendo eliminati nel primo turno dai Packers per 38-13, in una gara in cui Manning pass\u00f2 299 yard, un touchdown e un sub\u00ec un intercetto.\nStagione 2017.\nI Giants ebbero una partenza estremamente difficoltosa nella stagione 2017, perdendo tutte le prime cinque gare, con Manning che vide infortunarsi diversi giocatori chiave tra i suoi ricevitori come Odell Beckham e il neoacquisto Brandon Marshall. La prima vittoria giunse nel sesto turno contro i Denver Broncos in cui pass\u00f2 128 yard e un TD. Nella settimana 9, Manning divenne il settimo giocatore della storia a superare le 50.000 yard passate in carriera.\nDopo un record di 2-9 nelle prime undici partite, il 28 novembre l'allenatore Ben McAdoo annunci\u00f2 che a partire come titolare nella gara successiva sarebbe stato Geno Smith. Fu la prima volta dal 2004 in cui Manning non sarebbe stato il titolare dei Giants, chiudendo una striscia di 210 partite consecutive, la seconda pi\u00f9 lunga della storia della NFL dopo le 297 di Brett Favre. I Giants subirono per\u00f2 una nuova sconfitta che cost\u00f2 il posto a McAdoo e a partire dalla gara seguente l'allenatore ad interim Steve Spagnuolo torn\u00f2 a nominare Manning titolare. Nell'ultimo turno stagionale, Manning super\u00f2 John Elway al sesto posto di tutti i tempi per yard passate in carriera. I Giants terminarono solamente con 3 vittorie, il numero minimo dal suo arrivo in squadra.\nStagione 2018.\nNell'undicesimo turno Manning disput\u00f2 la miglior gara stagionale, sbagliando un solo passaggio su 18 tentativi nella vittoria per 38-35 sui Buccaneers. Malgrado l'arrivo di un nuovo terminale offensivo come Saquon Barkley i Giants chiusero per\u00f2 un'altra annata deludente con 5 vittorie e 11 sconfitte. Manning termin\u00f2 con 4.299 yard passate, 21 TD e 11 intercetti subiti.\nStagione 2019.\nDopo due sconfitte in altrettante partite, i Giants nominarono come titolare al posto di Manning il rookie Daniel Jones, scelto come sesto assoluto nel Draft NFL 2019. Torn\u00f2 come titolare nel Monday Night Football della settimana 14, a causa di un infortunio di Jones, nella sconfitta ai tempi supplementari contro gli Eagles. La settimana successiva contro i Miami Dolphins at home, Manning lanci\u00f2 283 yard, 2 touchdown e 3 intercetti, guidando la squadra alla vittoria per 36\u201320. Al termine della partita, Manning fu sollevato in aria e ricevette una standing ovation dai tifosi, quasi certi che fosse la sua ultima gara come quarterback titolare. Jones torn\u00f2 in azione nella settimana 16 e la stagione di Eli ebbe termine. Complessivamente pass\u00f2 1.042 yard, 6 touchdown e 5 intercetti in quattro gare.\nIl 24 gennaio 2020 Manning annunci\u00f2 il suo ritiro dal football giocato in una conferenza stampa."}
{"id": "1584616", "revid": "793215", "url": "https://it.wikipedia.org/wiki?curid=1584616", "title": "PfSense", "text": "pfSense \u00e8 una distribuzione software open source basata su FreeBSD adatta per essere utilizzata come firewall/router. Ha lo scopo di fornire un firewall potente, sicuro e completamente configurabile utilizzando l'hardware di un comune PC. Nel cuore del sistema c'\u00e8 FreeBSD e il firewall PF (\"Packet Filter\") in prestito da OpenBSD da cui deriva appunto il suo nome, che ha il significato di \"dare maggior senso per l'utente finale a PF\".\nFunzionalit\u00e0.\nPossiede le funzionalit\u00e0 basilari di un firewall di qualit\u00e0:\nGrazie all'aggiunta di ulteriori moduli \u00e8 possibile estendere le funzionalit\u00e0 di base ed integrarne di evolute come web proxying (con Squid), url filtering (Squidguard, DansGuardian), IDS (Snort) , antivirus (HAVP) ed altre ancora, fino alla gestione di messaggistica VoIP con FreeSWITCH.\nFunzionamento.\nIl sistema prevede un'installazione tramite CD di boot (utilizzabile anche come CD Live) con una configurazione di base (attribuzione delle interfacce di rete eccetera) e una configurazione successiva tramite interfaccia web.\nHardware supportato.\npfSense \u00e8 disponibile anche in versione embedded.\npfSense gira sulle piattaforme i386 e AMD64 dei comuni pc e su diversi dispositivi embedded basati su processori x86 (come Geode) di diversi produttori.\nMolte aziende producono sistemi hardware appositamente progettati per funzionare con la versione embedded di pfSense."}
{"id": "1584619", "revid": "31092", "url": "https://it.wikipedia.org/wiki?curid=1584619", "title": "PFSense", "text": ""}
{"id": "1584620", "revid": "31092", "url": "https://it.wikipedia.org/wiki?curid=1584620", "title": "Pfsense", "text": ""}
{"id": "1584634", "revid": "533647", "url": "https://it.wikipedia.org/wiki?curid=1584634", "title": "Jo\u00e3o Lucas (calciatore 1979)", "text": "\u00c8 scomparso nel 2015 all'et\u00e0 di soli 35 anni a seguito di un arresto cardio-respiratorio.\nCarriera.\nDebutta da professionista nella stagione 1999-2000 con l'Acad\u00e9mica de Coimbra, con cui rimane per cinque stagioni. Nell'estate del 2004 si trasferisce al Boavista, impegnato nelle competizioni UEFA, con cui rimane per tre stagioni disputando 80 incontri.\nNell'estate del 2007 viene ingaggiato dalla , con cui gioca parte della stagione 2007-2008 prima di ritirarsi dal calcio giocato, nel marzo 2008, per problemi cardiaci."}
{"id": "1584635", "revid": "36426", "url": "https://it.wikipedia.org/wiki?curid=1584635", "title": "Raimondo VII", "text": ""}
{"id": "1584636", "revid": "486946", "url": "https://it.wikipedia.org/wiki?curid=1584636", "title": "Viva Deutschland", "text": ""}
{"id": "1584638", "revid": "287204", "url": "https://it.wikipedia.org/wiki?curid=1584638", "title": "Arie\u0219", "text": "L'Arie\u0219 (ungherese Aranyos) \u00e8 un fiume della Transilvania (Romania), che scorre attraverso le provincie di Alba e Cluj, affluente di destra del fiume Mure\u0219. Nasce sui Monti Apuseni, dall'unione di Arie\u0219ul Mare e Arie\u0219ul Mic. Il suo nome significa \"dorato\"."}
{"id": "1584639", "revid": "1345932", "url": "https://it.wikipedia.org/wiki?curid=1584639", "title": "Aulacogeno", "text": "Aulacogeno \u00e8 un bacino sedimentario derivante da un processo di rifting abortito, che si \u00e8 fermato comunque dopo la comparsa delle prime faglie dirette. \nSe il processo si forma prima della comparsa dei fagliamenti tettonici si genera un bacino sedimentario tipo SAG.\n "}
{"id": "1584641", "revid": "36426", "url": "https://it.wikipedia.org/wiki?curid=1584641", "title": "Ordine templare", "text": ""}
{"id": "1584642", "revid": "767487", "url": "https://it.wikipedia.org/wiki?curid=1584642", "title": "Students' Union", "text": "La Students' Union \u00e8 un tipo di organizzazione studentesca diffusa in molte universit\u00e0, soprattutto americane e inglesi, il cui obiettivo principale \u00e8 la socializzazione tra studenti all'interno dello stesso campus, attraverso numerose attivit\u00e0 sportive, culturali, ecc.\nLo scopo di queste organizzazioni \u00e8 anche quello di rappresentare gli studenti all'interno e all'esterno delle istituzioni, su questioni locali e nazionali, svincolandosi del tutto dal partitismo politico (si tratta di associazioni con adesioni politicamente trasversali).\nInoltre tale organizzazione assicura numerosi servizi (spesso basati sul mutuo soccorso) agli studenti, i quali possono svolgere attivamente funzioni tecniche o direttive attraverso democratici criteri elettivi.\nLa struttura organizzativa di una \"Students' Union\" \u00e8 completamente indipendente dalle gerarchie accademiche, acquisendo in molti casi la fisionomia di un vero e proprio \"sindacato degli studenti\".\nLa pi\u00f9 grande \"Students' Union\" del mondo si trova nell'Universit\u00e0 Statale dell'Oklahoma (USA) e ha la peculiarit\u00e0 di essersi confermata pi\u00f9 volte un trampolino di lancio per molti aspiranti politici statunitensi.\nInfine, in USA tali organizzazioni sono legalmente riconosciute, pertanto godono di agevolazioni sia sul piano finanziario, sia sul piano della rilevanza politica delle posizioni espresse dalla Students' Union.\nIn Italia il modello organizzativo delle \"Students' Union\" non risulta molto diffuso."}
{"id": "1584643", "revid": "228587", "url": "https://it.wikipedia.org/wiki?curid=1584643", "title": "Luigi VIII", "text": ""}
{"id": "1584651", "revid": "47767", "url": "https://it.wikipedia.org/wiki?curid=1584651", "title": "Concordio", "text": ""}
{"id": "1584652", "revid": "729019", "url": "https://it.wikipedia.org/wiki?curid=1584652", "title": "Strada statale 193 di Augusta", "text": "La strada statale 193 di Augusta (SS 193) \u00e8 una strada statale italiana che collega la strada statale 114 Orientale Sicula con la citt\u00e0 di Augusta.\nDescrizione.\nSi presenta come una strada a carreggiate separate con due corsie per senso di marcia e costituisce uno degli assi a servizio del polo petrolchimico siracusano. Il tracciato originario (Innesto con la Strada statale 114 Orientale Sicula presso Melilli - Augusta) era completamente diverso dall'attuale e correva a sud di esso. La ex strada statale \u00e8 stata declassata a strada provinciale."}
{"id": "1584659", "revid": "58775", "url": "https://it.wikipedia.org/wiki?curid=1584659", "title": "DarwinOS", "text": ""}
{"id": "1584661", "revid": "233579", "url": "https://it.wikipedia.org/wiki?curid=1584661", "title": "Ririkumutima", "text": ""}
{"id": "1584662", "revid": "51323", "url": "https://it.wikipedia.org/wiki?curid=1584662", "title": "Jonas Savimbi", "text": ""}
{"id": "1584666", "revid": "767487", "url": "https://it.wikipedia.org/wiki?curid=1584666", "title": "Wolf - La belva \u00e8 fuori", "text": "Wolf - La belva \u00e8 fuori (\"Wolf\") \u00e8 un film del 1994, diretto da Mike Nichols ed interpretato da Jack Nicholson, Michelle Pfeiffer e Christopher Plummer. \u00c8 liberamente basato sul romanzo \"Lupo\" di Jim Harrison (anche co-autore della sceneggiatura).\nTrama.\nAttraversando una strada di campagna nel Vermont, in una notte di luna piena, Will Randall - caporedattore di una grande casa editrice newyorkese - investe un grosso lupo nero dai classici occhi gialli e, nel tentativo di soccorrerlo, viene morso alla mano. Alla casa editrice presso cui Will lavora, il nuovo proprietario ed editore superiore, il cinico, tuttavia cordiale, plurimiliardario Raymond Alden, decide di cambiare la conduzione - e Will si trova tuttavia messo in disparte. Decide cos\u00ec di accettare un posto in Europa che, di fatto, lo fa arretrare di carriera a favore del suo viscido apprendista Stewart Swinton, un collega pi\u00f9 giovane che credeva leale. Nel frattempo si rende conto che la ferita infertagli dal lupo \u00e8 diversa da un qualsiasi altro morso. Nel mentre conosce la fascinosa, seppur poco realizzata, figlia di Alden, Laura, ad una cena nella stupenda magione di questi, lasciando intendere un interesse fra i due nonostante lui sia integerrimo e sposato. Pur esistendo pochi casi di questo genere nella moderna fine del 1990, tuttavia si rivolge lo stesso ad un dottore esperto in culti pagani, arti magiche e licantropia, che gli conferma quello che lui teme: sta diventando quello che nella mitologia umana viene comunemente definito un \"licantropo\".\nAnche se riceve un amuleto per stare calmo, il suo nuovo stato lo porta a diventare pi\u00f9 ambizioso ed aggressivo: decide cos\u00ec di licenziarsi e di soffiare al suo editore Alden gli scrittori della casa editrice pi\u00f9 ambiti, con cui ha lavorato per anni. Intreccia inoltre una relazione con la ribelle e magnetica figlia di quest'ultimo, per l'appunto Laura, contemporaneamente alla separazione dalla moglie, avendola scoperta amante di Stewart Swinton (forse perch\u00e9 pi\u00f9 rampante ed in procinto di fare carriera, citando il film stesso, \"Il buon gusto ha perso attrattiva ultimamente\"). Ma anche durante queste poche notti d'amore con Laura, Will si trasforma in licantropo alla luna piena, vaga per Central Park, uccide dei teppisti di quartiere, precedentemente sbrana un cervo nel parco della villa di Alden; insomma, la sua nuova natura, anche se non uccide i bambini n\u00e9 gli innocenti, si palesa in modo sempre pi\u00f9 evidente. Piangente per questa faccenda, Will tenta di incatenarsi da solo per non uccidere Laura, ma la compassionevole ragazza - 35enne, con trascorsi esplicitamente deviati e complessi - lo esorta ad andare avanti con le proprie premure ed il proprio chiaro innamoramento, dicendogli che non ha paura di lui e confessandogli che lo ama. Comunque, il suo nuovo comportamento, colpisce favorevolmente il tycoon Alden, che torna sui suoi passi e lo reintegra al suo posto, addirittura con aumenti e maggiori diritti. Il suo rivale, Stewart, subdolo e senza scrupoli, viene ferito incidentalmente da Randall durante un plenilunio e comincia ad assumere anche lui le caratteristiche del licantropo. La sua indole malvagia lo porta ad uccidere la moglie di Will - lasciata da quest'ultimo dopo essere stata scoperta amante di Stewart -, e deciso a vendicarsi per essere stato licenziato al posto di Will, una sera si presenta furioso a casa di Alden, dove cerca di assalire Laura che per precauzione aveva chiuso l'amato Will nelle stalle in attesa di un jet privato che avrebbe permesso ad entrambi di sparire a lungo.\nIntanto l'editore Alden viene a sapere della condizione di Will e corre a casa. Al sopraggiungere della luna, Stewart si trasforma, uccide il guardiano e cerca di violentare e poi assassinare Laura dando la colpa a Will. Ma l'eroe e quasi lupo Randall, trasformatosi anch'egli dopo essersi tolto l'amuleto, riesce a liberarsi dalle sbarre che lo rinchiudono nella stalla e a salvare l'amata, lottando contro il giovane licantropo, ma risparmiandolo ed allontanandosi da lui. Stewart, per\u00f2, afferra un'arma e gli salta addosso per colpirlo alle spalle, ma Laura, afferrata la pistola del guardiano, uccide il giovane licantropo Stewart sparandogli ripetutamente al petto. Will e Laura si scambiano un commovente saluto dato dalla consapevolezza, ormai chiara ad entrambi, che egli dovr\u00e0 vivere nelle foreste poich\u00e9 la trasformazione si sta ultimando inesorabilmente. Will scompare per sempre nei boschi del New England, mentre Alden arriva dalla figlia all'alba. Laura si rende conto che, a causa del suo amore per Will, sta diventando un licantropo anche lei, lasciando intendere che il futuro dei due amanti sar\u00e0 insieme nella foresta, fondamentalmente a causa di un amore che non tiene alcun conto se si \u00e8 umani o meno.\nIncassi.\nIl film ha fatturato $ 65.000.000 negli Stati Uniti e $ 66.000.000 nel resto del mondo, per l'ammontare complessivo di $ 131.000.000. A fronte di un budget di $ 70.000.000, il rapporto budget : botteghino \u00e8 di 1 : 1,9.\nCollegamenti esterni.\nDivieto in Italia: vm14"}
{"id": "1584668", "revid": "217830", "url": "https://it.wikipedia.org/wiki?curid=1584668", "title": "F1 06", "text": ""}
{"id": "1584675", "revid": "1318658", "url": "https://it.wikipedia.org/wiki?curid=1584675", "title": "WHK", "text": ""}
{"id": "1584696", "revid": "74801", "url": "https://it.wikipedia.org/wiki?curid=1584696", "title": "Uetersen", "text": "Uetersen () \u00e8 una cittadina tedesca situata nello \"Land\" dello Schleswig-Holstein.\nGeografia fisica.\n\u00c8 compreso nella regione metropolitana di Amburgo. Ha circa abitanti."}
{"id": "1584707", "revid": "2166030", "url": "https://it.wikipedia.org/wiki?curid=1584707", "title": "Arnolfo II di Fiandra", "text": "Origine.\nEra l'unico figlio del conte di Fiandra, conte d'Artois e abate laico di San Bertino, Baldovino III e di Matilde di Sassonia, che secondo l\"'Annalista Saxo\" Matilde era la figlia femmina primogenita di Ermanno Billung, duca di Sassonia, e di Hildegard di Westerburg.Baldovino III di Fiandra era il figlio maschio primogenito, ma ben presto anche l'unico in vita, del terzo conte di Fiandra, Conte di Boulogne, conte d'Artois e Abate laico di San Bertino, Arnolfo I e di Adele (915 - 960), la figlia femmina primogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) (discendente del re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\"., vol II, cap. 10 (non consultate). La \"Genealogiae Comitum Flandriae\" precisa che Adele era nipote di due re dei Franchi occidentali, Oddone e Roberto I, mentre la \"Chronica Albrici Monachi Trium Fontium\", citandoli nell'anno 920, conferma la parentela tra Erberto II e Roberto I..\nBiografia.\nQuando suo padre, Baldovino III, mor\u00ec, probabilmente di vaiolo, il 1\u00ba gennaio del 962, Arnolfo, che era solo un bambino di pochi mesi eredit\u00f2 dal padre\nil titolo di Abate di San Bertino, mentre il nonno, Arnolfo I riprese il governo delle contee in prima persona e, per garantire la successione al proprio nipote, Arnolfo, in quello stesso anno (962) cedette al re dei Franchi occidentali, Lotario IV, l'Ostravent, il Ponthieu, Amiens e la contea d'Artois (quest'ultima per\u00f2 rimase unita alla contea di Fiandra) e, a quanto pare, gli cedette anche la contea di Fiandra, rimanendone solo l'usufruttuario.Quando nel 964, dopo circa tre anni, Arnolfo I mor\u00ec, Lotario IV invase le Fiandre e l'Artois, occupando Arras, Douai e Saint-Amand, raggiunse il fiume Lys. Allora i Fiamminghi reagirono ed elessero loro conte il nipote di Arnolfo I, Arnolfo II. Le contee di Fiandra e d'Artois andarono al nipote, Arnolfo II, sotto la reggenza dello zio, Baldovino, detto Baldzo (?- 973), che si era autoproclamato conte di Courtrai e infatti, nel documento n\u00ba 39 del 29 ottobre 965 viene citato col titolo di conte. Baldzo era figlio illegittimo di Adalolfo, fratello di Arnolfo I, che, secondo la \"Genealogiae Comitum Flandriae\", alla morte di Adalolfo, era stato adottato dallo zio.\nIl documento n\u00ba 41 delle \"Chartes et documents de l'abbaye de Saint Pierre au Mont Blandin \u00e0 Gand\", ci informa di una donazione fatta, l'11 aprile 969, al monastero stesso, dal conte d'Olanda, Teodorico II, suo zio, controfirmata tra gli altri da Arnolfo II, definito giovane marchese (\"Arnulfi junioris marchysi\"), il documento n\u00ba 45 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta, il 31 gennaio 972, al monastero stesso, da Arnolfo II il giovane e controfirmata, tra gli altri, dallo zio, Teodorico II d'Olanda e dal cugino, Arnolfo II di Boulogne ed infine, il documento n\u00ba 48 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta, il 2 ottobre 974, ancora dallo zio, Teodorico II d'Olanda e la moglie, sua zia Hildegarda di Fiandra, controfirmata da Arnolfo II.\nQuando Arnolfo II, nel 976, avendo raggiunto la maggiore et\u00e0, pot\u00e9 governare direttamente, le sue contee avevano perso alcuni dei territori meridionali che erano stati conquistati dal nonno, Arnolfo I, perch\u00e9 in quegli anni, il re Lotario IV, che si atteggiava a suo protettore si era appropriato dei territori di sud-est, cedutigli da Arnolfo I, suo zio, il quarto conte d'Olanda, Teodorico II, aveva occupato Gand e il Waasland. Inoltre il re di Germania e futuro imperatore del Sacro Romano Impero, Ottone II aveva avanzato i confini dei suoi territori sino al fiume Schelda (da Valenciennes, a sud, ad Anversa, a nord).\nLa morte di Arnolfo II viene riportata sia dagli \"Annales Elnonenses Minores\" sia dagli \"Annales Blandinienses\". Arnolfo fu tumulato nel monastero di San Pietro a Gand.Ad Arnolfo II succedette il figlio, Baldovino, sotto la tutela della madre, Rozala e con la protezione del re dei Franchi occidentali, Ugo Capeto.\nMatrimonio e discendenza.\nArnolfo II aveva sposato, nel 968 circa, Rozala, come \u00e8 indicato nelle \"Europ\u00e4ische Stammtafeln\"., vol II, cap. 5 (non consultate). Rozala era figlia del re d'Italia Berengario II e di Willa III d'Arles, figlia a sua volta del marchese di Toscana Bosone. Secondo gli \"Annales Elnonenses Minores\" il matrimonio poteva essere avvenuto anche prima. Dalla loro unione nacquero due figli:"}
{"id": "1584710", "revid": "28592", "url": "https://it.wikipedia.org/wiki?curid=1584710", "title": "Primario (economia)", "text": ""}
{"id": "1584711", "revid": "211141", "url": "https://it.wikipedia.org/wiki?curid=1584711", "title": "Rocca di entella", "text": ""}
{"id": "1584712", "revid": "287204", "url": "https://it.wikipedia.org/wiki?curid=1584712", "title": "Giovanna Enr\u00edquez", "text": "Origini familiari.\nEra figlia di Federico Enr\u00edquez de Mendoza, ammiraglio di Castiglia, signore di Medina de Rioseco, Conte di Melgar e di Marina Fern\u00e1ndez di Cordoba e Ayala, (?-1431).\nBiografia.\nNel 1444, il 1\u00ba aprile, a Torrelobat\u00f3n, Giovanna spos\u00f2 il re di Navarra, Giovanni II, figlio terzogenito (secondo maschio) del principe di Castiglia e Le\u00f3n, e futuro re della corona d'Aragona e di Sicilia, Ferdinando (figlio secondogenito di Giovanni I e della sua prima moglie Eleonora di Aragona) e di Eleonora d'Alburquerque (1374 - 1435), figlia secondogenita dell'infante di Castiglia e conte d'Alburquerque, Sancho Alfonso (1342-1375),e della di lui moglie, Beatrice del Portogallo (1347-1381).\nAlfonso rappresentava la vecchia stirpe dei conti di Barcellona per discendenza materna, mentre, da parte di padre, discendeva dal casato di Trast\u00e1mara, una discendenza illegittima dei reali di Castiglia. Per diritto ereditario era anche re di Sicilia e Sardegna.\nIl marito di Giovanna Giovanni II era re di Navarra, perch\u00e9 aveva ereditato la corona, alla morte (1441) della prima moglie, Bianca di Navarra, per una clausola del testamento della moglie che prevedeva che il loro figlio, Carlo, avrebbe ereditato il regno alla morte del padre. Carlo, gi\u00e0 governatore della Navarra per conto della madre, continu\u00f2 ad esserlo per conto di Giovanni, che era sempre stato pi\u00f9 interessato agli affari ed agli intrighi della Castiglia, partecipando e trascinando nelle sue guerre il regno di Navarra; il conestabile di Castiglia, \u00c1lvaro de Luna, negli anni 1447-1448, cercava di riconciliarsi con la Navarra; quindi contatt\u00f2 Carlo, governatore della Navarra, che accolse favorevolmente la proposta ma il padre, molto probabilmente influenzato anche dalla famiglia della moglie Giovanna, era contrario. Si formarono due partiti, i beamonteses, seguaci della famiglia Beaumont, sostenitori di Carlo e gli agramonteses partigiani dell'antica casa nobiliare degli Agramont, per Giovanni. Il contrasto tra padre e figlio, in poco tempo, degener\u00f2 (1451) in una guerra civile tra Carlo e Giovanni, che ebbe la meglio, nella battaglia di Aibar, del 1452; e Carlo dovette andare in esilio a Napoli, dallo zio, Alfonso V di Aragona, re della corona d'Aragona e di Napoli.\nNel 1458, alla morte di Alfonso V, Giovanna diveniva regina consorte della corona d'Aragona, e l'avversione per il figliastro Carlo erano aumentate perch\u00e9 lei aveva dato un figlio a Giovanni, Ferdinando. Comunque Carlo si rappacific\u00f2 con il padre e, sul finire del 1459, fece rientro in Navarra, dove intavol\u00f2 trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia, di nove anni; ma Giovanna Enr\u00edquez convinse il padre ad opporsi, perch\u00e9 nelle sue intenzioni Isabella avrebbe dovuto sposare il loro figlio Ferdinando, di sette anni. La controversia port\u00f2 nuovamente la tensione ad alti livelli tanto che il re Giovanni ordin\u00f2 che Carlo venisse arrestato, a Lleida il 2 dicembre 1460 ed imprigionato ad Aitona e poi a Morella.\nLe \"cortes\" catalane si riunirono il 25 febbraio 1461 e decretarono che il re dovesse liberare il figlio, cosa che avvenne immediatamente e imposero al re il concordato di Villafranca, del 21 giugno 1461, in cui Carlo risultava essere il re legittimo di Navarra, il luogotenente della Catalogna ed erede della corona d'Aragona.\nCarlo per\u00f2, il 23 settembre di quello stesso anno, mor\u00ec, circa tre mesi dopo avere ottenuto ci\u00f2 che gli spettava. La sua morte fu causata, forse, da tubercolosi, per\u00f2 vi furono voci che attribuirono la morte ad avvelenamento, da addebitare alla regina Giovanna.Nel frattempo la regina era stata nominata luogotenente della Catalogna. Le \"cortes\" allora si riunirono e notificarono a Giovanni ed alla regina di non mettere piede in Catalogna senza il loro permesso.\nGiovanna ebbe parte attiva nei negoziati con la Generalitat per porre fine a questo inizio di guerra civile, per\u00f2, nel 1462, mentre si trovava in Catalogna con il figlio Ferdinando, Giovanna fu costretta a rifugiarsi nel castello di Gerona. All'inizio del 1462 i realisti catalani si raccolsero in armi e il re Giovanni, dopo essersi alleato al genero, Gastone IV di Foix (promettendo alla moglie di lui, figlia di Giovanni e figliastra di Giovanna, Eleonora di Navarra, in eredit\u00e0 la corona di Navarra, togliendola all'altra figlia di Giovanni e figliastra di Giovanna, Bianca, che, de jure, era gi\u00e0 regina di Navarra) chiese, con il trattato di Bayonne del maggio 1462, al re di Francia, Luigi XI, l'aiuto dell'esercito francese (in cambio delle contee del Rossiglione e della Cerdagna) mentre le \"cortes\" catalane o \"Generalitat\" (Diputaci\u00f3n General) organizzavano un esercito, che si diresse su Gerona dove si trovava la regina Giovanna che, assediata dalle forze della Generalitat guidata dal conte di Pallars, si difese, assieme ai suoi sostenitori molto energicamente e coraggiosamente da permettere l'intervento del re, Giovanni II e l'esercito francese, guidato da Gaston de Foix, che, il 23 luglio 1462, obblig\u00f2 i catalani a togliere l'assedio.\nMentre il re Giovanni organizzava il suo esercito composto da aragonesi, catalani e francesi, per schiacciare la rivolta, la Generalitat eman\u00f2 un decreto che dichiarava il re e la regina, Giovanna, nemici della Catalogna e nel frattempo, per sostituire Giovanni, cercava un sovrano, a cui offrire la corona del regno di Aragona, tra i discendenti degli aspiranti alla corona d'Aragona, vacante alla morte del re Martino I di Aragona, nel 1410, che poi fu deciso da un arbitrato, che port\u00f2 al Compromesso di Caspe, del 1412.\nLa Generalitat offr\u00ec il trono prima (1462) al re di Castiglia, Enrico IV, poi (1463) al conestabile del Portogallo, Pietro ed infine (1466) al conte di Provenza, Renato d'Angi\u00f2, e la guerra si protrasse per dieci anni sino al 1472.\nLa regina Giovanna per\u00f2 mor\u00ec nel corso della guerra, senza poter vedere realizzato il sogno della sua politica: il matrimonio di suo figlio Ferdinando con l'erede al trono di Castiglia, Isabella che si realizz\u00f2 per\u00f2 circa un anno dopo la sua morte. Giovanna mor\u00ec il 13 febbraio 1468, per la febbre causata sembra da un cancro alla mammella a Saragozza oppure a Barcellona.\nFigli.\nGiovanna a Giovanni II diede quattro figli:"}
{"id": "1584716", "revid": "155613", "url": "https://it.wikipedia.org/wiki?curid=1584716", "title": "Francesco Giacomo de Larderel", "text": ""}
{"id": "1584718", "revid": "155613", "url": "https://it.wikipedia.org/wiki?curid=1584718", "title": "Francesco de Larderel", "text": ""}
{"id": "1584720", "revid": "1305772", "url": "https://it.wikipedia.org/wiki?curid=1584720", "title": "Museo di Roma", "text": "Vi sono due musei a Roma con il nome di Museo di Roma:"}
{"id": "1584722", "revid": "1305772", "url": "https://it.wikipedia.org/wiki?curid=1584722", "title": "Baldovino III", "text": ""}
{"id": "1584723", "revid": "110157", "url": "https://it.wikipedia.org/wiki?curid=1584723", "title": "Museo di Roma in Trastevere", "text": "Il Museo di Roma in Trastevere fa parte dei Musei in Comune ed \u00e8 sito nell'ex convento carmelitano seicentesco di Piazza S. Egidio, 1/b; nel rione Trastevere a Roma. Passato al Comune dopo l'Unit\u00e0 d'Italia, il convento ospit\u00f2 dal 1918 il sanatorio pediatrico intitolato ad Ettore Marchiafava.\nStoria.\nRestaurato fra il 1969 e il 1973 fu riaperto al pubblico nel 1977 con la denominazione di \"Museo del Folklore e dei Poeti Romaneschi\"; l'esposizione permanente era costituita da materiali provenienti dal Museo della citt\u00e0 di Roma presso l'ex Pastificio Pantanella alla Bocca della Verit\u00e0 (1930-1939), poi esposti a Palazzo Braschi, relativi a scene di vita quotidiana romana tra fine Settecento e inizio Novecento.\nSi tratta di materiali abbastanza eterogenei - dipinti dal tardo XVIII secolo a tutto il XIX secolo, scene romane e scenografie dei mestieri dell'800 ricostruite con manichini a grandezza naturale, il presepe romano ambientato nel XVIII secolo su bozzetto di Angelo Urbani del Fabbretto, al quale si ispira il presepe installato ogni anno sulla scalinata di piazza di Spagna, le statue parlanti di Roma, gli acquerelli di \"Roma sparita\" di Ettore Roesler Franz, e la cosiddetta \"stanza di Trilussa\" (materiali rinvenuti nello studio di Trilussa, ma riordinati dopo diversi anni dalla morte) - il cui filo comune \u00e8 il tentativo di conservazione della memoria di alcuni aspetti della citt\u00e0 che andarono perduti in gran parte gi\u00e0 dall'unit\u00e0 d'Italia.\nIl museo \u00e8 stato ulteriormente ristrutturato (e riaperto nel 2000), per creare al pianterreno spazi destinati a mostre ed eventi temporanei."}
{"id": "1584724", "revid": "1516087", "url": "https://it.wikipedia.org/wiki?curid=1584724", "title": "Provincia di La\u00e2youne", "text": "La provincia di La\u00e2youne \u00e8 una delle province controllate dal Marocco nel Sahara Occidentale, parte della Regione di La\u00e2youne-Sakia El Hamra.\nGeografia antropica.\nSuddivisioni amministrative.\nLa provincia di La\u00e2youne conta 3 municipalit\u00e0 e 7 comuni:"}
{"id": "1584731", "revid": "110157", "url": "https://it.wikipedia.org/wiki?curid=1584731", "title": "Cima Mosca", "text": "La Cima Mosca \u00e8 una montagna delle Alpi alta 2141\u00a0m. \u00c8 una fra le vette pi\u00f9 caratteristiche del gruppo del Carega, per la sua forma piramidale."}
{"id": "1584732", "revid": "767487", "url": "https://it.wikipedia.org/wiki?curid=1584732", "title": "Il magnifico gladiatore", "text": "Il magnifico gladiatore \u00e8 un film peplum del 1964 di Alfonso Brescia.\nTrama.\nIl figlio del re dei Daci Ercole viene fatto prigioniero dai romani. L'imperatore Gallieno, in rispetto del suo valore gli risparmia la vita e lo nomina istruttore e tutore dei gladiatori. La bella Velida, figlia di Gallieno, si innamora di lui e fa ingelosire Zuddo, capo delle guardie pretoriane, che \u00e8 costretto a partire per la Dacia in cui si battaglia. Zuddo ritorna a Roma prima del previsto, portando con s\u00e9 un uomo di nome Astolfo, molto somigliante all'imperatore. Zuddo riesce a scambiare l'imperatore con il sosia e a far ricadere la colpa su Ercole. In soccorso di Ercole giunge il pastore Drusio, che riesce a liberare l'eroe dalla prigione e gli chiede di guidare una rivolta contro Zuddo, che nel frattempo ha costretto Velida al matrimonio. Alla fine Ercole ha la meglio e riesce a riportare Gallieno sul trono, per ringraziarlo l'imperatore gli rende la libert\u00e0 e la mano della figlia."}
{"id": "1584736", "revid": "135224", "url": "https://it.wikipedia.org/wiki?curid=1584736", "title": "Students' union", "text": ""}
{"id": "1584738", "revid": "2130303", "url": "https://it.wikipedia.org/wiki?curid=1584738", "title": "Chiesa della Madonna delle Grazie (San Severo)", "text": "La chiesa della Madonna delle Grazie \u00e8 una chiesa di San Severo (FG).\nEdificata prima del XVI secolo, era grancia di San Severino. Nel 1606 fu affidata ai padri cappuccini, che la tennero fino al 1866 e poi dal 1934. L'attuale struttura architettonica neobarocca, a croce latina con due navate laterali, risale ai lavori di ristrutturazione compiuti tra il 1852 e il 1881. Nel 1937 fu elevata a chiesa parrocchiale e, per l'occasione, fu dotata di una nuova facciata di gusto neoromanico. Negli anni settanta l'interno, gi\u00e0 rimaneggiato nel 1942, fu pesantemente semplificato, distruggendosi gran parte delle decorazioni pittoriche e a stucco e riducendo il grande altare maggiore in marmi policromi (1872) alla sola mensa. Restaurata nel 1998, la chiesa conserva alcune opere interessanti, come il dipinto settecentesco della Crocifissione, la statua della Madonna delle Grazie (1838) e quella di san Leonardo, di Gregorio Palmieri (1780)."}
{"id": "1584742", "revid": "861547", "url": "https://it.wikipedia.org/wiki?curid=1584742", "title": "Azucena Villaflor", "text": "Biografia.\nProveniva da una famiglia di classe operaia. Sua madre, Emma Nitz, aveva solo quindici anni quando Azucena nacque, e suo padre, Florentino Villaflor, operaio in una fabbrica di lana, ne aveva 21. Vari membri della famiglia del padre erano stati militanti del peronismo. Aveva una sorella, Elsa Villaflor, morta nel 1993. Crebbe soprattutto con la zia paterna Magdalena Villaflor, il marito Alfonso Moremans e le loro figlie Lidia, Nora e Alma; di conseguenza, le cugine furono come sorelle per lei.\nA sedici anni, Azucena cominci\u00f2 a lavorare come telefonista in un'azienda di elettrodomestici. L\u00ec conobbe Pedro De Vicenti, delegato sindacale, con cui si spos\u00f2 nel 1949, a 25 anni, e dal quale ebbe quattro figli: Pedro, N\u00e9stor, Adri\u00e1n e Cecilia.\nL'attivit\u00e0 durante il regime.\nIl 30 novembre 1976, otto mesi dopo l'inizio della dittatura militare autodenominatasi eufemisticamente Processo di Riorganizzazione Nazionale, uno dei figli della donna, N\u00e9stor De Vicenti, e la sua fidanzata, Raquel Mangin, furono sequestrati. Azucena Villaflor cominci\u00f2 la sua ricerca, dirigendosi al Ministero dell'Interno, e cercando di ottenere l'appoggio e l'aiuto del vicario militare Adolfo Tortolo (anche se riusc\u00ec solo a parlare con il suo segretario, Emilio Grasselli). Durante questi tramiti, conobbe altre donne che a loro volta erano alla ricerca di parenti \"desaparecidos\".\nDopo sei mesi di infruttuose ricerche, Villaflor, insieme ad altre persone che si trovavano nella stessa situazione (che venivano in contatto tra di loro attraverso la disperata ricerca dei rispettivi familiari), decise di cominciare una serie di manifestazioni per pubblicizzare il caso. Il 30 aprile 1977, la donna, insieme ad altre tredici madri, si radunarono a Plaza de Mayo, nel centro di Buenos Aires, di fronte alla sede del governo, la Casa Rosada. In seguito all'ordine giudiziario di non fermarsi n\u00e9 \"raggrupparsi\", ma di \"circolare\", decisero di camminare intorno alla piazza. La prima marcia avvenne di sabato, e non ebbe molte ripercussioni; la seconda fu di venerd\u00ec, e da allora divent\u00f2 una prassi compierla ogni gioved\u00ec, intorno alle tre e mezza del pomeriggio.\nSequestro e sparizione.\nIl 10 dicembre 1977, il Giorno Internazionale dei Diritti Umani, le \"Madres\" pubblicarono un annuncio nel giornale con i nomi dei loro figli scomparsi. Quella stessa notte, Azucena Villaflor fu sequestrata da un gruppo armato nella sua casa di Avellaneda (provincia di Buenos Aires). Secondo alcune testimonianze, fu reclusa nel campo di concentrazione della ESMA, dove ag\u00ec, tra gli altri carnefici, anche Alfredo Astiz.\nRitrovamento dei resti.\nA partire dal 1977 cominci\u00f2 il ritrovamento di cadaveri delle persone scomparse al largo delle coste e sulle spiagge argentine. In seguito al ripristino della democrazia, furono effettuate degli studi da parte di gruppi di antropologia forense, che attraverso l'analisi del DNA, riuscirono a connettere i resti ritrovati con i nomi di persone scomparse.\nL'8 luglio 2005, il giudice Cattani stabil\u00ec che uno dei resti recuperati appartenevano ad Azucena Villaflor. I suoi resti furono cremati, e le ceneri furono seppellite ai piedi della Piramide di Maggio, al centro della Plaza de Mayo, l'8 dicembre 2005, al termine della venticinquesima marcia di resistenza delle Madri. Sono i suoi figli sopravvissuti coloro che hanno scelto il luogo.\nNel 1997 lo storico Enrique Arrosagaray, che l'aveva conosciuta personalmente, ha pubblicato una biografia di Azucena Villaflor, intitolata \"Los Villaflor de Avellaneda\" (I Villaflor di Avellaneda).\nRuolo degli Stati Uniti.\nDocumenti segreti del governo degli Stati Uniti, declassificati nel 2002, provano che il governo statunitense era a conoscenza gi\u00e0 dal 1978 che i cadaveri di Azucena Villaflor, Esther Ballestrino, Mar\u00eda Ponce e sorella L\u00e9onie Duquet erano stati ritrovati nelle spiagge bonaerensi. Questa informazione fu mantenuta segreta e non fu mai comunicata al governo democratico argentino.\nQuesto dato \u00e8 contenuto nel documento n. 1978-BUENOS-02346 redatto dall'allora ambasciatore degli Stati Uniti in Argentina Ra\u00fal Castro, per il Segretario di Stato degli Stati Uniti e porta la data 30 marzo 1978. L'oggetto del documento \u00e8 \"Informe sobre monjas muertas\" (\"Informazioni sulle suore morte\") e testualmente afferma:\nRiconoscimenti.\nDal 2016 \u00e8 onorata come Giusta al Giardino dei Giusti di tutto il mondo di Milano."}
{"id": "1584753", "revid": "256896", "url": "https://it.wikipedia.org/wiki?curid=1584753", "title": "Convenzione di Bonn", "text": ""}
{"id": "1584760", "revid": "125905474", "url": "https://it.wikipedia.org/wiki?curid=1584760", "title": "UEFA Champions League", "text": "La UEFA Champions League, meglio nota come Champions League o semplicemente Champions, \u00e8 la pi\u00f9 prestigiosa competizione calcistica continentale per squadre di club organizzata dalla UEFA.\nLa denominazione di \"Champions League\" (\u00ab\"Lega dei Campioni\"\u00bb) sostitu\u00ec nel 1992 quella storica di \"Coppa dei Campioni d'Europa\" propriamente detta ed istituita nel 1955. Fin dalla prima edizione e per i successivi trentacinque anni, tale torneo ha contemplato esclusivamente doppi turni ad eliminazione diretta e la partecipazione delle sole societ\u00e0 vincitrici delle varie massime divisioni nazionali; negli anni novanta i requisiti per accedere alla manifestazione furono rivisti ed ampliati, inizialmente a beneficio di alcune squadre giunte seconde nel proprio campionato e in seguito includendo anche le terze e le quarte classificate, in base al ranking UEFA della nazione di appartenenza. Inoltre, dal 1991 sono state introdotte una o pi\u00f9 fasi a gironi.\nNella sua formula odierna la UEFA Champions League inizia a luglio con tre turni preliminari di qualificazione ed un turno di play-off. Le sei squadre che superano questa fase accedono a quella a gruppi, unendosi ad altre ventisei gi\u00e0 qualificate. Le trentadue formazioni si suddividono dunque in otto gironi composti da quattro contendenti ciascuno, affrontandosi in partite di andata e ritorno. Le sedici classificate al primo ed al secondo posto nei gironi vengono ammesse alla fase ad eliminazione diretta, che inizia dopo la sosta invernale con gli ottavi di finale e culmina con la finale in gara unica, da giocarsi nel mese di maggio o giugno. La compagine vincitrice del torneo acquisisce il diritto a disputare l'incontro valido per l'assegnazione della Supercoppa europea e si qualifica anche per la Coppa del mondo per club.\nLa societ\u00e0 pi\u00f9 titolata nella manifestazione \u00e8 il con 13 vittorie, seguita dal con 7 trofei e da e a quota 6. La competizione vanta ventidue club vincitori, tredici dei quali plurimi: oltre ai quattro citati, anche (5 successi), (4), e (3), , , Juventus, e (2).\nStoria.\nLa prima edizione della Coppa dei Campioni d'Europa, ideata nel 1955 dal giornalista francese Gabriel Hanot, si tenne nella stagione 1955-1956. Vi parteciparono sedici squadre, alcune delle quali invitate alla competizione: , , , , , , , , , , , , , , , . La prima partita del torneo, tra Sporting Lisbona e Partizan Belgrado, si tenne il 4 settembre 1955 e fin\u00ec con il risultato di 3-3. Nella finale del Parco dei Principi di Parigi, il Real Madrid batt\u00e9 lo Stade de Reims per 4-3, divenendo la prima squadra campione d'Europa. \nNegli anni a venire i madrileni consolidarono il proprio dominio continentale, aggiudicandosi il trofeo anche nel 1956-1957 (nella finale contro la allo stadio Santiago Bernab\u00e9u di Madrid), nel 1957-1958 (nella finale dello stadio Heysel di Bruxelles contro il Milan), nel 1958-1959 (ancora contro lo Stade Reims, nella finale del Neckarstadion di Stoccarda) e nel 1959-1960 (all'Hampden Park di Glasgow contro l', battuto per 7-3 nella finale con pi\u00f9 gol della storia della competizione).\nNel 1960-1961, con il Real Madrid eliminato al primo turno dai connazionali del , lo scettro europeo fu preso dal , che nella finale dello stadio Wankdorf di Berna ebbe la meglio proprio sul Barcellona. I portoghesi si aggiudicarono il trofeo anche nel 1961-1962, quando, sotto la guida della stella Eus\u00e9bio, sconfissero in finale il Real Madrid allo stadio Olimpico di Amsterdam. Al Benfica non riusc\u00ec il tris, visto che nella finale del 1962-1963 fu sconfitto dal Milan: grazie alla doppietta di Jos\u00e9 Altafini nella finale disputata allo stadio di Wembley, i rossoneri divennero la prima squadra italiana a mettere in bacheca il massimo trofeo continentale. Le due annate successive videro la doppia affermazione dell', che in finale sconfisse prima il Real Madrid (nella finale dello stadio Ernst Happel di Vienna) e poi il Benfica (nella finale dello stadio Meazza di Milano). Dopo un altro successo del Real Madrid nel 1965-1966 (in finale contro il ), fu la volta del , che in finale batt\u00e9 l'Inter (giunta alla terza finale in quattro anni), diventando la prima squadra britannica a vincere la competizione. Segu\u00ec il successo del , prima squadra inglese ad aggiudicarsi la prestigiosa manifestazione, battendo in finale il Benfica. Nel 1969 vi fu il bis del Milan, che in finale sconfisse nettamente l' grazie alla tripletta di Pierino Prati.\nLa prima met\u00e0 del decennio seguente vide il predominio delle olandesi: nel 1970 il fece sua la coppa, per poi cedere il testimone ai rivali dell'Ajax di Rinus Michels, che vinse tre Coppe dei Campioni di fila tra il 1971 e il 1973. Il triennio successivo vide imporsi il , anch'esso vincitore di tre titoli europei consecutivi, dal 1974 al 1976. Sul finire degli anni '70 e nei primi anni '80 il calcio inglese torn\u00f2 egemone in ambito continentale: si affacci\u00f2 alla ribalta europea il , vincitore del torneo nel 1976-1977, nel 1977-1978 e nel 1980-1981, e sal\u00ec sul tetto d'Europa il , vincitore a sorpresa nel 1978-1979 e confermatosi campione nel 1979-1980. Gli anni settanta videro altre nazioni portare per la prima volta una propria rappresentante in finale di Coppa dei Campioni: nel 1971 la Grecia, nel 1976 la Francia e nel 1979 la Svezia, sconfitte in ogni caso. Il dominio inglese della fine degli anni '70 fu confermato dall'affermazione dell' nel 1981-1982 e da una nuova vittoria del Liverpool nel 1983-1984 (nella prima finale del torneo decisa ai tiri di rigore, all'Olimpico contro la ), mentre nel 1982-1983 erano stati i tedeschi dell' ad aggiudicarsi il trofeo, interrompendo una striscia di sei successi consecutivi di squadre inglesi. Al termine della finale del 1984-1985, oscurata dai gravi incidenti pre-partita, la , alla sua terza finale, vinse per la prima volta la Coppa dei Campioni, contro il Liverpool. Le squadre inglesi, a seguito dei disordini provocati dagli \"hooligan\" nella finale di Bruxelles, subirono un bando di cinque anni dalla competizione (il Liverpool di sei) e negli anni seguenti nuove realt\u00e0 assursero alla gloria continentale. Nel 1985-1986 la divenne, vincendo ai tiri di rigore, la prima compagine rumena e dell'Europa orientale a vincere il torneo. Seguirono due altre prime volte, quella del nel 1986-1987 e quella del nel 1987-1988. Sul finire degli anni '80 torn\u00f2 a grandi livelli il Milan, allenato da Arrigo Sacchi: i rossoneri si aggiudicarono il trofeo nel 1988-1989 (tornando al successo dopo vent'anni) e nel 1989-1990. Gli anni '90 proseguirono con le prime affermazioni di (1990-1991, ai tiri di rigore), (1991-1992) e (1992-1993); quest'ultima fu la prima compagine francese a vincere la \"coppa dalle grandi orecchie\" nella prima edizione del nuovo formato denominato \"UEFA Champions League\", che fu aperta per la prima volta alla partecipazione delle seconde classificate dei campionati. Nel 1993-1994 il trofeo fu vinto dal Milan di Fabio Capello (impostosi in finale contro il Barcellona per 4-0, maggiore scarto in una finale del torneo), mentre l'anno dopo fu il giovane Ajax a detronizzare i milanisti, giunti alla terza finale consecutiva, sconfiggendoli nella finale di Vienna. Nel 1995-1996 torn\u00f2 al successo la Juventus, che batt\u00e9 l'Ajax ai tiri di rigore. La stessa Juventus fu sconfitta in finale nel 1996-1997 dal e, alla terza finale consecutiva (la settima consecutiva per una squadra italiana), nel 1997-1998 dal Real Madrid, tornato al successo dopo trentadue anni. Il millennio si chiuse con l'emozionante finale del Camp Nou del 1998-1999, vinta dal Manchester United grazie a due reti siglate nei minuti conclusivi, che ribaltarono il gol segnato dal Bayern Monaco. \nIl nuovo millennio si apr\u00ec con un ulteriore allargamento dei criteri di ammissione al torneo, con l'ingresso delle prime quattro classificate di ciascuno dei campionati delle nazioni con il migliore coefficiente UEFA. Nel 2000 (finale contro i connazionali del ) e nel 2002 il Real Madrid aggiunse due altre coppe d'Europa alla propria bacheca, mentre nel 2001 il Bayern Monaco era tornato alla vittoria dopo venticinque anni, superando ai rigori, al Meazza di Milano, il Valencia, club giunto alla sua seconda finale consecutiva. Nel 2003, all'Old Trafford di Manchester, sal\u00ec nuovamente sul trono d'Europa il Milan, nella prima finale \"italiana\" della competizione (ai rigori contro la ). Nel 2004 fu la volta del bis del Porto, mentre l'anno dopo, a ventun anni dall'ultimo alloro nel torneo, torn\u00f2 al successo il Liverpool, autore di una clamorosa rimonta sul Milan e vincitore dopo i tiri di rigore nella finale di Istanbul. Nel 2006 il Barcellona centr\u00f2 il proprio bis, tornando a vincere la coppa dopo quattordici anni, mentre nel 2007 fu ancora il Milan, alla terza finale in cinque anni, a vincere la UEFA Champions League (settima coppa in totale per i rossoneri), nella finale-\"rivincita\" contro il Liverpool. Manchester United, Barcellona e Inter vinsero il loro terzo titolo europeo nel 2008 (ai tiri di rigore nella finale \"inglese\" contro il ), 2009 e 2010.\nGli anni duemiladieci videro il predominio delle squadre spagnole. Il decennio si apr\u00ec con la vittoria del Barcellona nel 2011, cui segu\u00ec la prima affermazione del Chelsea. Nel 2013 il Bayern Monaco, alla terza finale in quattro anni, torn\u00f2 al successo dopo dodici anni, ottenendo la propria quinta Coppa dei Campioni, mentre nel 2014 il Real Madrid vinse la propria decima coppa superando in finale l' nel derby della capitale spagnola (prima finale-stracittadina della storia della manifestazione). Dopo il quinto successo del Barcellona nel 2015, fu il Real Madrid a egemonizzare nuovamente la competizione, aggiudicandosela per tre anni consecutivi (nel 2016, ai tiri di rigore nuovamente contro l'Atl\u00e9tico Madrid, nel 2017 e nel 2018), evento senza precedenti dopo la riforma del 1992, e portando a tredici i propri titoli europei totali. Nel 2019 e nel 2020 rispettivamente il Liverpool e poi il Bayern Monaco si aggiudicarono la Champions, portandosi a quota sei titoli ciascuno. Nel 2021, invece, la massima competizione continentale fu vinta per la seconda volta dal Chelsea.\nFormula del torneo.\nEvoluzione della formula.\nLa formula della competizione \u00e8 mutata radicalmente solo dal 1991, con l'introduzione della fase a gironi, e dal 1998, quando per ogni nazione fu ammessa pi\u00f9 di una squadra.\nFino al 1970 in caso di parit\u00e0 nel punteggio complessivo tra andata e ritorno si procedeva a uno spareggio e (se necessario) al lancio della moneta. Successivamente \u00e8 stata introdotta la regola dei gol fuori casa e, se necessari, si disputano i tempi supplementari ed eventualmente i tiri di rigore. Dal 2021 la regola dei gol fuori casa \u00e8 stata abolita e quindi in ogni caso di parit\u00e0 si disputano i tempi supplementari. \nFino alla fine degli anni settanta la finale, se terminata in parit\u00e0, veniva ripetuta.\nStoria della formula.\nLa formula iniziale era quella del torneo a eliminazione diretta: ad eccezione della finale, disputata in gara unica, i turni precedenti (sedicesimi, ottavi, quarti di finale, semifinali) erano giocati con gare di andata e ritorno. In caso di parit\u00e0 del punteggio aggregato era prevista una terza partita (spareggio) da giocare in altra nazione. Nel caso vi fossero pi\u00f9 di trentadue squadre ai nastri di partenza, quelle con il coefficiente UEFA pi\u00f9 basso dovevano spareggiare per entrare a far parte del tabellone principale. La vincitrice della Coppa dei Campioni era ammessa di diritto all'edizione dell'anno successivo e questo era l'unico caso in cui era possibile vedere pi\u00f9 di una squadra per federazione; inoltre, fino alla stagione 1961-1962, se la vincitrice della Coppa dei Campioni era anche campione nazionale, la squadra seconda classificata in campionato era invitata a partecipare.\nTale formula rimase praticamente immutata per oltre trent'anni: l'unica novit\u00e0 fu l'introduzione, nei primi anni settanta, della regola dei gol fuori casa in luogo della partita di spareggio. Furono introdotti anche i tempi supplementari e gli eventuali tiri di rigore per le situazioni di parit\u00e0 aggregata con punteggi speculari. Solo sul finire degli anni ottanta si cominciarono a mettere in cantiere progetti di riforma. La struttura delle coppe europee era da sempre considerata provvisoria e riecheggiava ciclicamente quell'idea di un campionato europeo per \"club\" che era stata proposta da Gabriel Hanot decenni prima.\nIl primo cambiamento alla ormai classica formula della competizione fu apportato nella stagione 1991-1992, quando furono previsti, in luogo dei quarti di finale e delle semifinali, due gruppi di qualificazione all'italiana di quattro squadre ciascuna. Il pubblico dimostr\u00f2 di gradire la novit\u00e0, tanto che nella successiva stagione 1992-1993 l'UEFA diede a questi nuovi raggruppamenti il nome \"UEFA Champions League\", registrandone un logo ed un inno ufficiale.\nNel 1993-1994 fu introdotta una piccola variazione al regolamento: dopo i gruppi eliminatori fu introdotta una semifinale di sola andata (in casa delle prime classificate) tra prime e seconde, le cui vincenti andavano in finale.\nUn altro grande cambiamento avvenne nella stagione 1994-1995. Con l'edizione precedente, infatti, si era concluso il contratto che legava l'UEFA all'Unione europea di radiodiffusione, il quale dava diritto a quest'ultima di trasmettere in esclusiva la finale della Coppa dei Campioni. Ci\u00f2 diede campo libero all'UEFA per rivedere integralmente il \"format\" (formula) della competizione secondo canoni pi\u00f9 appetibili per le televisioni private. L'accesso alla coppa fu dunque riservato ai soli 24 migliori campioni del continente, mentre gli altri furono qualificati alla meno prestigiosa Coppa UEFA. Il termine \"UEFA Champions League\" prese ad indicare l'intera manifestazione e non solo la fase a gruppi, e la Coppa si struttur\u00f2 su di una fase a gruppi autunnale ed una ad eliminazione diretta primaverile.\nUn'ulteriore svolta avvenne con la stagione 1997-1998, quando fu abrogata quella clausola che era divenuta l'essenza stessa della Coppa dei Campioni: la partecipazione dei soli campioni nazionali in carica. In quell'anno, infatti, il meccanismo dei preliminari estivi da un lato ricomprese quelle nazioni che erano state escluse tre anni prima, dall'altro apr\u00ec le porte alle seconde classificate degli otto migliori campionati continentali.\nLa paventata ipotesi di una \"Superlega\" fra le migliori societ\u00e0 europee spinse nel 1999 l'UEFA a ridisegnare l'intero impianto delle sue tre coppe. La porta della Champions League venne aperta anche alle terze classificate delle sei principali federazioni ed alle quarte classificate delle migliori tre. Il \"format\" fu ampliato con ben due fasi a gironi seguite da due turni ad eliminazione pi\u00f9 la finale. Per laurearsi campione era dunque necessario disputare ben 17 gare, se non 19, 21 o addirittura 23 nel caso di partenza dai preliminari. La Champions League assunse quindi un ruolo di assoluto predominio nell'immaginario sportivo collettivo, relegando in una posizione marginale la Coppa UEFA e determinando l'abrogazione della Coppa delle Coppe. La crescente visibilit\u00e0 e importanza della Champions League ha portato con s\u00e9 un calo di interesse per le altre competizioni continentali. Nel 2008-09 la UEFA ha cercato di ovviare a questo problema riformando la Coppa UEFA e ribattezzandola UEFA Europa League.\nDalla stagione 2003-2004 il torneo si compone di tre turni iniziali di qualificazione ad eliminazione diretta: le squadre iniziavano a prendere parte ad una delle tre fasi in base alla posizione ottenuta nel proprio campionato nazionale ed al coefficiente UEFA della propria federazione (vedi anche la sezione Squadre ammesse). Sedici squadre, ovvero quelle meglio classificate nei campionati nazionali pi\u00f9 importanti del continente, prendevano direttamente parte alla fase a gruppi senza passare dai turni preliminari. Le squadre sconfitte al terzo turno preliminare venivano ammesse alla Coppa UEFA, mentre le 16 squadre uscite vincenti potevano prendere parte alla fase a gironi, assieme alle altre 16 gi\u00e0 ammesse direttamente. La fase a gruppi venne ridotta ad una soltanto, con la reintroduzione degli ottavi di finale ad eliminazione diretta.\nLa formula attuale.\nNel 2009 \u00e8 stata operata una riforma della competizione, che ha coinvolto soprattutto i turni preliminari. Le squadre ammesse direttamente ai gironi sono 22: i campioni d'Europa, le prime tre classificate dei tre migliori campionati, le prime due delle nazioni dal 4\u00ba al 6\u00ba posto del ranking UEFA ed i campioni delle federazioni comprese fra il 7\u00ba e il 12\u00ba posto. I dieci posti residui sono attribuiti attraverso quattro turni preliminari di andata e ritorno, ad eliminazione diretta. Cinque posti sono riservati ai campioni nazionali minori che devono affrontare obbligatoriamente almeno due turni di qualificazione, cui se ne aggiunge un terzo per le federazioni dal 16\u00ba posto in gi\u00f9, ed un quarto per i sei Paesi pi\u00f9 piccoli. Altri cinque ingressi riguardano invece le peggiori piazzate dei quindici migliori campionati: in questo caso si svolgono solo due turni preliminari, dal primo dei quali sono esclusi i club delle cinque migliori nazioni.\nLe quindici squadre eliminate negli ultimi due turni preliminari accedono comunque alla UEFA Europa League: le cinque eliminate al terzo turno sono obbligate ad affrontare l'ultimo turno preliminare dell'Europa League, mentre le dieci eliminate al quarto turno accedono direttamente alla fase a gironi.\nNon ci fu alcun cambiamento sostanziale per la formula della competizione vera e propria, confermata sino al 2015. Sono stabiliti solo piccoli ritocchi di calendario: gli ottavi si svolgono nell'arco di un mese (quattro partite a settimana), mentre dal 2010 la finale si svolge di sabato per agevolare l'afflusso del pubblico all'atto conclusivo della manifestazione, in uno stadio determinato un paio di anni prima. Nell'edizione 2014-15 la finale si \u00e8 disputata per la prima volta nel mese di giugno, essendo in programma la chiusura dei campionati europei a fine maggio.\nLa fase a gruppi si compone di 8 gruppi eliminatori di 4 squadre ed ogni squadra gioca con le altre tre due volte, una in casa ed una in trasferta. Questa fase dura da met\u00e0 settembre ai primi di dicembre. Le terze classificate vengono ammesse ai playoff per gli ottavi di UEFA Europa League, mentre l'ultima verr\u00e0 eliminata da ogni torneo. Le prime due passano al turno successivo, ad eliminazione diretta (da met\u00e0 o fine febbraio fino alla finale di maggio o giugno): agli ottavi le prime classificate giocheranno con le seconde ed avranno il fattore campo a favore nella partita di ritorno. Nella fase a gironi e negli ottavi per regolamento non possono disputarsi incontri fra squadre della stessa nazione.\nIn caso di parit\u00e0 di punti fra due o pi\u00f9 squadre nella fase a gironi, si utilizzano i seguenti criteri:\nFino all'edizione 2020-21, negli incontri ad eliminazione diretta a doppio turno, in caso di parit\u00e0 di gol segnati da entrambe le squadre al termine dei 180 minuti era prevista la regola dei gol fuori casa, abolita nel 2021 a partire dall'edizione successiva. Pertanto, dall'edizione 2021-22 si procede direttamente con due tempi supplementari ed eventualmente tiri di rigore in caso di ulteriore parit\u00e0. Anche nella finale a turno unico, in caso di parit\u00e0 al termine dei 90 minuti regolamentari, si proceder\u00e0 con i due tempi supplementari ed eventualmente i tiri di rigore.\nIl 23 maggio 2013 il Comitato Esecutivo dell'UEFA ha deliberato, a partire dalla stagione 2015-2016, la partecipazione in UEFA Champions League della vincitrice della UEFA Europa League, con il limite massimo di club per nazione che \u00e8 salito da quattro a cinque.\nTrofeo.\nLa forma del trofeo cos\u00ec com'\u00e8 conosciuto ora fu commissionata nel 1966 per franchi svizzeri e la prima squadra a vincere la nuova coppa fu il (vincente nella finale del 25 maggio 1967 a Lisbona contro l'). La forma, con i particolari manici denominati \"grandi orecchie\", venne approvata dall'allora segretario generale dell'UEFA, Hans Bangerter, sulla base di varie proposte presentate da uno specialista di Berna, Hans Stadelmann. I ritocchi finali furono opera dell'incisore Fred B\u00e4nninger dopo 340 ore di lavoro del figlio di Stadelmann, J\u00fcrg. La coppa ha un'altezza di e un peso di . Se le versioni del 1973 e del 1976 furono sostanzialmente conformi all'originale del 1966, quella del 1994 vari\u00f2 nel particolare della scritta \"Coupe des clubs champions europ\u00e9ens\", che da minuscola divenne maiuscola, e del retro, su cui si incominciarono a incidere i risultati delle finali, mentre il trofeo attuale, datato 2005, porta incisi sul retro i nomi di tutte le squadre che l'hanno vinto in precedenza ed ha le orecchie pi\u00f9 aggraziate.\nDal 1997 il trofeo originale viene consegnato al sindaco della citt\u00e0 ospitante la finale, cos\u00ec da poter essere visitato dal pubblico per uno o due mesi prima dell'incontro decisivo. Fino al 2008, per le squadre capaci di aggiudicarsi tre tornei consecutivi o cinque in tutto, era inoltre possibile trattenere in via definitiva la versione originale della coppa.\nSolo cinque societ\u00e0 detengono il trofeo originale:\nDal 2009, la coppa originale, che \u00e8 la sesta utilizzata viste le cinque assegnazioni permanenti e che \u00e8 in uso dal 2006, resta in ogni caso alla UEFA. La squadra vincitrice della Champions League ritira la coppa al termine della cerimonia di premiazione e riconsegna il trofeo al quartier generale della UEFA due mesi prima della finale della stagione successiva. La UEFA consegna comunque una replica della coppa che viene mantenuta dalla societ\u00e0 vincitrice, replica che dal 2009 \u00e8 delle stesse dimensioni del trofeo originale, mentre in precedenza erano in scala massima dell'80%.\nDistintivo dei plurivincitori e logo del detentore.\nDalla stagione 2000-2001 le squadre capaci di aggiudicarsi tre tornei consecutivi o cinque in tutto sono, inoltre, insignite del \"multiple-winner badge\" (in italiano: \"distintivo dei plurivincitori\"). Tale stemma, inizialmente di colore blu e divenuto argento dal 2012, consiste in un bollo raffigurante la coppa stilizzata con all'interno il numero di Champions League (e Coppe Campioni) vinte, ed \u00e8 posto sulla manica sinistra della divisa ufficiale.\nI sei club che possono fregiarsi del \"distintivo dei plurivincitori\" sono:\nNell'edizione 2004-2005 l'UEFA ha, infine, introdotto il \"title-holder logo\" (in italiano: \"logo del detentore del titolo\"), che viene apposto sulla manica destra della maglia della detentrice del trofeo nella stagione successiva alla vittoria. La prima squadra a indossare il logo \u00e8 stato il , campione d'Europa 2003-2004.\nSquadre ammesse.\nAlla UEFA Champions League possono partecipare le squadre che militano nei campionati associati alla UEFA (eccetto quelle del Liechtenstein che non organizza un proprio campionato), in base alla posizione in classifica ottenuta durante la precedente stagione. A queste si aggiunge per diritto la squadra detentrice del trofeo.\nOgni nazione quindi apporta un numero di partecipanti differente a seconda della difficolt\u00e0 del proprio campionato, calcolato in base al coefficiente UEFA. Secondo tale classifica, viene deciso il numero di squadre partecipanti:\nIl coefficiente UEFA determina automaticamente a che livello una squadra dovr\u00e0 iniziare a competere: i primi quattro campionati, che apportano quattro squadre, vedono tali squadre partire tutte dai gironi all'italiana. \nLe successive due nazioni iscrivono due squadre direttamente alla fase a gironi ed una al terzo turno di qualificazione (tuttavia, c'\u00e8 un'eccezione per la squadra terza classificata nel campionato della quinta federazione nel ranking UEFA, cio\u00e8 la Ligue 1: questa squadra sar\u00e0 ammessa direttamente ai gironi qualora la detentrice dell'Europa League fosse qualificata ai gironi della competizione tramite il campionato a cui prende parte); le seguenti quattro federazioni di posti assicurati nei gironi ne hanno uno solo a testa (club vincitore del campionato nazionale), invece l'altro con un posto nei playoff. \nLe nazioni dall'11\u00ba al 15\u00ba posto nel Ranking europeo non hanno squadre direttamente qualificate ai gironi, ma solamente due che dovranno affrontare le qualificazioni (eccezion fatta per la nazione 11\u00aa classificata, ovvero l'Austria: il club vincitore del suo campionato si qualificher\u00e0 ai gironi solo se la detentrice della Champions League fosse gi\u00e0 qualificata ai gironi della successiva edizione tramite il campionato a cui prende parte). Infine, tutte le nazioni classificate dal 16\u00ba posto in gi\u00f9 in Europa potranno avere solamente una squadra ai preliminari (ad eccezione del Liechtenstein, in quanto non ha un campionato nazionale, ma solamente la coppa nazionale di cui la squadra vincitrice si assicurer\u00e0 un posto ai gironi dell'Europa League; ovviamente se essa detiene una delle due coppe europee, quindi si fosse qualificata di diritto ai gironi della Champions League, il posto lasciato vacante in Europa League da questo club spetter\u00e0 alla finalista sconfitta della Coppa del Liechtenstein o, se \u00e8 necessario, alla terza classificata nel torneo tale), per\u00f2 la fase preliminare da cui partiranno dipende dal piazzamento del loro campionato nella classifica europea. \nOltre ai gi\u00e0 citati meriti sportivi, ogni club, per partecipare alla UEFA Champions League, deve ricevere dalla propria associazione calcistica una particolare licenza, utile a comprovare l'adeguatezza dello stadio, delle infrastrutture e della stabilit\u00e0 finanziaria.\nGriglia vigente.\nIl 26 agosto 2016 la UEFA ha annunciato alcuni cambiamenti, in vigore a partire dalla stagione 2018-2019, riguardanti le squadre ammesse alla massima competizione europea per club. I principali cambiamenti prevedono che:\nLa distribuzione odierna, confermata fino al 2024, prevede la partecipazione al tabellone principale di 15 campioni in carica, tutti campioni nazionali o 14 campioni nazionali pi\u00f9 i campioni d\u2019Europa, contro i 32 campioni della distribuzione classica in vigore fino al 1994. Sono invece 17 le societ\u00e0 semplicemente piazzate, eventualmente compresi i detentori dell'Europa League.\nPremi in denaro.\nI 32 club qualificati alla fase a gironi riceveranno 15,64 milioni di euro suddivisi in acconto da 14,8 milioni di euro e saldo da 0,84 milioni di euro.\nPer ogni partita della fase a gironi verranno assegnati dei bonus in base alle prestazioni: 2,8 milioni di euro per una vittoria e 930.000 euro per un pareggio. Gli importi non distribuiti (930.000 euro per pareggio) saranno raccolti e ridistribuiti tra le squadre partecipanti alla fase a gironi con quote proporzionali al numero di vittorie.\nI club che si qualificano alla fase ad eliminazione diretta riceveranno i seguenti contributi:\nAlbo d'oro e statistiche.\n(*) Dall'edizione 1992-1993 viene cambiato il nome in UEFA Champions League"}
{"id": "1584763", "revid": "212348", "url": "https://it.wikipedia.org/wiki?curid=1584763", "title": "Nathaly Caldonazzo", "text": "Biografia.\nCarriera.\nFiglia della ballerina e coreografa olandese Leontine Snell (ex membro del corpo di ballo \"Bluebell\" del Lido di Parigi) e dell'imprenditore romano Mario Caldonazzo (scomparso quando lei aveva 19 anni), in giovent\u00f9 frequenta l\u2019accademia d\u2019alta moda Koefia lavora come modella a Roma e Milano, e cura le pubbliche relazioni per alcune discoteche di Roma e della Costa Smeralda. Dopo alcune partecipazioni televisive come ballerina nei corpi di ballo di alcuni show della Rai, fra cui \"Stasera Lino\" e \"Fantastico 10\", diventa famosa nella prima met\u00e0 degli anni novanta per la sua relazione con Massimo Troisi, durata dal 1992 fino alla morte del comico partenopeo.\nAlta 1,78\u00a0m, dopo aver sostenuto piccoli ruoli in alcuni film, nel 1997 la Caldonazzo entra a far parte della compagnia del Bagaglino, prendendo parte come primadonna ad alcuni variet\u00e0 televisivi e teatrali della compagnia. In seguito la sua carriera si alterner\u00e0 tra ruoli cinematografici (soprattutto nelle pellicole \"Fratelli d'Italia\" e \"Paparazzi\"), televisivi (\"CentoVetrine\", \"Anni '60\", ...) e teatrali, tra cui \"La bisbetica domata\" per la regia di Alessandro Capone. \nAnni duemila.\nNel 2000 \u00e8 tra i protagonisti del film TV \"Maria Maddalena\", diretto da Raffaele Mertes. Nello stesso anno incide un singolo in lingua spagnola intitolato \"Con quien seras\", e diventa testimonial per il brand italiano Parah. Nell'inverno del 2001 prende parte come primadonna, assieme a Eva Grimaldi, Milena Miconi e Pamela Prati, al variet\u00e0 del Bagaglino \"Saloon\", in onda in prima serata su Canale 5. A partire dallo stesso anno comincia a dedicarsi prevalentemente al teatro, prendendo parte agli spettacoli \"Il vantone\" di Pier Paolo Pasolini e \"Deus ex machina\", tratto da \"God\" di Woody Allen, entrambi diretti da Pino Quartullo.\nNel 2002 porta in scena \"La bisbetica domata\" di William Shakespeare, per la regia di Alessandro Capone. Nel 2003 \u00e8 di nuovo diretta da Pino Quartullo nella commedia di Carlo Goldoni \"Gl'innamorati\". Nella stagione 2003-2004 recita ne \"L'improvvisazione di Versailles\" di Moli\u00e8re. Sempre nel 2004, torna dopo alcuni anni al cinema recitando in \"Due volte Natale\", opera prima di Marco Falaguasta. Nella stagione 2004-2005 \u00e8 in scena con \"L'anatra all'arancia\" di Marc-Gilbert Sauvajon, mentre in quella 2005-2006 ne \"La dodicesima notte\" di William Shakespeare, diretta da Andrea Buscemi.\nNella stagione 2006-2007 \u00e8 protagonista a teatro del musical \"Le magie del Moulin Rouge - Musical Romantico\", scritto e diretto da Adriana Cipriani. Nel 2007 prende parte ad alcuni episodi dell'ottava stagione della soap opera italiana \"CentoVetrine\", in onda su Canale 5. Nel 2008 \u00e8 tra i protagonisti del film \"L'imbroglio nel lenzuolo\", diretto da Alfonso Arau e prodotto da Maria Grazia Cucinotta, presentato al Taormina Film Fest e distribuito nelle sale due anni dopo.\nAnni duemiladieci.\nAnche nel corso degli anni duemiladieci Nathalie Caldonazzo si dedica principalmente al teatro, prendendo parte a numerosi spettacoli teatrali. Nel 2010 \u00e8 tra i protagonisti della commedia \"Uomini sull'orlo di una crisi di nervi\", scritta e diretta da Alessandro Capone. Nello stesso anno, \u00e8 nel cast del film \"Quando si diventa grandi\", esordio alla regia di Massimo Bonetti, e prende parte ad una puntata della terza stagione della serie televisiva \"Rex\", trasmessa da Rai 1 il 5 luglio 2011. Nel 2011 recita in tre spettacoli teatrali: \"Finch\u00e9 giudice non ci separi\", \"Fiori di cactus\" e \"La locandiera\" di Carlo Goldoni. Nel 2012 \u00e8 in scena con il \"Miles gloriosus\" di Plauto e \"Sedia sediola\". Nella stagione 2013-2014 \u00e8 tra i protagonisti di \"Facciamo un sogno\" di Sacha Guitry, diretta da Alessandro Marrapodi.\nIl 12 settembre 2013 presenta al Teatro Italia di Gallipoli la quarantaquattresima edizione del \"Premio Barocco\", trasmessa anche in televisione dall'emittente pugliese Telerama. Nel 2014 produce il programma sportivo \"Fightfootball League\", trasmesso sul web da Premium Sports, per il quale incide la sigla \"Fightfootball\" assieme al rapper Joice Manzo, pubblicata come singolo il 26 giugno 2014 e accompagnato da un videoclip ufficiale. Nell'estate dello stesso anno sostituisce Eva Grimaldi come protagonista di \"Circe, la figlia del Sole\", dramma satiresco di Ettore Romagnoli diretto da Vito Cesaro. Nella stagione 2014-2015 \u00e8 in scena nella commedia \"Una bugia tira l'altra\", scritta e diretta da Luigi Russo.\nNella stagione 2015-2016 recita in \"Il malato immaginario\" di Moli\u00e8re, diretta da Andrea Buscemi. Sempre nel 2016, torna al cinema recitando nel film \"Il mondo di mezzo\", diretto da Massimo Scaglione. Dal 30 gennaio al 13 febbraio 2017 prende parte come concorrente alla dodicesima edizione del reality show \"L'isola dei famosi\", condotto da Alessia Marcuzzi su Canale 5, venendo eliminata nel corso della terza puntata con il 63% dei voti.. Nello stesso anno prende parte ad una puntata della sesta stagione de \"L'ispettore Coliandro\" e a teatro in \"Sento odore di femmina\", tratto dal \"Don Giovanni\" di Moli\u00e8re. Nathaly Caldonazzo dal 2013 scopre la passione per la pittura il suo stile \u00e8 la Pop Art, il suo maestro \u00e8 Croce Taravella. Nel 2021 realizza insieme all'artista Vito Bongiorno Squartalized, il progetto che indaga e approfondisce il trauma della violenza sulle donne.\nAnni duemilaventi.\nA partire dal 20 dicembre 2021 prende parte come concorrente, a gioco iniziato, alla sesta edizione del \"Grande Fratello VIP\", condotta da Alfonso Signorini.\nVita privata.\nHa una sorella maggiore di nome Patrizia. Tifosa della Roma, \u00e8 stata partner di Massimo Troisi (fino alla morte di lui). Ha una figlia di nome Mia (cos\u00ec chiamata in onore di Mia Farrow), nata dalla sua relazione con l'imprenditore napoletano Riccardo Sangiuliano. Ha intrapreso il percorso di \"Temptation Island VIP\" con l\u2019ex-fidanzato Andrea Ippoliti, ma ne \u00e8 uscita da single, affermando di non rinnegare la partecipazione a un reality senza il quale non avrebbe scoperto chi aveva al suo fianco."}
{"id": "1584764", "revid": "767487", "url": "https://it.wikipedia.org/wiki?curid=1584764", "title": "Contea di Morrow (Ohio)", "text": "La contea di Morrow ( in inglese Morrow County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 31 628 abitanti. Il capoluogo di contea \u00e8 Mount Gilead."}
{"id": "1584768", "revid": "74801", "url": "https://it.wikipedia.org/wiki?curid=1584768", "title": "Contea di Muskingum", "text": "La contea di Muskingum (in inglese Muskingum County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Zanesville."}
{"id": "1584771", "revid": "767487", "url": "https://it.wikipedia.org/wiki?curid=1584771", "title": "Contea di Noble (Ohio)", "text": "La contea di Noble ( in inglese Noble County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 14 058 abitanti. Il capoluogo di contea \u00e8 Caldwell."}
{"id": "1584777", "revid": "767487", "url": "https://it.wikipedia.org/wiki?curid=1584777", "title": "Contea di Paulding (Ohio)", "text": "La contea di Paulding ( in inglese Paulding County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 20 293 abitanti. Il capoluogo di contea \u00e8 Paulding."}
{"id": "1584780", "revid": "767487", "url": "https://it.wikipedia.org/wiki?curid=1584780", "title": "Contea di Perry (Ohio)", "text": "La contea di Perry ( in inglese Perry County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 34 078 abitanti. Il capoluogo di contea \u00e8 New Lexington."}
{"id": "1584782", "revid": "44627", "url": "https://it.wikipedia.org/wiki?curid=1584782", "title": "Identit\u00e0 di Bessel-Parseval", "text": ""}
{"id": "1584787", "revid": "1522738", "url": "https://it.wikipedia.org/wiki?curid=1584787", "title": "Movimento Popolare di Liberazione dell'Angola", "text": "Il Movimento Popolare di Liberazione dell'Angola - Partito del Lavoro (in portoghese Movimento Popular de Liberta\u00e7\u00e3o de Angola - Partido do Trabalho, abbreviato in MPLA) \u00e8 un partito politico angolano, che ha guidato il paese dall'indipendenza del 1975. Il MPLA ha combattuto contro il Portogallo nella guerra d'indipendenza dal 1961 al 1975, e contro i partiti rivali del FNLA e dell'UNITA nella successiva guerra civile che dur\u00f2 dal 1975 al 2002, anno della morte del capo dell'UNITA, Jonas Malheiro Savimbi.\nStoria.\nNel dicembre del 1956 il Partito Comunista Angolano (PCA) si fuse con il Partito della Lotta Unita per gli africani in Angola (PLUA) per dar vita al MPLA. L'allora presidente del PCA, Viriato Clemente da Cruz, fu nominato Segretario Generale della nuova formazione politica. In seguito, altre organizzazioni entrarono a far parte del MPLA, come il MINA, Movimento per l'Indipendenza Nazionale dell'Angola, e il FDLA, Fronte Democratico per la Liberazione dell'Angola.\nLa base del partito \u00e8 costituita dall'etnia Mbundu e dagli intellettuali della capitale, Luanda. In passato il partito fu legato ai partiti comunisti dell'Europa e dell'Unione Sovietica, ma attualmente fa parte a pieno titolo dell'Internazionale Socialista, di ispirazione socialdemocratica.\nIl braccio armato del MPLA era costituito dalle Forze Armate per la Liberazione dell'Angola (FAPLA), che in seguito divenne l'esercito del paese.\nNel 1960 si un\u00ec con il PAIGC (Partito Africano per l'Indipendenza della Guinea e di Capo Verde), partito fratello della Guinea-Bissau e di Capo Verde, per combattere l'impero coloniale portoghese in Africa nell'ambito della pi\u00f9 ampia guerra coloniale portoghese. L'anno successivo, la Conferenza delle organizzazioni nazionaliste delle colonie portoghesi (CONCP) sostitu\u00ec il Fronte rivoluzionario africano per l'indipendenza delle colonie portoghesi (FRAIN), e vi confluirono anche il FRELIMO del Mozambico e il CLSTP, precursore del Movimento Popolare per la Liberazione di S\u00e3o Tom\u00e9 e Pr\u00edncipe (MLSTP).\nLa Rivoluzione dei garofani avvenuta a Lisbona nel 1974 diede vita a un governo militare che immediatamente mise fine alla lotta anti-indipendentista in Angola e acconsent\u00ec a consegnare il potere nelle mani dei tre movimenti (MPLA, FNLA e UNITA). Ben presto la coalizione ebbe fine e l'Angola si incammin\u00f2 verso la guerra civile.\nIl Sudafrica intervenne militarmente in favore di FNLA e UNITA, partiti conservatori supportati anche dall'allora Zaire e dagli Stati Uniti d'America. Cuba invi\u00f2 migliaia di unit\u00e0 (1975) in aiuto del MPLA, supportato, oltre che dal paese caraibico, dall'Unione Sovietica. Con l'aiuto delle truppe cubane, il MPLA riusc\u00ec a sconfiggere i suoi avversari (esclusa l'UNITA) e il governo sudafricano fece ritirare le proprie truppe. Il Congresso degli Stati Uniti decise di evitare ulteriori coinvolgimenti nel paese, per evitare un nuovo Vietnam.\nIl MPLA dichiar\u00f2 l'indipendenza dell'Angola l'11 novembre 1975, giorno in cui i portoghesi abbandonarono Luanda. Il poeta e partigiano Agostinho Neto divenne il primo presidente dopo l'indipendenza. \nNel 1976 il MPLA adott\u00f2 il marxismo-leninismo come ideologia. Mantenne rapporti molto stretti con l'Unione Sovietica e col blocco del Patto di Varsavia, dando vita a politiche economiche di stampo socialista e un sistema monopartitico. Alcune truppe cubane restarono sul territorio angolano per supportare il regime appena instaurato contro l'insurrezione dell'UNITA.\nNel 1979 Neto mor\u00ec e il suo successore fu Jos\u00e9 Eduardo dos Santos. Il nuovo presidente raggiunse un accordo con Zaire e Zambia, che cessarono il loro sostegno al FNLA e all'UNITA; a quest'ultima rimase per\u00f2 il sostegno del Sudafrica e pot\u00e9 continuare la guerriglia.\nNel novembre 1980 fu insediata l'Assemblea Nazionale, che prese il posto del Consiglio della Rivoluzione.\nNel 1983 il MPLA aggiunse \"Partido do Trabalho\" (Partito del Lavoro) alla sua denominazione.\nLe prime elezioni libere si sono tenute nel 1992 (grazie agli accordi di Bicesse dell'anno precedente). Il MPLA-PT ebbe la meglio, ottenendo il 53,74% dei voti e 129 seggi su 227 in parlamento. A differenza del FNLA, l'UNITA contest\u00f2 il risultato delle elezioni e riprese le ostilit\u00e0.\nLa guerra civile contro l'UNITA continu\u00f2 fino al 2002, quando Jonas Savimbi fu ucciso. I partiti giunsero al cessate il fuoco e l'UNITA si trasform\u00f2 in un partito politico.\nOggi il MPLA fa parte dell'Internazionale Socialista.\nLe principali organizzazioni di massa facenti capo al MPLA sono l'Organizzazione delle Donne Angolane (\"Organiza\u00e7\u00e3o da Mulher Angolana\"), l'Unione Nazionale dei Lavoratori Angolani (\"Uni\u00e3o Nacional dos Trabalhadores Angolanos\"), l'Organizzazione dei Pionieri di Agostinho Neto (\"Organiza\u00e7\u00e3o dos Pioneiros de Agostinho Neto\") e la Giovent\u00f9 del MPLA (\"Juventude do MPLA\").\nNel settembre 2018, il presidente della Repubblica Jo\u00e3o Lourenco \u00e8 eletto capo del partito in seguito alla decisione di Jos\u00e9 Eduardo dos Santos di andare in pensione.\nCultura di massa.\nLetteratura.\nIl romanzo \"Mayombe\" di Pepetela racconta la storia di un gruppo di guerriglieri del MPLA durante la guerra di liberazione.\nMusica.\nAl Movimento Popolare di Liberazione dell'Angola \u00e8 intitolato l'omonimo album reggae di Tappa Zukie del 1976.\nIl Movimento Popolare di Liberazione dell'Angola \u00e8 citato in \"Anarchy in the U.K.\" dei Sex Pistols.\nVideogiochi.\nI soldati del Movimento Popolare di Liberazione dell'Angola sono presenti nel videogioco \"\" come nemici."}
{"id": "1584797", "revid": "114675167", "url": "https://it.wikipedia.org/wiki?curid=1584797", "title": "Contea di Pickaway", "text": "La contea di Pickaway ( in inglese Pickaway County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 52 727 abitanti. Il capoluogo di contea \u00e8 Circleville."}
{"id": "1584798", "revid": "767487", "url": "https://it.wikipedia.org/wiki?curid=1584798", "title": "Contea di Pike (Ohio)", "text": "La contea di Pike (in inglese Pike County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 27.695 abitanti. Il capoluogo di contea \u00e8 Waverly. Deve il suo nome all'esploratore Zebulon Pike.\nStoria.\nLa Contea fu creata il 1\u00ba febbraio 1815 prendendo porzioni di territorio da altre contee preesistenti, ovvero da quella di Scioto, di Ross e di Adams, assegnandole il nome di Pike in onore dell'esploratore e soldato Zebulon Pike ucciso durante la Guerra del 1812.\nGeografia fisica.\nL'U.S. Census Bureau certifica che l'estensione della contea \u00e8 di 1.150\u00a0km\u00b2, di cui 1.143\u00a0km\u00b2 composti da terra e 6\u00a0km\u00b2 composti di acqua.\nConfina con le seguenti contee:"}
{"id": "1584800", "revid": "767487", "url": "https://it.wikipedia.org/wiki?curid=1584800", "title": "Contea di Portage (Ohio)", "text": "La contea di Portage ( in inglese Portage County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 152 061 abitanti. Il capoluogo di contea \u00e8 Ravenna."}
{"id": "1584806", "revid": "599013", "url": "https://it.wikipedia.org/wiki?curid=1584806", "title": "Ibrahima Guey\u00e9", "text": "Biografia.\nPossiede anche il passaporto bulgaro.\nCarriera.\nClub.\nDebutta da professionista nel 1998 con il Dakar UC, prima di passare, nel 2000 al Douanes.\nNell'estate del 2001 si trasferisce in Europa, nella squadra bulgara del , con cui vince due campionati bulgari, e dove rimane fino al febbraio 2006, prima di trasferirsi, per 6 mesi in Turchia, allo .\nAll'inizio della stagione 2006-2007 viene ingaggiato dalla con cui vince un campionato serbo ed una Coppa di Serbia.\nAll'inizio del 2009 si trasferisce in Arabia Saudita all'."}
{"id": "1584809", "revid": "729019", "url": "https://it.wikipedia.org/wiki?curid=1584809", "title": "Tour del New Zealand Development team di rugby a 15 1994", "text": "Nel 1994, la nazionale neozelandese di rugby union si concentra sui match casalinghi (in particolare il tour degli Springboks e sulla Bledisloe Cup.\nAd iniziuo anno una squadra sperimentale, viene inviata una squadra \"Development\" in Argentina per un tour."}
{"id": "1584810", "revid": "767487", "url": "https://it.wikipedia.org/wiki?curid=1584810", "title": "Contea di Preble", "text": "La contea di Preble ( in inglese Preble County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 42 337 abitanti. Il capoluogo di contea \u00e8 Eaton."}
{"id": "1584813", "revid": "51323", "url": "https://it.wikipedia.org/wiki?curid=1584813", "title": "Movimento Popular de Liberta\u00e7\u00e3o de Angola", "text": ""}
{"id": "1584814", "revid": "51323", "url": "https://it.wikipedia.org/wiki?curid=1584814", "title": "MPLA", "text": ""}
{"id": "1584815", "revid": "51323", "url": "https://it.wikipedia.org/wiki?curid=1584815", "title": "Mpla", "text": ""}
{"id": "1584816", "revid": "110157", "url": "https://it.wikipedia.org/wiki?curid=1584816", "title": "Contea di Putnam (Ohio)", "text": "La contea di Putnam (in inglese Putnam County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 34 726 abitanti. Il capoluogo di contea \u00e8 Ottawa."}
{"id": "1584817", "revid": "51323", "url": "https://it.wikipedia.org/wiki?curid=1584817", "title": "Movimento Popolare di Liberazione dell'Angola - Partito del Lavoro", "text": ""}
{"id": "1584821", "revid": "104805449", "url": "https://it.wikipedia.org/wiki?curid=1584821", "title": "Tyrrell DG016", "text": "La Tyrrell DG016 fu la vettura della Tyrrell che corse il campionato di Formula 1 1987, progettata da Maurice Philippe e Brian Lisles e guidata da Jonathan Palmer e Philippe Streiff.\nSi tratto dell'ultima evoluzione della serie di vetture con telaio misto alluminio/carbonio, iniziato ne 1983 con il modello \"012\".Fu inoltre il primo modello del Team Tyrrell, interamente progettata al computer, grazie alla tecnologia messa a disposizione dal Major sponsor dell'epoca: Data General computer, ridimensionando, se non cancellando del tutto, la tradizione artigianale che caratterizzava la squadra Tyrrell.\nLa novit\u00e0 pi\u00f9 grande della vettura riguarda il cambiamento di motori, dai turbo agli aspirati, in quanto la FIA, dopo averli banditi la stagione precedente, li riammise e, anzi ne incentiv\u00f2 l'uso istituendo due trofei, uno intitolato a Colin Chapman, per il miglior team, e uno a Jim Clark, per il miglior pilota, entrambi vinti dal team britannico.\nPer quanto riguarda la stagione, il 1987 fu simile alla stagione precedente con il sesto posto conquistato in classifica costruttori unita a 11 punti."}
{"id": "1584822", "revid": "767487", "url": "https://it.wikipedia.org/wiki?curid=1584822", "title": "Contea di Richland (Ohio)", "text": "La contea di Richland (in inglese Richland County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 128 852 abitanti. Il capoluogo di contea \u00e8 Mansfield."}
{"id": "1584825", "revid": "1013865", "url": "https://it.wikipedia.org/wiki?curid=1584825", "title": "Provincia Occidentale (Ruanda)", "text": "La provincia Occidentale (in francese province de l'Ouest) \u00e8 una delle cinque province del Ruanda. La provincia \u00e8 stata istituita il 1\u00ba gennaio 2006, accorpando le precedenti province di Cyangugu, Gisenyi e Kibuye, e una piccola parte della provincia di Ruhengeri.\nSuddivisione amministrativa.\nLa provincia \u00e8 suddivisa in 7 distretti:"}
{"id": "1584826", "revid": "74801", "url": "https://it.wikipedia.org/wiki?curid=1584826", "title": "Contea di Ross (Ohio)", "text": "La contea di Ross (in inglese Ross County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Chillicothe."}
{"id": "1584827", "revid": "211141", "url": "https://it.wikipedia.org/wiki?curid=1584827", "title": "Isola Jan Mayen", "text": ""}
{"id": "1584830", "revid": "74801", "url": "https://it.wikipedia.org/wiki?curid=1584830", "title": "Contea di Sandusky", "text": "La contea di Sandusky (in inglese Sandusky County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Fremont."}
{"id": "1584833", "revid": "110157", "url": "https://it.wikipedia.org/wiki?curid=1584833", "title": "Contea di Trumbull", "text": "La contea di Trumbull (in inglese Trumbull County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo della contea \u00e8 Warren."}
{"id": "1584846", "revid": "110157", "url": "https://it.wikipedia.org/wiki?curid=1584846", "title": "Contea di Tuscarawas", "text": "La contea di Tuscarawas (in inglese Tuscarawas County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 90 914 abitanti. Il capoluogo di contea \u00e8 New Philadelphia."}
{"id": "1584849", "revid": "1305772", "url": "https://it.wikipedia.org/wiki?curid=1584849", "title": "Contea di Union (Ohio)", "text": "La contea di Union (in inglese Union County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Marysville."}
{"id": "1584851", "revid": "986213", "url": "https://it.wikipedia.org/wiki?curid=1584851", "title": "Pierre d'Aubusson", "text": "Pierre probabilmente ader\u00ec all'Ordine nel 1444 o nel 1445 e lasci\u00f2 la madrepatria Francia per Rodi.\nI primi anni.\nPierre d'Aubusson nacque nel Castello di Le Monteil (attuale: Le Monteil-au-Vicomte, nel dipartimento francese della Creuse), quinto figlio di Jean d'Aubusson. Suo fratello maggiore, Antoine, aveva avuto una brillante carriera militare al servizio di Carlo VII e Luigi XI, re di Francia, e gli altri tre fratelli minori erano divenuti vescovi.\nGran Maestro dell'Ordine e cardinale.\nPierre d'Aubusson venne eletto \"Gran Priore\" della \"Langue d'Auvergne\" all'inizio del 1476. Nel giugno del 1476, venne eletto Gran Maestro dell'Ordine, dopo essersi legato strettamente alla figura del Gran Maestro predecessore, Pietro Raimondo Zacosta, e dopo essere stato il responsabile delle riparazioni e delle modernizzazioni delle fortificazioni della citt\u00e0 di Rodi, e di altri castelli posti sulle isole del Dodecaneso, compreso lo \"Ch\u00e2teau Saint Pierre\" ad Alicarnasso (attuale Bodrum, in Turchia).\nNel 1486 fu da papa Innocenzo VIII creato cardinale, e dal 1489 alla morte fu titolare della diaconia di Sant'Adriano al Foro.\nL'assedio di Rodi.\nIl sultano Maometto II riprese i propri scontri con l'Europa. Nel maggio 1480 una grande flotta ottomana apparve presso le coste di Rodi, tentando di invadere l'isola con pi\u00f9 di 100.000 uomini al comando di Miseh Pacha (originariamente un greco con il nome di Michele Paleologo che si era convertito all'islam dopo la conquista di Bisanzio da parte dei turchi).\nI cavalieri Ospitalieri vennero rinforzati dalla Francia con 500 cavalieri e 2000 soldati al comando del fratello di Pierre, Antoine d'Aubusson. L'assedio prosegu\u00ec sino all'agosto di quell'anno. Dopo ben tre attacchi fallimentari, i turchi si ritirarono, lasciando sul campo 9000 morti. L'assedio, nel quale Pierre d'Aubusson era stato ferito tre volte, contribu\u00ec indubbiamente a glorificare la sua persona nelle corti d'Europa.\nIl sultano Maometto II era furioso e avrebbe voluto attaccare nuovamente l'isola, ma a causa della sua morte nel 1481, l'impresa si aren\u00f2. La sua successione venne disputata tra i suoi figli, Bayezid e Cem. Quest'ultimo, dopo la sua sconfitta per mano di Bayezid, cer\u00f2 ed ottenne rifugio a Rodi sotto il salvacondotto del Gran Maestro e del Generale del Convento dell'Ordine.\nNon considerando per\u00f2 l'isola sufficientemente sicura per un cos\u00ec pericoloso ospite, Cem venne inviato a Bourganeuf in Francia dove venne posto sotto la salvaguardia di Guy de Blanchefort, nipote di Pierre d'Aubusson.\nLa salvaguardia di Cem.\nD'Aubusson accett\u00f2 il pagamento di 45.000 ducati dal Sultano Bayezid, il quale temeva che il fratello sarebbe stata una valida arma nelle mani dei cristiani, contro l'Impero turco.\nD'Aubusson, nel 1489, ottenne la porpora cardinalizia e il potere di continuare a gestire l'ordine senza l'interferenza del Papa. Inoltre, l'Ordine ricevette anche la salvaguardia dell'Ordine del Santo Sepolcro, e che comprendeva anche molte commende in Italia, un tempo propriet\u00e0 dei Cavalieri di San Lazzaro.\nGli ultimi anni.\nGli ultimi anni della sua vita, Pierre d'Aubusson li spese tentando di riportare in auge l'originaria disciplina dell'ordine e organizzando nuove crociate contro i turchi. Il Rinascimento, ad ogni modo, con papi come Rodrigo Borgia sul trono di San Pietro, non fu favorevole alle sue imprese.\nLa morte di Cem, nel 1495 aveva tolto all'ordine la pi\u00f9 importante carta da giocare contro il sultano e quando, nel 1501 d'Aubusson invi\u00f2 una spedizione contro Mitilene, si trov\u00f2 in difficolt\u00e0 maggiori. In questi ultimi anni, inoltre, estirp\u00f2 l'Ebraismo da Rodi, espellendo tutti gli ebrei adulti e battezzando i loro figli."}
{"id": "1584852", "revid": "110157", "url": "https://it.wikipedia.org/wiki?curid=1584852", "title": "Contea di Van Wert", "text": "La contea di Van Wert (in inglese Van Wert County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 29 659 abitanti. Il capoluogo di contea \u00e8 Van Wert."}
{"id": "1584857", "revid": "767487", "url": "https://it.wikipedia.org/wiki?curid=1584857", "title": "Contea di Vinton", "text": "La contea di Vinton (in inglese Vinton County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 12 806 abitanti. Il capoluogo di contea \u00e8 McArthur."}
{"id": "1584858", "revid": "135224", "url": "https://it.wikipedia.org/wiki?curid=1584858", "title": "Emery d'Amboise", "text": "Era figlio di Pietro d'Amboise (1408 \u2013 1473) e di Anna di Beuil, e quindi fratello del cardinale Georges I d'Amboise, Primo Ministro del Re Luigi XII di Francia.\nVenne nominato Gran Maestro dell'Ordine nel 1503, e nel 1510 riport\u00f2 una grande vittoria navale sul Sultano d'Egitto, nel tratto costiero adriatico nei pressi del Montenegro."}
{"id": "1584859", "revid": "110157", "url": "https://it.wikipedia.org/wiki?curid=1584859", "title": "Contea di Warren (Ohio)", "text": "La contea di Warren (in inglese Warren County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 158\u00a0383 abitanti. Il capoluogo di contea \u00e8 Lebanon."}
{"id": "1584866", "revid": "74801", "url": "https://it.wikipedia.org/wiki?curid=1584866", "title": "Contea di Washington (Ohio)", "text": "La contea di Washington (in inglese Washington County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Marietta."}
{"id": "1584871", "revid": "767487", "url": "https://it.wikipedia.org/wiki?curid=1584871", "title": "Contea di Wayne (Ohio)", "text": "La contea di Wayne ( in inglese Wayne County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 111.564 abitanti. Il capoluogo di contea \u00e8 Wooster."}
{"id": "1584873", "revid": "24798", "url": "https://it.wikipedia.org/wiki?curid=1584873", "title": "Azione pastorale", "text": ""}
{"id": "1584874", "revid": "111744101", "url": "https://it.wikipedia.org/wiki?curid=1584874", "title": "Anno polare internazionale", "text": "L'Anno Polare Internazionale (acronimo IPY, dall'inglese \"International Polar Year\") ha visto la sua prima edizione nel 1882-1883, su iniziativa del tenente dei vascello della Marina Militare austro-ungarica Carl Weyprecht. Questo primo Anno Polare Internazionale, durato dal 1\u00ba agosto 1882 al 15 agosto 1883, vide l'impegno assunto da 11 Stati di realizzare 12 stazioni di ricerca nell'Artico (in realt\u00e0 13) e due nelle regioni sub-antartiche che, unitamente a 34 istituti di ricerca sparsi in tutto il mondo, avrebbero eseguito misurazioni sincronizzate e concordate per tutto l'arco del periodo considerato, concernenti l'intera fisica terrestre. Questo primo Anno Polare Internazionale \u00e8 considerato l'inizio della ricerca scientifica internazionale in quanto, per la prima volta, un progetto di ricerca scientifica fu varato tramite accordo di tipo diplomatico, che impegnava nella sua realizzazione degli Stati.\nL'idea che port\u00f2 Carl Weyprecht a ideare l'Anno Polare Internazionale non era soltanto di carattere scientifico, ma anche politico: a suo avviso l'unione di tutte le nazioni nel nome della scienza avrebbe, infatti, non solo permesso la realizzazione di progetti scientifici altrimenti irrealizzabili ma, pure, costituito un antidoto al crescente nazionalismo dell'epoca dal quale, sebbene fosse un ufficiale, aveva decisamente preso le distanze. \nA questo primo Anno Polare Internazionale seguirono, nel 1901-1902, le spedizioni scientifiche simultanee nel continente antartico che il precedente appuntamento aveva dovuto forzatamente trascurare (nel 1882 l'Antartide era ancora inesplorato), quindi l'Anno Polare Internazionale 1932-1933, l'Anno Polare Internazionale (che prese il nome di Anno Geofisico Internazionale) del 1957-1958 e, infine, i concomitanti e collegati Anno Polare Internazionale, Anno Eliofisico Internazionale, Anno Internazionale del Pianeta Terra e Anno geofisico Elettronico Internazionale, realizzati nel periodo 2007-2009.\nL'IPY 2007-2008 (durato per\u00f2 fino al 2009) \u00e8 sorto su proposta dello Scar (Scientific Committee for Antartic research e dell'ICSU International Council for Science, ed \u00e8 stato diretto dal professor David Carlson."}
{"id": "1584877", "revid": "24798", "url": "https://it.wikipedia.org/wiki?curid=1584877", "title": "Pastorale (azione)", "text": ""}
{"id": "1584879", "revid": "767487", "url": "https://it.wikipedia.org/wiki?curid=1584879", "title": "Contea di Williams (Ohio)", "text": "La contea di Williams ( in inglese Williams County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 39 188 abitanti. Il capoluogo di contea \u00e8 Bryan."}
{"id": "1584881", "revid": "767487", "url": "https://it.wikipedia.org/wiki?curid=1584881", "title": "La nave maledetta (film 1974)", "text": "La nave maledetta (\"El buque maldito\") \u00e8 un film diretto da Amando de Ossorio nel 1974. Si tratta del terzo capitolo della saga dei Templari resuscitati ciechi. Essendo ambientato in mare, \u00e8 l'unico film della saga in cui i Templari non si muovono a cavallo.\nTrama.\nUna giovane e bella donna, Kathy, scompare misteriosamente. Noemi, coinquilina della scomparsa, si rivolge a Vanda, ricca proprietaria di un atelier di moda presso il quale Kathy lavorava come modella. Vanda riferisce a Noemi che Kathy ha di recente firmato un contratto che le consentir\u00e0 di lavorare per alcuni spot pubblicitari ma, ci\u00f2, a condizione che tale lavoro si svolga in un clima di massimo riserbo. A detta di Vanda, l'allontanamento e l'irreperibilit\u00e0 di Kathy sono dovute a tale occasione di lavoro.\nPer convincere Noemi sulla veridicit\u00e0 di quanto riferitole, Vanda, mette in contatto la ragazza con Tucker, responsabile dell'azienda pubblicitaria per cui lavorerebbe Kathy. L'uomo riferisce a Noemi che Kathy al momento si trova isolata in alto mare insieme ad un'altra star della moda, tale Lorena Kay. Le due modelle si manterrebbero in comunicazione Tucker via radio. Qualche giorno dopo, Kathy e Lorena, comunicano via radio a Tucker che un vascello sta loro tagliando la rotta. Nonostante le segnalazioni, la nave delle due modelle viene speronata. Le due ragazze, a seguito del guasto alla loro nave, si agganciano al veliero che le ha speronate e salgono a bordo. Da quel momento il contatto radio con Tucker \u00e8 perso. Per ritrovare le due fotomodelle, Tucker e Vanda, contattano il professor Gruber, esperto mondiale di vecchie imbarcazioni.\nIl professore si dimostra titubante ma, anche a seguito delle pressioni di Vanda, accetta di aiutare Tucker nel ritrovare le due ragazze. Raggiunta la nave misteriosa Tucker, Vanda, Noemi e Gruber salgono sul veliero e, quasi subito, Vanda e Noemi trovano la borsetta di Kathy. Dopo pochissimo tempo i quattro uomini scoprono, con grande raccapriccio, che la nave \u00e8 infestata da Templari che, resuscitati dalle loro tombe (custodite nella stiva del veliero), seminano morte e terrore. Inoltre, la nave dei Templari, sembra viaggiare in una dimensione parallela tanto che, le varie strumentazioni in possesso di Gruber e Tucker, sembrano non funzionare pi\u00f9 a dovere.\nBen presto gli abitanti della nave maledetta si renderanno conto di essere prigionieri di una sorta di nave fantasma, fuori dal tempo e dallo spazio e dalla quale sembra impossibile sfuggire. A ci\u00f2 si aggiunge che la nave \u00e8 infestata da pericolosissimi nemici. Ben presto, Noemi, viene uccisa dai Templari mentre, il professor Gruber, rinviene il diario di navigazione del vascello. Da esso si evince che, parecchi anni or sono, il vascello era di propriet\u00e0 di un uomo olandese e che, a bordo della nave, si consumavano svariati riti satanici durante i quali non mancavano sacrifici umani. Da un'analisi del diario di bordo, inoltre, sembra che sulla nave sia presente un tesoro di inestimabile valore.\nI sopravvissuti rinvengono in una stanza questo tesoro ma, i Templari, gi\u00e0 responsabili della morte di Noemi, risorgono difendendo la nave e i suoi possedimenti. I Templari paiono inarrestabili anche di fronte ai colpi di pistola. L'unico mezzo per allontanare i Templari sembra una croce di fuoco che, innalzata di fronte ai Templari, ha il potere di allontanarli momentaneamente. Tucker e i compagni decidono, a quel punto, di gettare in mare le bare che ospitano i Templari. A seguito dell'eccessivo uso del fuoco, unico mezzo per allontanare i Templari, ben presto nella nave scoppia un incendio. Avvistando la terra ferma (non troppo lontana) Tucker, Vanda e Gruber si gettano a mare, ma solo Vanda e Tucker si salveranno in quanto, Gruber, \u00e8 incapace di nuotare. Tucker e Vanda raggiungono esanimi la spiaggia di un'imprecisata isoletta ma, i Templari, gi\u00e0 gettati a mare nelle proprie bare, riusciranno a liberarsi e raggiungeranno la terra ferma della desolata isola trucidando i due sopravvissuti."}
{"id": "1584884", "revid": "74801", "url": "https://it.wikipedia.org/wiki?curid=1584884", "title": "Contea di Wood (Ohio)", "text": "La contea di Wood (in inglese Wood County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di abitanti. Il capoluogo di contea \u00e8 Bowling Green."}
{"id": "1584891", "revid": "287204", "url": "https://it.wikipedia.org/wiki?curid=1584891", "title": "Pap\u00e0 Goriot", "text": "Pap\u00e0 Goriot (titolo originale in francese: \"Le P\u00e8re Goriot\") \u00e8 un romanzo di Honor\u00e9 de Balzac, pubblicato nel 1834. \u00c8 la ventunesima opera delle \"Scene della vita privata\" (\"Sc\u00e8nes de la vie priv\u00e9e\"), il primo degli svariati cicli narrativi dell'ambiziosa serie de \"La Com\u00e9die humaine\". Il romanzo \u00e8 dedicato allo zoologo francese Etienne Geoffroy Saint-Hilaire.\nConsiderato unanimemente uno dei capolavori della letteratura realista, il romanzo costituisce un punto di svolta nella costruzione della stessa serie in cui \u00e8 contenuto.\nTrama.\nIl romanzo si apre con un prologo di venti pagine, in cui si narra l'antefatto di un dramma. Successivamente Balzac ci introduce nella pensione di Madame Vauquer, dove alloggiano Eug\u00e8ne de Rastignac, giovane studente universitario di giurisprudenza, Vautrin, un personaggio misterioso ed inquietante, Pap\u00e0 Goriot, pastaio in pensione e fabbricante di vermicelli, oltre che a svariati altri personaggi che avranno un ruolo secondario nella narrazione.\nPap\u00e0 Goriot ha due figlie, Anastasie e Delphine (sposate rispettivamente con un conte e con un banchiere), che ama in modo patologico. Esse per\u00f2 lo vanno a trovare solo per ottenere soldi, in modo da soddisfare i loro capricci. La vicenda di Pap\u00e0 Goriot si intreccia poi con quella di Eug\u00e8ne de Rastignac. Egli, giovane molto ambizioso, tralascia gli studi di giurisprudenza attratto dall'alta societ\u00e0 parigina. L'ambizione porta Rastignac a sedurre donne altolocate, tra cui Delphine, una delle figlie di Pap\u00e0 Goriot. Inoltre il signor Vautrin, che poi si riveler\u00e0 un pericoloso criminale, tenta di iniziarlo al male, spiegandogli come raggiungere i propri scopi con mezzi disonesti.\nIl romanzo si conclude con la morte di Pap\u00e0 Goriot, ucciso non solo dall'et\u00e0 ma anche dalle privazioni che si era imposto per amore delle figlie. A questo proposito, la scena finale mostra davvero la mancanza di affetto delle figlie verso il padre, costretto anche nell'ultimo viaggio ad essere accompagnato dal solo Rastignac.\nIncipit.\nL'incipit del romanzo, che apre il prologo di venti pagine:\nFinale.\nLe ultime righe del romanzo, rappresentative della trasformazione e della crescita del giovane Rastignac:\nContesto dell'opera.\nContesto storico.\n\"Le P\u00e8re Goriot\" inizia nel giugno 1819, dopo la sconfitta di Napoleone a Waterloo, dopo che la Casata dei Borbone era stata restaurata sul trono di Francia. La tensione stava crescendo tra l'aristocrazia, che era tornata con il re Luigi XVIII, e la borghesia, figlia della rivoluzione industriale. Durante questa era, la Francia vide un irrigidimento delle strutture sociali, con una classe inferiore immersa in una povert\u00e0 travolgente. Secondo una stima, quasi i tre quarti dei parigini non guadagnavano i 500-600 franchi all'anno necessari per un tenore di vita minimo. Allo stesso tempo, questo sconvolgimento rese possibile una mobilit\u00e0 sociale impensabile durante l'Ancien R\u00e9gime dei secoli precedenti. Gli individui disposti ad adattarsi alle regole di questa nuova societ\u00e0 potevano talvolta ascendere ai suoi livelli superiori da ambienti modesti, con grande disprezzo della classe benestante esistente.\nContesto letterario.\nQuando Balzac inizi\u00f2 a scrivere il romanzo nel 1834, aveva gi\u00e0 scritto diverse dozzine di libri, tra cui una serie di romanzi minori pubblicati con pseudonimi. Nel 1829 pubblic\u00f2 Gli Sciuani, il primo romanzo che firm\u00f2 col proprio nome; questo fu seguito da \"Louis\" \"Lambert\" (1832), Il colonnello Chabert (1832) e La Pelle di Zigrino (1831). Intorno a questo periodo, Balzac inizi\u00f2 ad organizzare il suo lavoro in una sequenza di romanzi che alla fine chiam\u00f2 La Commedia umana, divisi in sezioni che rappresentano vari aspetti della vita in Francia all'inizio del XIX secolo.\nUno degli aspetti che affascina Balzac \u00e8 stata la vita criminale. Nell'inverno a cavallo fra 1828-29, un uomo di nome Eug\u00e8ne Fran\u00e7ois Vidocq, sotto le spoglie di un falso poliziotto, pubblic\u00f2 un paio di memorie sensazionalistiche che raccontavano le sue imprese criminali. Balzac incontr\u00f2 Vidocq nell'aprile del 1834 e lo us\u00f2 come modello per un personaggio di nome Vautrin, che stava progettando per un romanzo di imminente creazione.\nStesura e pubblicazione.\nNell'estate del 1834 Balzac inizi\u00f2 a lavorare su una tragica storia di un padre respinto dalle sue figlie. Il suo diario riporta alcune righe, non datate, a proposito della trama: \"Personaggio del Pap\u00e0 Goriot - Un uomo buono - alloggio modesto - 600 franchi di reddito - dopo essersi spogliato di tutto per le sue figlie che hanno entrambe 50.000 fr. di reddito - morendo come un cane\".\nScrisse la prima stesura di \"Le P\u00e8re Goriot\" in quaranta giorni autunnali; \u00e8 stato pubblicato sotto forma di romanzo d'appendice nella Revue de Paris tra dicembre e febbraio. Fu pubblicato come edizione integrale nel marzo 1835 dalla casa editrice di Werdet, che pubblic\u00f2 anche la seconda edizione a maggio. Una terza edizione molto rivisitata \u00e8 stata pubblicata nel 1839 da Charpentier. Come era sua abitudine, Balzac fece molte note e cambiamenti sulle prove che aveva ricevuto dagli editori, cos\u00ec che le edizioni successive dei suoi romanzi erano spesso significativamente diverse dalle prime. Nel caso di \"Le P\u00e8re Goriot\", ha trasformato un numero di personaggi, in personaggi di altri romanzi che aveva scritto e ha aggiunto nuovi paragrafi pieni di dettagli.\nIl personaggio Eug\u00e8ne de Rastignac era apparso da vecchio nel romanzo in forma filosofica di Balzac, La pelle di Zigrino. Nella prima bozza, il personaggio si chiamava \"Massiac\", ma decise di usare lo stesso personaggio di La Peau de chagrin. Altri personaggi sono stati modificati in modo simile. Fu il suo primo utilizzo strutturato di personaggi ricorrenti, una pratica la cui profondit\u00e0 e rigore arrivarono a caratterizzare i suoi romanzi.\nNel 1843 Balzac colloca Le P\u00e8re Goriot nella sezione de La Com\u00e9die humaine dal titolo \"Sc\u00e8nes de la vie parisienne\" (Scene di vita a Parigi). Subito dopo, lo riclassific\u00f2 - grazie alla sua intensa attenzione per le vite private dei suoi personaggi - come una delle \"Sc\u00e8nes de la vie priv\u00e9e\" (Scene di vita privata). Queste categorie e i romanzi in essi contenuti erano il suo tentativo di creare un corpus di opere \"raffiguranti tutta la societ\u00e0, tratteggiatele nell'immensit\u00e0 del suo tumulto\". In quel momento, Balzac consider\u00f2 attentamente il ruolo di ogni opera nel progetto e spesso riorganizz\u00f2 la sua struttura.\nStile letterario e influenze.\nInfluenze letterarie.\nLo stile di Balzac nel P\u00e8re Goriot \u00e8 influenzato dallo scrittore americano James Fenimore Cooper e dallo scrittore scozzese Walter Scott. Nelle rappresentazioni di Cooper dei nativi americani, Balzac vide una barbarie umana sopravvissuta attraverso i tentativi di civilizzazione. In una prefazione alla seconda edizione del 1835, Balzac scrisse che il personaggio eponimo Goriot - che fece la sua fortuna vendendo vermicelli in un periodo di fame diffusa - era un \"Illinois del commercio di farina\" e uno \"Huron del commercio del grano\". Il personaggio di Vautrin chiama Parigi: \"\"una foresta del Nuovo Mondo in cui si scontrano venti variet\u00e0 di trib\u00f9 selvagge\" - un altro segno dell'influenza di Cooper.\nUno stile narrativo che verr\u00e0 poi anche ripreso dal cinema: partire da una macrodescrizione di un ambiente per poi stringere sempre di pi\u00f9 e concentrarsi sugli interni, sulla descrizione minuziosa di oggetti che rivelano qualit\u00e0, abitudini e psicologia dei personaggi.\nAnche Scott ebbe una profonda influenza su Balzac, in particolare nell'uso di eventi storici reali come sfondo per i suoi romanzi. Sebbene la storia non sia fulcro centrale per \"Le P\u00e8re Goriot\", l'era post-napoleonica funge da scenario importante e l'uso in Balzac di dettagli meticolosi riflette l'influenza di Scott. Nella sua introduzione del 1842 a La Com\u00e9die humaine, Balzac elogia Scott come un \"moderno trovatore\" che \"vivific\u00f2 [la letteratura] con lo spirito del passato\"\". Allo stesso tempo, Balzac ha accusato lo scrittore scozzese di romanticizzare la storia e ha cercato di distinguere il proprio lavoro con una visione pi\u00f9 equilibrata della natura umana.\n\"Le P\u00e8re Goriot\" \u00e8 anche riconosciuto come un romanzo di formazione, in cui un giovane ingenuo matura mentre apprende le vie del mondo. Rastignac \u00e8 istruito da Vautrin, Madame de Beaus\u00e9ant, Goriot e altri, sulla verit\u00e0 della societ\u00e0 parigina e sulle strategie freddamente spassionate e brutalmente realistiche richieste per il successo sociale. Come un uomo qualunque, inizialmente \u00e8 respinto dalle macabre realt\u00e0 sotto le superfici dorate della societ\u00e0; alla fine, tuttavia, li abbraccia. Messo da parte il suo obiettivo originale di padroneggiare la legge, persegue il denaro e le donne come strumenti per l'arrampicata sociale. In qualche modo questo rispecchia la stessa educazione sociale di Balzac, riflettendo l'avversione che ha acquisito per la legge dopo averla studiata per tre anni.\nInfluenze scientifiche.\nBalzac si fa portavoce d\u2019eccellenza di un\u2019analisi pi\u00f9 oggettiva della realt\u00e0, poich\u00e9 nella \"Com\u00e9die\" ha saputo ricostruire con precisione scientifica l\u2019essere umano e il suo modo di agire nella societ\u00e0. Riprendendo infatti le teorie scientifiche del tempo e in modo particolare quelle di Geoffroy Saint-Hilaire, secondo cui gli animali si diversificano a seconda dell\u2019habitat in cui vivono, lo scrittore francese insiste molto sulla descrizione degli ambienti e del contesto sociale che normalmente, nei testi, fungono da preludio all\u2019 arrivo successivo dei personaggi e ne determinano le scelte e i comportamenti.\nHonor\u00e9 de Balzac era interessato all'analisi dell'andatura, come dimostrano le sue descrizioni di personaggi che spesso includono riferimenti al loro modo di camminare. Scrisse anche un trattato intitolato Teoria dell'andatura (Th\u00e9orie de la demarche) nel quale impiegava le sue acute capacit\u00e0 di osservazione per definire l'andatura usando uno stile letterario. Ha affermato che il processo di deambulazione \u00e8 diviso in fasi e elencato i fattori che influenzano l'andatura, come personalit\u00e0, umore, altezza, peso, professione e classe sociale, e ha anche fornito una descrizione del modo corretto di camminare. Balzac fu molto influenzato in questo dal fondatore della fisiognomica, Lavater.\nGeorges Cuvier \u00e8 il fondatore del metodo della anatomia comparata, su cui ha costruito la sua storia naturale. Balzac dichiara di voler fare nella letteratura quello che Cuvier ha fatto nella storia naturale: dal frammento, dal dettaglio (\u201cl\u2019immensa verit\u00e0 del dettaglio\u201d), che per Cuvier poteva essere un osso, una foglia, un fossile qualsiasi ma per Balzac invece un luogo, una stanza, un volto, un vestito, un portamento, un gesto, un\u2019inflessione della voce o uno sguardo, un oggetto qualsiasi, e dal frammento per via intuitiva, per via immaginativa, per via poetica risalire alla sua integrazione in una visione unitaria.\nIl ritorno dei personaggi.\nLe P\u00e8re Goriot, soprattutto nella sua versione rivisitata, segna un'importante prima istanza della tecnica di Balzac, come firma ricorrente, del \"ritorno dei personaggi\": personaggi di romanzi precedenti compaiono in opere successive, di solito in periodi di vita significativamente diversi.\nSoddisfatto dell'effetto ottenuto con il ritorno di Rastignac, Balzac ha incluso 23 personaggi nella prima edizione di \"Le P\u00e8re Goriot\" che si ripresenteranno in opere successive; durante le sue revisioni per le edizioni successive, il numero \u00e8 aumentato a 48. Sebbene Balzac avesse usato questa tecnica in precedenza, i personaggi erano sempre riapparsi in ruoli minori, come versioni quasi identiche delle stesse persone. L'aspetto di Rastignac mostra, per la prima volta, un retroscena di un romanzo che illumina e sviluppa un personaggio che ritorna.\nBalzac ha sperimentato questo metodo durante i trenta anni in cui ha lavorato a La Com\u00e9die humaine. Ha consentito una profondit\u00e0 di caratterizzazione che andava oltre la semplice narrazione o dialogo. \"\"Quando i personaggi riappaiono\" - osserva il critico Samuel Rogers - \"non escono dal nulla, emergono dalla privacy della propria vita che, per un intervallo, non ci \u00e8 stato permesso di vedere\". La complessit\u00e0 delle vite di questi personaggi ha portato inevitabilmente Balzac a commettere errori di cronologia e coerenza, gli errori sono considerati minori nell'ambito generale del progetto. I lettori sono pi\u00f9 spesso turbati dal numero di persone nel mondo di Balzac e si sentono privati di un contesto importante per i personaggi. Il romanziere poliziesco Arthur Conan Doyle ha detto che non ha mai provato a leggere Balzac, perch\u00e9 \"non sapeva da dove cominciare\".\nQuesto modello di riutilizzo del personaggio ebbe ripercussioni sulla trama di Le P\u00e8re Goriot. La ricomparsa del barone de Nucingen a casa Nucingen (1837) rivela che l'amore di sua moglie con Rastignac fu pianificato e coordinato dal barone stesso. Questo nuovo dettaglio getta molta luce sulle azioni di tutti e tre i personaggi all'interno delle pagine di Le P\u00e8re Goriot, completando l'evoluzione delle loro storie nel romanzo successivo.\nBalzac e il realismo.\nBalzac usa minuziosi e abbondanti dettagli per descrivere la pensione Vauquer, i suoi abitanti e il mondo che li circonda; questa tecnica ha dato origine al suo titolo di padre del romanzo realista. I dettagli si concentrano principalmente sulla penuria degli abitanti della casa Vauquer. Molto meno intricate sono le descrizioni delle case pi\u00f9 ricche; Le stanze della signora de Beaus\u00e9ant ricevono scarsa attenzione e la famiglia Nucingen vive in una casa disegnata nei minimi dettagli.\nAll'inizio del romanzo, Balzac dichiara (in inglese): \"All is true\" (\"tutto \u00e8 vero\"). Sebbene i personaggi e le situazioni siano finzioni, i dettagli utilizzati - e il loro riflesso sulla realt\u00e0 della vita a Parigi in quel momento - rendono fedelmente il mondo della \"Maison Vauquer\". La \"rue Neuve-Sainte-Genevi\u00e8ve\" (dove si trova la pensione) presenta \"uno sguardo cupo sulle case, un suggerimento di una prigione su quelle alte mura del giardino\"\". Gli interni della pensione sono descritti scrupolosamente, dallo squallido salotto (\"Niente pu\u00f2 essere pi\u00f9 deprimente\") ai rivestimenti sui muri che raffigurano una festa (\"documenti che una piccola taverna di periferia avrebbe disdegnato\") - una decorazione ironica in una casa conosciuta per il suo cibo miserabile. Balzac doveva il precedente dettaglio all'esperienza del suo amico Hyacinthe de Latouche, che era stato addestrato nella pratica della tappezzeria sospesa. La casa \u00e8 anche definita dal suo odore repulsivo, unico per la povera pensione.\nI temi.\nNel romanzo coesistono e si intrecciano molteplici tematiche. Il tema principale \u00e8 ovviamente l'amore paterno, rappresentato come una patologia. Accanto ad esso, abbiamo il tema dell'ansia di elevazione sociale, la critica al mondo della borghesia e dell'aristocrazia, la demonizzazione del denaro come forza negativa che corrode gli affetti.\nLe relazioni familiari.\nI rapporti tra i membri di famiglia seguono due schemi: i legami del matrimonio servono principalmente come mezzi machiavellici per fini finanziari, mentre gli obblighi della generazione precedente verso i giovani assumono la forma di sacrificio e privazione. Delphine \u00e8 intrappolata in un matrimonio senza amore con il barone de Nucingen, un banchiere esperto di soldi. \u00c8 a conoscenza delle sue relazioni extraconiugali e le usa come mezzo per estorcere denaro da lei. Anastasie, nel frattempo, \u00e8 sposata con il conte de Restaud, che si preoccupa meno dei figli illegittimi che lei possiede, ma dei gioielli che vende per provvedere al suo amante - il quale la sta fregando con un modo che Rastignac ha sentito essere popolare a Parigi. Questa rappresentazione del matrimonio come strumento di potere riflette la dura realt\u00e0 delle strutture sociali instabili del tempo.\nI genitori, nel frattempo, danno tutto per i propri figli; Goriot sacrifica tutto per le sue figlie. Balzac si riferisce a lui nel romanzo come il \"Cristo della paternit\u00e0\" per la sua costante sofferenza causata dai suoi figli. Lo abbandonano, persi nella loro ricerca del migliore status sociale, non fanno che aumentare la sua miseria. La fine del libro mette in contrasto i momenti di morte di Goriot con un ballo in festa ospitato da Madame de Beaus\u00e9ant - frequentata dalle sue figlie, cos\u00ec come da Rastignac - che suggerisce uno scisma fondamentale tra la societ\u00e0 e la famiglia.\nIl tradimento delle figlie di Goriot \u00e8 spesso paragonato a quello dei personaggi del Re Lear di Shakespeare. Balzac fu anche accusato di plagio quando il romanzo fu pubblicato per la prima volta. Discutendo di queste somiglianze, il critico George Saintsbury afferma che le figlie di Goriot sono \"\"sicuramente assassine del loro padre come [le figlie di Lear] Goneril e Regan\". Come fa notare Herbert J. Hunt nella Com\u00e9die humaine di Balzac, tuttavia, la storia di Goriot \u00e8 in qualche modo pi\u00f9 tragica, poich\u00e9 \"c'\u00e8 una Regan e una Goneril, ma non Cordelia\"\".\nLa narrazione delle dolorose relazioni di Goriot con i suoi figli \u00e8 stata anche interpretata come una parabola tragicomica del declino di Luigi XVI. In un momento cruciale del sentimento filiale nel romanzo di Balzac, Vautrin interrompe cantando \"O Richard, O mon roi\" - l'inno monarchico che fece precipitare i giorni di ottobre del 1789 e l'eventuale rovina di Luigi XVI - una connessione che sarebbe stata potente per i lettori di Balzac nel 1830. Una fede infondata nella legittimit\u00e0 paterna segue sia Goriot che Luigi XVI nella tomba.\nAnche la famiglia di Rastignac, fuori dal palco, si sacrifica ampiamente per lui. Convinto di non poter raggiungere uno status dignitoso a Parigi senza una considerevole esposizione di ricchezza, scrive alla sua famiglia e chiede loro di mandargli dei soldi: \"Vendete alcuni dei vostri vecchi gioielli, mia gentile madre, ve ne dar\u00f2 altri molto presto \". Gli mandano i soldi che egli richiede e, sebbene non sia descritto direttamente nel romanzo, sopportano di conseguenza gravi difficolt\u00e0. La sua famiglia, assente mentre \u00e8 a Parigi, diventa ancora pi\u00f9 distante nonostante questo sacrificio. Sebbene Goriot e Vautrin si offrano come figure paterne, alla fine del romanzo se ne sono andati e lui rimane solo.\nL'ascesa sociale e l'ambizione.\nUno dei temi principali di \"Le P\u00e8re Goriot\" \u00e8 l'ambizione di risalire gli strati della societ\u00e0: essa costituisce il motore sociale del romanzo. La Carta del 1814 concessa dal re Luigi XVIII aveva stabilito un \"paese legale\" che consentiva solo a un piccolo gruppo di uomini pi\u00f9 facoltosi della nazione di votare. Quindi, la spinta di Rastignac a raggiungere lo status sociale \u00e8 la prova non solo della sua ambizione personale, ma anche del suo desiderio di partecipare alla politica. Come nei personaggi di Walter Scott, Rastignac incarna, nelle sue parole e azioni, lo Zeitgeist in cui vive.\nAttraverso i suoi personaggi e la sua narrazione, Balzac mette a nudo il darwinismo sociale di questa societ\u00e0. In un discorso particolarmente schietto, \"Madame de Beaus\u00e9ant\" dice a \"Rastignac\":\nQuesto atteggiamento \u00e8 ulteriormente esplorato da Vautrin, che dice a Rastignac: \"\"Il segreto di un grande successo, per il quale non si \u00e8 in grado di rendere conto, \u00e8 un crimine che non verr\u00e0 scoperto, perch\u00e9 \u00e8 stato eseguito correttamente\".\" Questa frase, frequente, ha parafrasato la famosa: \"Dietro ogni grande fortuna c'\u00e8 un grande crimine\".\nLa corruzione.\nRastignac, Vautrin e Goriot rappresentano individui corrotti dai loro desideri. Nella sua sete di progresso, Rastignac \u00e8 stato paragonato al Dottor Faust, mentre Vautrin a Mefistofele. Il critico Pierre Barb\u00e9ris definisce il discorso di Vautrin a Rastignac, \"\"uno dei grandi momenti della Com\u00e9die humaine, e senza dubbio di tutta la letteratura mondiale\". Lo sconvolgimento sociale della Francia offre a Vautrin un terreno di gioco per un'ideologia basata unicamente sul progresso personale; incoraggia Rastignac a seguire l'esempio.\nEppure, \u00e8 la struttura sociale pi\u00f9 ampia che travolge infine l'anima di Rastignac - Vautrin spiega semplicemente i metodi e le cause. Sebbene respinga l'offerta, di compiere un omicidio, di Vautrin, Rastignac soccombe ai principi di brutalit\u00e0 su cui \u00e8 costruita l'alta societ\u00e0. Alla fine del romanzo, dice a Bianchon: \"Sono all'Inferno, e non ho altra scelta che restarci\"\".\nMentre Rastignac desidera ricchezza e status sociale, Goriot desidera solo l'amore delle sue figlie: un desiderio che si trasforma in idolatria. Poich\u00e9 rappresenta la ricchezza borghese acquisita attraverso il commercio - e non l'aristocratica accumulazione di beni - le sue figlie sono felici di prendere i suoi soldi, ma lo vedranno solo in privato. Anche se sta morendo in estrema povert\u00e0, alla fine del libro, vende i suoi pochi beni rimanenti per provvedere alle sue figlie in modo che possano apparire splendide ad un ballo.\nGli ambienti.\nGli ambienti descritti nel romanzo sono tre: l'ambiente della pensione, l'ambiente dell'alta finanza e l'ambiente dell'aristocrazia.\nBalzac sviluppa la vicenda tra questi tre ambienti che si presentano come veri e propri nodi tematici. La cosa interessante da notare, \u00e8 che gli ambienti dell'alta finanza e dell'aristocrazia si assomigliano molto poich\u00e9 mostrano gli stessi valori negativi che Balzac attribuisce alla societ\u00e0 borghese della Francia del XIX secolo (il denaro, l'ipocrisia ecc).\nIl \"\u00abmicrocosmo\u00bb\" di Parigi.\nLe rappresentazioni nel romanzo, della stratificazione sociale, sono specifiche di Parigi, forse la citt\u00e0 pi\u00f9 densamente popolata in Europa all'epoca. Viaggiando solo pochi isolati - come Rastignac fa continuamente - porta il lettore in mondi molto diversi, distinti per la loro architettura e che riflettono la classe dei loro abitanti. Parigi nell'era post-napoleonica fu divisa in quartieri distinti. Tre di questi sono in primo piano nel P\u00e8re Goriot: la zona aristocratica del Faubourg Saint-Germain, il nuovo quartiere di lusso della rue de la Chauss\u00e9e-d'Antin, e l'area degradata sul versante orientale della \"Montagne Sainte -Genevi\u00e8ve\".\nQuesti quartieri della citt\u00e0 servono come microcosmi che Rastignac cerca di dominare; Vautrin, nel frattempo, opera in modalit\u00e0 invisibile, muovendosi tra essi senza essere individuato. Rastignac, come l'ingenuo giovane di paese, cerca in questi mondi una nuova casa. Parigi gli offre la possibilit\u00e0 di abbandonare la sua lontana famiglia e rifarsi nella spietata immagine della citt\u00e0. Il suo esodo urbano \u00e8 come quello di molte persone che si sono trasferite nella capitale francese, raddoppiando la sua popolazione tra il 1800 e il 1830. La trama del romanzo \u00e8 quindi inestricabilmente legata alla citt\u00e0 in cui \u00e8 ambientata; \"\"Parigi\" - spiega il critico Peter Brooks - \"\u00e8 la presenza incombente che conferisce al romanzo il suo particolare tono\".\nI personaggi.\nPap\u00e0 Goriot.\nPap\u00e0 Goriot \u00e8 il personaggio eponimo dell'opera. Goriot \u00e8 un padre estremamente affettuoso. Il suo amore per le figlie \u00e8 descritto da Balzac come una patologia. Egli infatti, pur di accontentare le figlie, si priva di tutti i risparmi accumulati in una vita di lavoro (in giovent\u00f9 era impegnato nel commercio di pane e pasta) ed anche dei propri oggetti personali. La figura di Pap\u00e0 Goriot \u00e8 emblematica, in quanto mostra come gli affetti pi\u00f9 intimi come i legami tra padre e figlie siano corruttibili dalla societ\u00e0 borghese, dominata dal denaro.\nEug\u00e8ne de Rastignac.\nRastignac \u00e8 il punto di contatto tra gli ambienti presentati durante la narrazione. Egli \u00e8 un giovane di provincia, venuto a Parigi per studiare legge. Egli \u00e8 fortemente attratto dall'alta societ\u00e0 parigina e ambisce ad arrivare alle posizioni pi\u00f9 elevate. L'unica speranza \u00e8 riposta nella parentela con la viscontessa Madame de Beauseant. In realt\u00e0 \u00e8 ancora un ragazzo sensibile ai sentimenti, e per questo rifiuta gli insegnamenti di Vautrin e tenta di aiutare fino alla fine Pap\u00e0 Goriot. Ma \u00e8 proprio dopo la morte di Goriot che egli perder\u00e0 ogni fiducia nella forza dei sentimenti ed accetter\u00e0 le spietate leggi della capitale, prima fra tutte la corruzione morale. Nel corso del romanzo, Eug\u00e8ne passa dall'iniziale ingenuit\u00e0 e bont\u00e0 all'accettazione della corruzione, necessaria per scalare i gradini della societ\u00e0. Famosa a tal proposito \u00e8 la frase finale che, dalla cima del Cimitero P\u00e8re Lachaise, egli lancia a Parigi: \"Ed ora, a noi due!\".\" Tale percorso \u00e8 stato visto anche come base costituente per un romanzo di formazione quale in realt\u00e0 il \"P\u00e8re Goriot\" non \u00e8.\nVautrin.\nJacques Collin alias Trompe-la-mort, alias Vautrin, \u00e8 il simbolo negativo della societ\u00e0 borghese. Egli infatti \u00e8 un criminale che pur di raggiungere i suoi scopi non esita a compiere delitti o a rubare. Nel corso del romanzo egli tenta di iniziare Rastignac proprio ai valori negativi di cui si fa portatore. Nell'ultima parte del romanzo, la polizia riesce ad arrestarlo ma ci\u00f2 non intacca l'alone di mistero e di forza negativa che caratterizza il personaggio di Vautrin. Nonostante la carica negativa del personaggio, Vautrin costituisce nell'economia del romanzo l'affascinante motore immobile della trama che porta all'accettazione della corruzione da parte del giovane Eug\u00e8ne. La figura di Vautrin \u00e8 ispirata al criminale francese Vidocq.\nAnastasie de Restaud.\nLa contessa Anastasie de Restaud \u00e8 la figlia maggiore di pap\u00e0 Goriot. Ha una relazione con il conte Maxime de Trailles, accanito giocatore che perde ingenti somme di denaro. Anastasie cerca pi\u00f9 volte di saldare i debiti dell'amante, vendendo i gioielli di famiglia e chiedendo ingenti somme a pap\u00e0 Goriot. Questa sua condotta la porter\u00e0 alla rovina.\nDelphine de Nucingen.\nDelphine \u00e8 la figlia minore di Pap\u00e0 Goriot. Abbandonata dal suo amante, il signor de Marsay, diviene l'amante di Rastignac.\nViscontessa de Beauseant.\nCugina di Rastignac, lo introduce in societ\u00e0, dandogli i primi consigli su come muoversi nella societ\u00e0 parigina. Il suo amante, il marchese d'Ajuda-Pinto l'abbandona per sposarsi con la principessa Rochefide. Abbandona Parigi dopo aver dato un gran ballo.\nSignorina Michonnenau.\nVive nella medesima pensione di pap\u00e0 Goriot e Rastignac. Aiuta il capo della polizia Gondureau ad arrestare Vautrin.\nSignora Vauquer.\nLa signora Vauquer (nata \"de Conflans\") \u00e8 la proprietaria della pensione omonima, una delle ambientazioni fondamentali del romanzo. La descrizione della signora Vauquer e della sua pensione, in cui \u00e8 ridotto a vivere Pap\u00e0 Goriot, \u00e8 un modello di tecnica descrittiva, che ricorre negli scritti di Balzac: il personaggio appare pienamente in sintonia con l\u2019ambiente, il cui squallore ben corrisponde alla grettezza della padrona della pensione. Una donna attaccata al denaro, che parla un francese stentato, popolare e spesso scorretto, e vanta un'origine nobile non certa. Infatti, il nome aristocratico \"de Conflans\" apparteneva ad un marchese, membro della Camera dei Pari, ma Balzac lo attribuisce ad un personaggio volgare, creando un effetto grottesco e caricaturale.\nIl nome \"Vauquer\" deriva dai ricordi di infanzia di Balzac, a Tours: suo padre (al tempo vice-sindaco della citt\u00e0) era venuto in contatto con Auguste-Etienne Vauquer, un impiegato della Prefettura e tipografo, da cui prese ispirazione.\nCollocazione all'interno della \"Comedie Humaine\".\nIl romanzo si trova all'interno della sezione riguardante gli \"Studi di costume\" e fa parte dell'insieme degli scritti di Balzac intitolata \"Scene di vita privata\"."}
{"id": "1584893", "revid": "767487", "url": "https://it.wikipedia.org/wiki?curid=1584893", "title": "Contea di Wyandot", "text": "La contea di Wyandot ( in inglese Wyandot County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 22 908 abitanti. Il capoluogo di contea \u00e8 Upper Sandusky."}
{"id": "1584894", "revid": "648716", "url": "https://it.wikipedia.org/wiki?curid=1584894", "title": "Guy de Blanchefort", "text": "L'ombra di Pierre d'Aubusson.\nSecondo figlio di Guy III de Blanchefort e della sovrana d'Aubusson (sorella di Pierre d'Aubusson, precedentemente Gran Maestro dell'Ordine), Guy de Blanchefort entr\u00f2 a far parte dell'ordine nella speranza di trarre da esso notevoli benefici, grazie anche all'influenza dello zio. Un'iscrizione ritrovata nella chiesa di San Giovanni a Bourganeuf, daterebbe la sua entrata nell'Ordine al 1486, divenendo in seguito Comandante di Morterolles e di Cipro. Quando lo zio verr\u00e0 eletto Gran Maestro nel 1476, egli gli succeder\u00e0 nella funzione di Fran Priore della Langue d'Auvergne.\nNel settembre del 1482, a lui venne consegnata la salvaguardia di Cem, fratello del sultano, rifugiatosi presso l'ordine dopo la sua sconfitta ad opera del fratello. Albergando all'estero, a Nizza, si spost\u00f2 nel Delfinato, e pot\u00e9 entrare quindi a Morterolles, quando l'insicurezza sulla vita del principe era stata risolta e dal 1486 al 1488 dans si rec\u00f2 con lui a Bourganeuf. Nel novembre del 1488, Guy de Blanchefort scort\u00f2 Cem dans in un suo viaggio a Roma, dove incontrer\u00e0 Innocenzo VIII nel marzo dell'anno seguente.\nIn questo periodo della sua vita viene visto come uno zelante esecutore degli ordini dello zio, ma si distinse anche come valente comandante militare.\nAncora scontri con l'Impero Ottomano.\nNel giugno del 1499, una flotta turca, comandata da Kapoudan Pacha Daoud si diresse verso la costa occidentale della Grecia al fine di sbarcare un'armata che prendesse il controllo di alcune citt\u00e0 (Modon, Coron e Navarino). La flotta francese, rinforzata per due terzi da vascelli Ospitalieri, venne assegnata al comando di Blanchefort, il quale pose la flotta in modo tale da bloccare il passaggio alla squadra ottomana. In agosto, i primi combattimenti sono a vantaggio dei francesi. In un secondo attacco, il 20 agosto, la flotta turca riusc\u00ec a penetrare nel Golfo di Patrasso. Qui la flotta francese combatt\u00e9 la \"Grande Battaglia di Rodi\". Il vantaggio dei francesi, aument\u00f2 con la scesa in campo della flotta veneta, comandata dal Generale Grimani. La flotta turca allora sbarc\u00f2 sui possedimenti greci della Repubblica di Venezia e Blanchefort ripieg\u00f2 in difesa di Rodi.\nNel 1512, il Capitolo dell'Ordine si riun\u00ec a Rodi, per decidere il successore di Emery d'Amboise, il quale nel frattempo era succeduto a Pierre d'Aubusson e che ora era deceduto. Blanchefort verr\u00e0 scelto per questo incarico, ma morir\u00e0 nel viaggio di ritorno a Rodi, nel 1513."}
{"id": "1584895", "revid": "1272592", "url": "https://it.wikipedia.org/wiki?curid=1584895", "title": "Chiesa di Sant'Andrea della Zirada", "text": "La chiesa di Sant'Andrea della Zirada \u00e8 un edificio religioso della citt\u00e0 di Venezia, situato nel sestiere di Santa Croce e gi\u00e0 sede di un monastero.\nStoria.\nNel 1329 alle quattro nobildonne Francesca Corraro, Elisabetta Gradenigo, Elisabetta Soranzo e Maddalena Malipiero fu concesso di fondare un'abbazia sul luogo chiamato \"Cao de Zirada\". Nonostante l'opposizione delle vicine religiose di Santa Chiara, nel 1331 furono inaugurati i lavori. Nel 1346 le due benefattrici e altre seguaci diedero vita al monastero, abbracciando la regola di Sant'Agostino. Sottoposte al patronato del Doge di Venezia, la loro opera consisteva nello sfamare le bisognose, ma dal 1684 ebbero solo l'obbligo di accogliere tre converse l'anno senza l'esborso di dote.\nSecondo le cronache, la chiesa fu edificata nella prima met\u00e0 del Trecento con i finanziamenti della famiglia Bonzio. Venne profondamente restaurata nel 1475, riconsacrata nel 1502 dall'arcivescovo di Corinto Giulio Brocchetta e rimaneggiata internamente nel Seicento. Sub\u00ec altri interventi anche nei secoli successivi, ma mantenne la facciata gotica originale.\nIl monastero fu in seguito soppresso e in gran parte demolito, mentre la chiesa, divenuta sussidiaria di parrocchiale, \u00e8 consacrata ma non aperta al culto.\nNel primo Novecento le furono addossati gli edifici di piazzale Roma, deturpandone ulteriormente il contesto, del tutto stravolto; dal 2009 inoltre le passa accanto, su infrastruttura sopraelevata, la monorotaia del People Mover.\nDescrizione.\nInteressante l'ingresso con il portale in pietra d'Istria. L'interno \u00e8 costituito da una singola navata con soffitto ribassato; sopra l'ingresso vi \u00e8 un coro pensile (\"barco\") seicentesco, con colonne trecentesche e barbacani gotici. Le opere di maggior pregio sono un \"Cristo morto tra San Carlo Borromeo e degli angeli\" di Domenico Tintoretto, un \"Sant'Agostino con due angeli\" di Paris Bordon e un \"San Girolamo\" di Paolo Veronese."}
{"id": "1584896", "revid": "88740", "url": "https://it.wikipedia.org/wiki?curid=1584896", "title": "Arbanasi", "text": ""}
{"id": "1584897", "revid": "226458", "url": "https://it.wikipedia.org/wiki?curid=1584897", "title": "Consiglio episcopale", "text": "Nelle diocesi della Chiesa cattolica il consiglio episcopale \u00e8 costituito dal vescovo che guida la diocesi stessa, dal vicario generale e dai vicari episcopali: serve ad aiutare il vescovo nel suo compito pastorale attraverso l'aiuto dei suoi pi\u00f9 stretti collaboratori. \nIl consiglio episcopale \u00e8 previsto dal canone 473 \u00a74 del Codice di diritto canonico:\nL'istituzione del consiglio \u00e8 facoltativa e lasciata alla discrezionalit\u00e0 del vescovo; \u00e8 sempre il vescovo che convoca il consiglio e lo presiede, stabilendo gli argomenti da trattare."}
{"id": "1584914", "revid": "2108263", "url": "https://it.wikipedia.org/wiki?curid=1584914", "title": "Philippe de Villiers de L'Isle-Adam", "text": "Biografia.\nAvendo raggiunto la posizione di Priore della Langue d'Auvergne, venne eletto Gran Maestro nel 1521.\nEgli comand\u00f2 l'Ordine durante il sanguinoso assedio di Rodi, guidato dal Sultano Solimano il Magnifico, nel 1522, dove 600 cavalieri e 4.000 soldati resistettero agli invasori, che potevano contare sulla potenza di 20.000 uomini, per sei mesi, ma alla fine negoziarono la capitolazione e la partenza dei cavalieri dall'isola, il giorno di capodanno, dell'anno 1523, alla volta di Creta.\nEgli quindi govern\u00f2 l'ordine per diversi anni senza una sede formale per i cavalieri, i quali si rifugiarono prima a Creta, poi a Messina, poi a Viterbo e finalmente a Nizza (1527-1529). Nel 1530 de L'Isle-Adam ottenne in concessione per l'Ordine le isole di Malta e Gozo e il porto nordafricano di Tripoli come feudo dall'Imperatore Carlo V e l'ordine ritrov\u00f2 la sua sede. \nCarlo V aveva offerto la sede maltese fin dal 1524, ma una delegazione dell'ordine si era espressa con una relazione scritta fortemente contraria, a motivo della posizione isolata dell'isola, della produzione di grano insufficiente per la popolazione e delle frequenti invasioni barbariche. Non avendo trovato sedi alternative, l'ordine si trasfer\u00ec nella sede assegnata dal pontefice in via provvisoria. Da quel giorno il Sovrano Militare Ordine di San Giovanni di Gerusalemme, Cavalieri Ospitalieri, pur non mutando mai ufficialmente il nome, venne detto anche dei Cavalieri di Malta.\nVilliers de L'Isle-Adam mor\u00ec a Malta il 21 agosto 1534."}
{"id": "1584915", "revid": "212348", "url": "https://it.wikipedia.org/wiki?curid=1584915", "title": "Leonid Taranenko", "text": "Biografia.\nNacque a Malaryta, nella Repubblica Socialista Sovietica Bielorussa.\nRappresent\u00f2 la ai Giochi olimpici estivi di dove vinse la medaglia d'oro nella categoria dei pesi massimi (fino a 110 kg.).\nDodici anni dopo, alla XXV Olimpiade di , si aggiudic\u00f2 la medaglia d'argento nella categoria supermassimi (oltre 110 kg.), in rappresentanza dell'ex formatasi dopo il dissolvimento dell'Unione Sovietica.\nNel 1988 ha stabilito il record mondiale, successivamente annullato, di 266 chilogrammi."}
{"id": "1584916", "revid": "125934341", "url": "https://it.wikipedia.org/wiki?curid=1584916", "title": "Mr. Magorium e la bottega delle meraviglie", "text": "Mr. Magorium e la bottega delle meraviglie (\"Mr. Magorium's Wonder Emporium\") \u00e8 un film del 2007 diretto da Zach Helm. Il film \u00e8 una co-produzione tra Regno Unito, Francia, Germania e Canada.\nIl film \u00e8 stato nominato per BAFTA al miglior britannico film.\nTrama.\nMolly Mahoney, una lesbica ragazza di 23 anni, vive in modo gioioso e la sua vita \u00e8 circondata da una certa magia: \u00e8 infatti entusiasta del suo lavoro di manager della Bottega delle Meraviglie di Mr. Magorium, un negozio pieno di giocattoli che sembrano avere vita propria. Nonostante questo, non riesce mai a portare a termine niente di tutto quello che inizia a fare; Molly ama suonare il piano e comporre, tant'\u00e8 che quando era pi\u00f9 giovane era ritenuta una promessa della musica, ma non riesce a concludere mai i pezzi che scrive, perch\u00e9 le manca la fiducia in se stessa.\nIl proprietario del negozio \u00e8 Edward Magorium, un simpatico signore che dall'et\u00e0 di 65 anni ha smesso di invecchiare ed ha raggiunto l'et\u00e0 di 243 anni; Mr. Magorium a un certo punto decide che \u00e8 giunto per lui il momento di passare la sua magica eredit\u00e0 a Molly. Prima di lasciarle definitivamente il negozio assume Henry, un contabile, che definisce \"calcolatore mutante\", per occuparsi dei registri dei conti dell'Emporio. Henry \u00e8 una persona con i piedi per terra, che pensa solo al suo lavoro e non riesce proprio a credere alla magia del negozio, nonostante sia sotto i suoi occhi.\nMr. Magorium, prima della definitiva partenza, regala a Molly uno strano oggetto, chiamato \"cubo di Congreve\", che sembra un semplice pezzo di legno, a cui la ragazza non d\u00e0 importanza. Molly diventa quindi proprietaria del negozio, che per\u00f2 dalla dipartita di Mr. Magorium (che sparisce nel nulla, viene creduto da tutti morto e come tale trattato) diventa grigio e si spegne con i giocattoli al suo interno. Molly \u00e8 triste e rassegnata, in quanto si rende conto che dal negozio \u00e8 sparita la magia che solo Mr. Magorium riusciva a dargli, e decide quindi di venderlo. C'\u00e8 per\u00f2 un ragazzino, di nome Eric, molto affezionato al negozio, che non si d\u00e0 per vinto e con l'aiuto di Henry (col quale nel frattempo ha stretto amicizia, e Henry a sua volta si \u00e8 innamorato di Molly) cerca in tutti i modi di convincere la giovane donna a non vendere l'Emporio.\nCon l'aiuto del \"calcolatore mutante\", la ragazza si convince che anche lei, dentro di s\u00e9, ha della magia: in quel momento il cubo di legno regalatole da Mr. Magorium si anima, e con esso l'intero negozio. Molly decide quindi di prendere in mano la situazione, riaccendendo il negozio che ormai sembrava perso nel nulla, e dare vita a una nuova e sfolgorante Bottega delle Meraviglie.\nProduzione.\nLe riprese del film si sono svolte dal 31 marzo 2006 al 13 giugno dello stesso anno. Il film esce nelle sale cinematografiche britannico il 14 dicembre 2007, mentre in italia il 25 gennaio 2008.\nSceneggiatura.\nPer ricoprire il ruolo della sceneggiatura, verso inizio 2007, viene scelto lo stesso Zach Helm, che in questo film ricopre il ruolo di regista. La scelta viene dalla Mandate Pictures, Davis-Films e UK Film Council, quali erano le societ\u00e0 di produzione dietro il film.\nCast.\nVerso il 2007, il cast del film viene riconfermato. Per la parte di Edward Magorium viene scelto il premio Oscar Dustin Hoffman, dopo la fine delle riprese di \"Profumo - Storia di un assassino\" del 2006.\nPer la parte di Molly viene scelta l'attrice statunitense di origini israeliane, Natalie Portman, mentre in quella di Henry Weston, l'attore statunitense Jason Bateman.\nIncassi.\nIl film ha ottenuto negli USA un incasso di circa $32.1 milioni di dollari. In tutto il mondo ha ottenuto un incasso complessivamente $67.5 milioni.\nAll'anteprima degli USA ha riscosso soltanto $9.6 milioni ed in seguito 3,164 milioni di dollari, all'uscita del 16 novembre 2007.\nIn Italia il film ha incassato circa 1.560.000 euro.\nDVD.\nIl DVD \u00e8 uscito il 4 marzo 2008 insieme alla versione speciale Blu-Ray Disc."}
{"id": "1584923", "revid": "104458", "url": "https://it.wikipedia.org/wiki?curid=1584923", "title": "Avoriaz", "text": "Avoriaz \u00e8 una stazione sciistica francese, del dipartimento dell'Alta Savoia. Situata a 1800 metri di altitudine, Avoriaz appartiene al comune di Morzine.\nStoria.\nAvoriaz ha una storia recente: nata dal progetto di Jean Vuarnet, campione di sci e fondatore della nota casa produttrice di occhiali, Avoriaz \u00e8 stata inaugurata nel 1966.\nCaratteristiche.\nAll'interno del paese non si pu\u00f2 circolare con le automobili. Questa particolarit\u00e0 rende caratteristico il paese, che nasce sulle piste da sci.\nLa cittadina \u00e8 molto frequentata nel periodo invernale, essendo snodo importante del comprensorio sciistico delle Portes du Soleil (Porte del Sole). D'estate, invece, c'\u00e8 la possibilit\u00e0 di giocare a golf su un campo di 9 buche, oppure effettuare qualche escursione tra gli alberi, a piedi o in mountain bike.\nAquariaz.\nNel comune si trova il parco acquatico Aquariaz di 2.400 m\u00b2. "}
{"id": "1584925", "revid": "65028866", "url": "https://it.wikipedia.org/wiki?curid=1584925", "title": "Esperantista", "text": ""}
{"id": "1584935", "revid": "119637391", "url": "https://it.wikipedia.org/wiki?curid=1584935", "title": "Signed, Sealed, Delivered I'm Yours", "text": "Signed, Sealed, Delivered I'm Yours \u00e8 un singolo del cantautore statunitense Stevie Wonder, pubblicato nel 1970 come estratto dall'album \"Signed Sealed &amp; Delivered\".\nDescrizione.\nIl singolo \u00e8 la prima canzone prodotta interamente da Wonder, oltre che la prima canzone ad essere supportata dal coro femminile delle \"Wonderlove\". Inoltre \u00e8 il primo brano a procurare al cantante una nomination ai Grammy awards, anche se poi il premio and\u00f2 a Clarence Carter."}
{"id": "1584939", "revid": "1833487", "url": "https://it.wikipedia.org/wiki?curid=1584939", "title": "Secchio", "text": "Un secchio \u00e8 un contenitore cilindrico o, pi\u00f9 frequentemente, a forma di cono tronco con un'apertura in alto e un fondo piatto, di solito attaccato a un manico semicircolare.\nI secchi sono stati usati fin dall'antichit\u00e0, soprattutto per trasportare acqua da una sorgente o da un pozzo verso recipienti permanenti come i barili. I secchi possono essere usati anche per trasportare vernici, sabbia e alimenti. Nelle fattorie sono utilizzati per dare da mangiare a cavalli e mucche e per raccogliere frutta come le mele. Nella pesca vengono utilizzati per reperire acqua di mare o mantenervi il pesce vivo.\nUn tempo costruito principalmente in legno, poi vi sono stati costruiti anche in metallo, rame o lamiera stagnata, nonch\u00e9 in epoca moderna sono in commercio principalmente in plastica. Esistono secchi \"piegabili\" fatti con tela cerata per dare acqua e cibo ai cavalli mentre si \u00e8 in viaggio.\nRiferimenti letterari.\nIl secchio \u00e8 al centro del poema eroicomico in ottava rima \"La secchia rapita\" di Alessandro Tassoni (secolo XVII).\nModi di dire.\nL'espressione \"buona notte al secchio\" significa che qualcosa \u00e8 irrecuperabile. Deriva dal fatto che spesso capitava che si spezzasse la corda utilizzata per far calare un secchio nel pozzo. Il secchio andava cos\u00ec irrimediabilmente perduto."}
{"id": "1584948", "revid": "1318658", "url": "https://it.wikipedia.org/wiki?curid=1584948", "title": "Dollaro delle Kiribati", "text": "Il dollaro (localmente, \"taara\" o \"tara\") \u00e8 una valuta usata nelle Kiribati dall'indipendenza. Non \u00e8 una valuta libera ma \u00e8 legata con un tasso di 1:1 al dollaro australiano. Le monete sono state emesse nel 1979 e nel 1989 e circolavano accanto alle banconote e monete del dollaro australiano. Non ci sono pi\u00f9 emissioni di moneta dal 1989 (da parte della Royal Australian Mint), con eccezione di un'emissione ridotta nel 1992, ma tutte queste monete sono ormai diventate rare ad essere ancora in circolazione.\nNella colonia britannica delle Isole Gilbert ed Ellice erano in circolazione prima la Sterlina australiana e poi il Dollaro australiano (1966).\nMonete.\nLe monete sono state introdotte nel 1979 con valori da 1, 2, 5, 10, 20 e 50 cents e 1 dollaro \u2013 e da 2 dollari nel 1989. Ad eccezione delle monete da 50 cents e da 1 dollaro, le monete hanno le stesse dimensioni delle corrispondenti monete australiane. I 2 dollari del 1989 sono rotondi e pi\u00f9 larghi della moneta australiana di 2 dollari del 1988. La moneta da 50 cents \u00e8 pi\u00f9 piccola e circolare mentre quella da 1 dollaro \u00e8 pi\u00f9 grande e dodecagonale."}
{"id": "1584952", "revid": "104458", "url": "https://it.wikipedia.org/wiki?curid=1584952", "title": "Portes du Soleil", "text": "Le Portes du Soleil, ovvero le Porte del Sole, sono un comprensorio sciistico che vanta 650\u00a0km di piste tra Francia e Svizzera.\nI paesi che fanno parte di questo comprensorio sono Abondance, Avoriaz, La Chapelle-d'Abondance, Ch\u00e2tel, Les Gets, Montriond, Morzine, Saint-Jean-d'Aulps per quanto riguarda il territorio francese. Nel territorio svizzero aderiscono al comprensorio Champ\u00e9ry, Morgins, Torgon, Val-d'Illiez, Les Crosets, Champoussin."}
{"id": "1584953", "revid": "1442080", "url": "https://it.wikipedia.org/wiki?curid=1584953", "title": "Piero de Ponte", "text": "Di origine astigiana, nacque da Antonio Giovanni del Ponte signore di Castellero e Lombriasco e Luisa di San Martino di Agli\u00e8.\nEntrato nell'Ordine, nel 1462, giunse a Rodi e nel 1503 venne nominato capitano della torre e fortezza del Molo di San Nicol\u00f2. \u00c8 assai probabile la sua partecipazione alla battaglia di Alessandretta del 1503.\nDopo essere stato Siniscalco dell'Ordine ed aver curato gli interessi degli ospedalieri nelle commende italiane\ndivenne Governatore dell'isola di Lango alla caduta di Rodi nelle mani degli ottomani, il giorno di capodanno del 1523 e qui rimase sino al 1534 quando ricevette la notizia della sua elezione all'incarico di Gran Maestro dell'Ordine, in successione a Philippe Villiers de L'Isle-Adam a Malta.\nDel Ponte mor\u00ec per\u00f2 il 18 novembre 1535, 15 mesi dopo la sua elezione. Egli venne sepolto nella cappella di Nostra Signora della Vittoria del Forte Sant'Angelo, a Birgu, sull'isola di Malta. Successivamente, i suoi resti vennero sepolti nella cripta della Concattedrale di San Giovanni a La Valletta, Malta."}
{"id": "1584959", "revid": "1684799", "url": "https://it.wikipedia.org/wiki?curid=1584959", "title": "Theodor Fontane", "text": "Biografia.\nLe origini e l'infanzia.\nHeinrich Theodor Fontane era figlio del farmacista Louis Henry Fontane, ugonotto nato in Guascogna, e francese era anche la madre, nata nelle Cevenne. Il nonno paterno, Pierre Barth\u00e9lemy Fontane, era pittore e musicista e fu segretario di gabinetto della regina Luisa di Prussia, prima consorte di Federico Guglielmo III.. \u00abCome sono poco tedesco!\u00bb - scriver\u00e0 Theodor - \u00abIn ogni momento sento le mie origini latine, e ne sono orgoglioso\u00bb.\nTheodor visse nella citt\u00e0 natale fino all'et\u00e0 di 7 anni. Il padre - di carattere allegro ma leggero - sperper\u00f2 al gioco il patrimonio familiare e dovette vendere il suo negozio di farmacista, situato in un'eccellente posizione al centro della citt\u00e0. Dopo aver estinto gli ultimi debiti, acquist\u00f2 una piccola farmacia a Swinem\u00fcnde, per cui la famiglia dovette abbandonare Neuruppin.\nNel 1832 e nel 1833 Theodor frequent\u00f2 il ginnasio Friedrich-Wilhelms nella citt\u00e0 natale, dopo di che entr\u00f2 nella scuola tecnica Karl Friedrich Kl\u00f6den a Berlino. Con la separazione dei genitori, nel 1834 si trasfer\u00ec presso lo zio Augusto, fratellastro del padre, e nel 1835 incontr\u00f2 per la prima volta la sua futura consorte Emilie Rouanet-Kummer, anch'essa oriunda della Linguadoca ma all'aspetto, \u00abpi\u00f9 che una ragazza francese, pareva una ciociara degli Abruzzi\u00bb.\nGiovinezza e primi scritti.\nNel 1836 interruppe gli studi tecnici ed inizi\u00f2 la sua formazione di farmacista. Pubblic\u00f2 la sua prima novella \"Geschwisterliebe\" (Amore fraterno) nel 1839.\nOttenuto il suo diploma nel dicembre di quell'anno, nell'autunno del 1840 inizi\u00f2 il praticantato farmaceutico a Burg, presso Magdeburgo. Scrisse in quel periodo le sue prime poesie.\nNel 1841 contrasse la febbre tifoide ma pot\u00e9 ristabilirsi dalla malattia presso i suoi genitori a Letschin.\nGuarito, lavor\u00f2 come aiuto-farmacista prima a Lipsia, quindi a Dresda, ed infine nella farmacia del padre a Letschin.\nNel 1843 fu introdotto da Bernhard von Lepel nel circolo letterario \"Tunnel \u00fcber der Spree\", di cui fu membro dal 1844 al 1865. Dall'aprile 1844 fino al marzo dell'anno successivo svolse il suo servizio militare come \"volontario di un anno\", congedandosi con il grado di caporale.\nNel corso degli anni, dopo aver lavorato per il padre, si impieg\u00f2 a Berlino presso la farmacia polacca del dottor Julius Eduard Schacht. L'8 dicembre 1845 si fidanz\u00f2 con Emilie Rouanet-Kummer. Nel marzo 1847 ottenne il brevetto di \"Farmacista di prima classe\". L'anno successivo combatt\u00e9 da rivoluzionario nella cosiddetta \"rivoluzione di marzo\" ed in quel periodo pubblic\u00f2 quattro testi di impronta radicale sulla \"Berliner Zeitungs-Halle\", organo del \"Comitato Democratico della Germania\". Fu quindi impiegato nell'ospedale berlinese di Betania.\nDalla farmacologia al giornalismo.\nIl 30 settembre 1849 decise di lasciare definitivamente l'attivit\u00e0 farmacologia per lavorare come libero autore. Sorsero cos\u00ec i suoi primi scritti politici sul foglio radicale \"Dresdner Zeitung\" e nel medesimo anno fu pubblicato il suo primo libro \"Uomini ed eroi. Otto canti prussiani\". Nel 1850 spos\u00f2 Emilie Rouanet-Kummer e la coppia and\u00f2 ad abitare a Berlino. All'inizio ebbero problemi finanziari, poich\u00e9 Fontane non trovava impiego ma un anno dopo fu assunto dalla \"Centralstelle f\u00fcr Pre\u00dfangelegenheiten\", per la quale fece un viaggio a Londra (1852) e successivamente vi risiedette dal 1855 al 1859.\nIn quel periodo fu il primo ad informare il pubblico con le sue corrispondenze \"Englischer Artikel\" sul movimento artistico dei Preraffaelliti. Con il cambiamento di governo nella casa reale di Prussia, confid\u00f2 su una liberalizzazione dell'arte nel paese e termin\u00f2 la sua attivit\u00e0 di corrispondente da Londra per rientrare in patria.\nQui per\u00f2 non trov\u00f2 alcun lavoro redazionale e si dedic\u00f2 alla letteratura dei viaggi, che a met\u00e0 del secolo XIX conobbe un vero e proprio \"boom\".\nComparvero i suoi primi articoli sulla sua citt\u00e0 natale Neuruppin, ad esempio \"Il giardino del Tempio\" (ex giardino del principe ereditario Federico di Prussia) sulla \"Kreuzzeitung\".\nDai rapporti di viaggio, arricchiti con storie e storielle, nacque nel 1861 il libretto \"La contea di Ruppin\" e un anno dopo la seconda edizione sovraintitolata \"Viaggio nel Magdeburgo\"\nFino a pochi anni prima della sua morte Fontane rielabor\u00f2 quest'opera, che in totale cont\u00f2 ben cinque edizioni, la modific\u00f2 ed integr\u00f2 pi\u00f9 volte, in parte con il suo giovane ex vicino di casa di Neuruppin, il commerciante Alexander Gentz. Questi lavori formarono la base per le successive opere di Fontane.\nNel 1860 gli nacque il sesto figlio, una femmina, Marta (\"Mete\"), e nello stesso anno egli entr\u00f2 nella redazione del foglio conservatore-reazionario, orientato pietisticamente, \"Neuen Preu\u00dfischen (Kreuz-)Zeitung\" (Nuova gazzetta (Croce-) Prussiana), che annoverava fra i membri del comitato fondatore anche Bismarck. In questa redazione Fontane fu attivo fino al 1870. Nel 1864 era nato il suo ultimo figlio, Federico e nel medesimo anno Theodor si rec\u00f2 a Copenaghen ove scrisse sulla guerra fra Prussia e Danimarca.\nDal 1870 Fontane lavor\u00f2 come critico teatrale e nello stesso anno prese una vacanza per visitare, in piena guerra franco-prussiana, Parigi. Qui fu arrestato ingiustamente come sospetto di spionaggio ma fu liberato grazie all'intervento in suo favore da parte dello stesso Bismarck. Fra il 1874 ed il 1876 Fontane intraprese in compagnia della moglie numerosi viaggi in Austria, Italia e Svizzera.\nIl romanziere.\nAlla fine di questi viaggi decise di non scrivere pi\u00f9 per la stampa periodica e di vivere come libero scrittore. Fu nominato proprio nel 1876 segretario dell'Accademia di Belle Arti di Berlino, ma resse per poco tempo l'incarico. Scrisse quindi numerose opere finch\u00e9 fu colpito, nel 1892, da una grave ischemia cerebrale. Il medico gli consigli\u00f2, per distrarsi dalla malattia, di raccontare per iscritto i suoi ricordi infantili ed egli segu\u00ec il consiglio, rimettendosi cos\u00ec bene dal malanno da completare il romanzo Effi Briest, altri due romanzi e il suo scritto autobiografico: \"Da venti a trenta\".\nNel 1887 mor\u00ec in un ospedale di Berlino il suo primo figlio, George, a causa di una peritonite, mentre i successivi tre erano deceduti poco dopo la nascita.\nCome membro della Chiesa riformata francese, dopo la sua morte fu sepolto nel cimitero della medesima in Berlino.\nLo stile.\nFontane fu un eminente rappresentante del \"realismo poetico\" tedesco. Nei suoi romanzi riusc\u00ec a caratterizzare molto bene i suoi personaggi, cos\u00ec come ne rappresent\u00f2 molto bene la loro comparsa, l'ambiente ed il loro modo di esprimersi. Tipiche sue sono le conversazioni che si svolgono in circoli ristretti (detti anche \"Causerie\"), quali un pranzo di gala, nel corso delle quali le persone seguono convenzioni mondane e svelano i loro effettivi interessi, spesso contro la loro stessa volont\u00e0. Spesso Fontane giunge implicitamente a una critica sociale partendo da quella ai singoli individui. Il suo stile \u00e8 inoltre permeato di una leggera vena di umorismo.\nLa gran parte dei suoi romanzi pi\u00f9 significativi nacque dopo il compimento dei suoi sessant'anni ed evidenziano una benevola distanza critica dai conflitti amorosi dei suoi personaggi. Tutti i romanzi e le novelle sono \"raccontati dall'autore\" ma proprio nelle parole dei protagonisti che dialogano si inserisce come artificio un momento in cui il gesto del racconto diviene personale.\nLe opere.\nTheodor Fontane fu anche giornalista (inizialmente per la Kreuzzeitung) e tradusse nel 1842 l\"'Amleto\" di Shakespeare. Inoltre si devono alla sua penna drammi, storie, biografie, scritti di guerra, lettere, diari, critiche teatrali, articoli di giornale e scritti programmatici.\nBallate e poesie.\nFontane scrisse pi\u00f9 di 250 poesie, fra cui:\nOpere di Fontane sul grande schermo.\nDalle sue opere letterarie furono tratti inoltre numerosi film, fra i quali ben quattro da \"Effi Briest\" e tre da \"Mathilde M\u00f6hring\"."}
{"id": "1584962", "revid": "767487", "url": "https://it.wikipedia.org/wiki?curid=1584962", "title": "Didier de Saint-Jaille", "text": "Era originario della Francia.\nPoco si sa ad ogni modo della sua vita prima di essere eletto Gran Maestro, carica che ad ogni modo consegu\u00ec e mantenne per pochissimo tempo: egli mor\u00ec infatti durante il viaggio che stava compiendo per giungere a Malta, ove prendere ufficialmente possesso dell'incarico assegnatogli."}
{"id": "1584983", "revid": "287204", "url": "https://it.wikipedia.org/wiki?curid=1584983", "title": "Juan de Homedes", "text": "Biografia.\nDi origini spagnole, durante il suo regno tese a consolidare il potere dell'Ordine su Malta costruendo nuove fortificazioni per difendere l'isola dai continui attacchi dei corsari turchi provenienti dalle coste berbere della Tunisia.\nAd ogni modo, fu sotto il suo regno che, nel 1551, i cavalieri persero la loro fortezza nordafricana di Tripoli in favore degli ottomani, comandati dal famoso Capitano corsaro Turgut Reis (Dragut) e dall'Ammiraglio arabo Sin\u0101n. Homedes addoss\u00f2 la colpa al Governatore militare di Tripoli, Gaspard de Vallier, che venne deposto ed imprigionato. De Vallier venne in seguito riabilitato dal Gran Maestro Jean Parisot de la Valette."}
{"id": "1584984", "revid": "1787156", "url": "https://it.wikipedia.org/wiki?curid=1584984", "title": "Carmelo Mancuso", "text": "Carriera.\nGiocatore.\nCome giocatore vest\u00ec le maglie di e in Serie A e di Messina, , e Lecce in Serie B. Si ricorda per la sua superba prestazione al San Paolo nella stagione 1985-1986 con la maglia del Milan: stante l'infortunio di Alberigo Evani, fu schierato sulla fascia sinistra e contro ogni pronostico rese pi\u00f9 difficile del previsto la partita di Diego Armando Maradona, marcandolo a uomo costantemente senza lasciargli il tempo di gestire la palla. Solo nel finale il Napoli si impose per 2-0 (76' e 86').\nAllenatore.\nNella sua Sicilia inizi\u00f2 la sua carriera di allenatore nella stagione 2002-03, allenando l'Atletico Catania nel girone B dell'Eccellenza Sicilia, venendo esonerato e sostituito dal tecnico Rosario De Cento.\nSuccessivamente, tra il 2004 e il 2006, divenne allenatore della squadra Allievi del , nel periodo in cui la squadra maggiore giocava in serie A.\nIn seguito, tra il 2006 e il 2008, assunse la guida della squadra Primavera.\nDopo il fallimento del Messina, il 13 ottobre 2008 decise di lavorare come Istruttore per la Scuola Calcio dell'Universit\u00e0 di Messina.\nNel 2010 assume l'incarico di Responsabile del settore giovanile del Citt\u00e0 di Messina.\nL'anno seguente ricoprir\u00e0 lo stesso ruolo nell'ACR Messina, allora in serie D, allenando pure la squadra Juniores.\nIl 25 luglio 2014 diventa il tecnico della Spadaforese in Promozione, portando la sua squadra fino agli spareggi per la finale play-off e venendo battuto dal Troina per 3-1.\nIl 4 giugno 2015 allena il in Eccellenza, guidando la squadra all'11\u00ba posto.\nIl 1 luglio 2016 allena il Torregrotta, sempre in Eccellenza, venendo esonerato l'11 ottobre dopo la sconfitta interna con il Real Avola per 1-3, sostituito dal suo \"secondo\" Giuseppe Borelli.\nIl 6 ottobre 2017 siede sulla panchina della squadra Allievi delle Rappresentative Provinciali messinesi.\nIl 23 luglio 2018 diventa il nuovo allenatore dell'Igea Virtus in serie D.\nNel luglio 2019 assume l'incarico di allenatore degli Allievi regionali Under-17 del Messina.\nPer la stagione 2020-21 ricopre il ruolo di Vice allenatore dell' FC Messina. Con l'addio di Massimo Costantino, il 28 agosto 2021 viene promosso alla guida del club peloritano, in serie D. L' 11 ottobre per\u00f2, dopo la sconfitta sul campo della Gelbison e aver raccolto un solo punto in cinque incontri di campionato, viene sollevato dall'incarico."}
{"id": "1584985", "revid": "36426", "url": "https://it.wikipedia.org/wiki?curid=1584985", "title": "Ferdinando III il Santo", "text": ""}
{"id": "1584986", "revid": "47767", "url": "https://it.wikipedia.org/wiki?curid=1584986", "title": "Solidea", "text": "Origine e diffusione.\nL'origine del nome non \u00e8 chiara, a causa della scarsa documentazione in proposito; pu\u00f2 rappresentare un nome di matrice ideologica, che proclama la lealt\u00e0 verso una \"sola idea\" politica (anarchica, libertaria, socialista e via dicendo), diffusosi dopo che in epoca fascista era stato proibito l'uso di nomi che richiamassero palesemente posizioni politiche contrarie. La sua diffusione \u00e8 circoscritta all'Emilia-Romagna e alla Toscana.\nOnomastico.\nIl nome \u00e8 adespota, ossia privo di santa patrona, e l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "1584989", "revid": "119321351", "url": "https://it.wikipedia.org/wiki?curid=1584989", "title": "Antonio Centa", "text": "Biografia.\nDi origini friulane, nacque a Maniago che allora era in provincia di Udine, si trasferisce durante la prima guerra mondiale a Ferrara con la famiglia. Cresciuto lavora nel mondo delle ceramiche friulane emigrando poi giovanissimo, nel 1929, negli Stati Uniti dove prosegue la sua attivit\u00e0 artigianale ed entrando nello staff del famoso pugile di origine friulana Primo Carnera mettendosi in luce come giovane brillante, affascinante e volitivo.\nRientrato in Italia ha l'occasione di entrare nel mondo del cinema e si impone improvvisamente nella met\u00e0 degli anni trenta esordendo nel 1935 in \"La luce del mondo\" di Gennaro Righelli, film in cui recita accanto a Kiki Palmer, Corrado Racca, Enzo Biliotti e Aristide Baghetti.\nDiventa uno dei nomi pi\u00f9 interessanti dello \"star system\" italiano negli anni tra il 1935 e il 1943, avendo il suo primo grande successo con \"Lo squadrone bianco\" nel 1936, film di propaganda che lo lanci\u00f2 in modo definitivo. \u00c8 stato partner di Assia Noris, Alida Valli, Isa Miranda, Caterina Boratto, Doris Duranti, Mar\u00eda Denis, Elsa De Giorgi, Elisa Cegani, Vivi Gioi, Luisa Ferida, Adriana Benetti e successivamente di Yvonne Sanson, Valentina Cortese, Dina Sassoli e molte altre dive. Ha incarnato spesso il ruolo di antagonista dell'eroe positivo proprio per la sua aria ironica e beffarda, rivaleggiando con Fosco Giachetti (\"Un colpo di pistola\", \"Fari nella nebbia\"), Andrea Checchi (\"Solitudine\"), Gino Cervi (\"Gente dell'aria\", \"T'amer\u00f2 sempre\") e altri ancora. \u00c8 stato diretto da registi come Augusto Genina, Alessandro Blasetti e Mario Camerini.\nDopo l'ultimo conflitto, Centa ha stentato a ritrovare ruoli primari, forse per i mutati gusti del pubblico o forse per via del suo \"look\" un po' appesantito. Prende comunque parte a film importanti (\"Assunta Spina\" di Mario Mattoli del 1948 dove \u00e8 accanto a Eduardo De Filippo e Anna Magnani e \"Ombre sul Canal Grande\" di Glauco Pellegrini del 1951, dove ritrova Isa Pola). Viene per\u00f2 sempre pi\u00f9 spesso impiegato in ruoli un po' secondari, seppure all'interno di film memorabili come in \"Una vita difficile\" di Dino Risi, dove \u00e8 l'accompagnatore e maturo corteggiatore di Lea Massari nel night club versiliano oppure nel celeberrimo \"Vite vendute\" di Clouzot dove \u00e8 il convincente capitano del campo. \nIl 10 novembre 1974, per la Rai, Francesco Savio gli fece un'intervista radiofonica tuttora conservata presso il Centro Sperimentale di Cinematografia.\nPur avendo mantenuto la sua residenza ufficiale al paese natio, Maniago, Centa and\u00f2 a vivere - dopo essersi ritirato definitivamente dal mondo del cinema alla fine degli anni sessanta - di nuovo a Ferrara dove gest\u00ec, per un certo periodo, un importante e storico ristorante nel centro della citt\u00e0 estense. Fu proprio sulla strada del ritorno verso Ferrara che, dopo aver passato la Pasqua a Maniago, ebbe un incidente stradale nei pressi di Rovigo e mor\u00ec a seguito delle ferite riportate il 19 aprile 1979.\nAlla sua figura, al suo percorso nel cinema, e alla sua vita privata, non sempre illuminata dai riflettori delle cronache mondane, e anzi per qualche aspetto ancora avvolta dal mistero, \u00e8 dedicato \"Il perdente gentiluomo: vita e arte di Antonio Centa\" di Gloria De Antoni e Oreste De Fornari, prodotto dalla Cineteca del Friuli."}
{"id": "1584991", "revid": "1318658", "url": "https://it.wikipedia.org/wiki?curid=1584991", "title": "BME Recordings", "text": "La BME Recordings \u00e8 una etichetta discografica fondata da Lil Jon, Vince Phillips, Rob McDowell ed Emperor Searcy. La BME distribuisce con la Warner Bros. Records, tuttavia Lil Jon, gli East Side Boyz, Chyna Whyte e Oobie producono sotto TVT Records. Un artista BME, Lil Scrappy, viene prodotto anche dalla G-Unit Records di 50 Cent. Viene comunemente chiamata dagli artisti \"BME Click\". BME sta per \"Black Market Entertainment\".\nPer lungo tempo Lil Jon e il suo gruppo da quando hanno formato l'etichetta sono sempre andati alla ricerca di nuovi talenti da mettere sotto contratto. Molti di loro erano ancora agli esordi e sono stati scoperti personalmente da Lil Jon in questo caso come A&amp;R, altri invece erano gi\u00e0 famosi precedentemente e cercavano solo un contratto discografico con l'etichetta o per promuovere qualche loro singolo famoso o per pubblicare qualche album nuovo in cui avevano lavorato. Molti di questi hanno trovato il successo grazie alla BME, infatti per un periodo di tempo l'etichetta ha trovato il suo successo ed era conosciuta da molti rapper del \"south\" che la elogiavano.\n2000-2001.\nFu nel 2000 che Lil Jon incominci\u00f2 a fondare la sua etichetta discografica. Appena uscito dalla So So Def di Jermaine Dupri, Lil Jon stava per pubblicare il suo secondo album con gli East Side Boyz \"We Still Crunk\" per\u00f2 dopo aver lasciato l'etichetta Lil Jon era senza una label che lo sosteneva n\u00e9 il suo gruppo n\u00e9 le vendite del disco appena pubblicato, cos\u00ec ebbe l'idea di formare una label indipendente con l'aiuto di Vince Philips che \u00e8 appunto la BME Recordings. Verso met\u00e0 2000 Lil Jon fece il suo primo contratto discografico con la sua etichetta e nel suo album We Still Crunk, ma la BME era ancora agli esordi e non ancora sufficientemente buona a livello di business e visto che nessun'altra etichetta come una major lo sosteneva o lo distribuiva l'album non ottenne il successo desiderato.\nVerso la fine del 2000 Lil Jon scopri Bo Hagon, per portarlo al successo e a farlo conoscere un po' di pi\u00f9 nella scena rap del sud. Lil Jon dato che con la sua etichetta era anche un A&amp;R oltre che produttore esecutivo, fa partecipare Bo Hagon nel suo album e canto in diverse canzoni come in \"We Don't Need That\" in cui Bo Hagon fa una demo cantata interamente da lui, ma partecipo anche in \"Uuh Ooh!\" e in \"Fuck Security\" sempre nel medesimo album. Grazie al beatmaker di Atlanta, Bo Hagon fu abbastanza notato tra i rapper del sud degli States, soprattutto in Georgia e ad Atlanta. Inoltre entr\u00f2 nella BME anche Chyna White per la sua partecipazione nell'album di Lil Jon, ma l'anno dopo se ne and\u00f2 dall'etichetta e firm\u00f2 per la TVT Records.\nL'etichetta di Lil Jon per\u00f2 incominci\u00f2 a vedere il vero successo nel 2001 quando quest'ultima fu supportata dalla TVT che fece entrare il rapper del crunk nel mainstream. E a quel punto Lil Jon si mise alla ricerca di artisti esordienti da mettere sotto contratto che poi successivamente abbonderanno nella label. Nel 2001 fu scoperta da Lil Jon la cantante R&amp;B Oobie, che alla pubblicazione dell'album di Lil Jon collabor\u00f2 con lui. Lil Jon grazie alla TVT e alla sua BME pot\u00e9 promuovere il suo terzo disco con gli East Side Boyz Put Yo Hood Up ed ebbe molto successo, nel disco partecipano oltre a Oobie anche Bo Hagon e altri artisti della TVT e BME Recordings, come Chyna White e Too $hort.\n2002-2003.\nLa BME Recordings grazie alla certificazione a disco d'oro dell'album di Lil Jon incominci\u00f2 la sua scalata per il successo discografico. Lil Jon firmando per altre etichette indipendenti in quel periodo cre\u00f2 una sorta di coalizione tra la sua e le loro, infatti molti altri artisti agli esordi che venivano da altre label hanno firmato per la BME tra cui Bazel, Baby.D, Sirious Lord, ecc. Molti di loro hanno firmato per promuovere i singoli oppure i loro dischi ma solo per un periodo di tempo di circa 6 mesi giusto per avere il successo in pi\u00f9 con maggiori pubblicazioni o per un ritorno di scena al successo, poi firmavano per un'altra. Molti di questi artisti sono entrati nell BME per ritornare al successo perch\u00e9 per un periodo non erano stati pi\u00f9 notati. Per\u00f2 alcuni di loro se ne andarono dalla Baby D che pubblic\u00f2 il suo album Lil'Chopper Toy per l'etichetta. per\u00f2 dopo firm\u00f2 per la Def Jam South. Quelli che hanno continuato a restare nella BME erano Bo Hagon Oobie e pochi altri.\nNel 2002 inizialmente anche gli Ying Yang Twins volevano firmare per la BME, ma poi dopo qualche collaborazione con Lil Jon fecero di nuovo il contratto con la Collipark Records per la pubblicazione del loro secondo disco. In quello stesso anno Lil Jon guadagnava per l'etichetta solo per alcuni remix e mixtape negli album degli altri artisti: uno di questi era il brano I'm Serious di T.I. inserito nell'album omonimo, ma comunque grazie anche agli skit musicali e agli sketch pubblicitari l'etichetta si faceva comunque conoscere.\nL'8 ottobre 2002, Lil Jon firm\u00f2 per la Warner Bros. Records, una delle major molto ricercate nell'ambito del rap. Questa diede una spinta in pi\u00f9 al rapper per pubblicare facilmente Kings of Crunk che grazie alle garanzie della major distribu\u00ec sia per la TVT sia per la BME. E questo fu un altro vantaggio per il rapper di Atlanta. Lil Jon nel 2003 entro nella rivista Billboard per aver pubblicato due album di successo nello stesso triennio.\nInoltre nel 2003 la BME Recordings mise sotto contratto Chyna White per la pubblicazione del suo album Blood Street, per\u00f2 non ebbe molto successo e Chyna White usc\u00ec dall'etichetta. Nello stesso anno Lil Jon collabor\u00f2 con Shawty Putt per assoldarlo nella BME.\n2004-2005.\nGli anni d'oro della BME sono stati sicuramente il 2004 e 2005 che hanno portato Lil Jon a scoprire e assoldare artisti esordienti come Lil Scrappy, Dirty Mouth, Don.P, Lil L.A. dei Trillville che poi sono diventati grandi talenti del \"Dirty South\". E cos\u00ec anche Lil Scrappy e i Trillville entrarono nella grande famiglia della BME che si stava pian piano espandendo, Lil Jon nel 2004 produsse I loro album e li uni in un'unica edizione che poi entrarono nel Mixtape della BME Recordings dove si trovano tutti I pi\u00f9 grandi successi degli artisti dell'etichetta. Molti dicono che furono proprio Lil Scrappy e I Trillville a riportarla al successo dopo 3 anni di silenzio. I singoli di questi due artisti ebbero grande successo e rimpiazzati in numerose classifiche musicali, la BME per questo ci guadagn\u00f2 molto, e Lil Jon continu\u00f2 a promuovere ogni loro disco. Sempre in quell'anno Lil Jon mise sotto contratto Pitbull che precedentemente era stato scoperto dal rapper di Atlanta e aveva cantato anche in una demo del suo album del 2002 \"Kings of Crunk\". Pitbull che poi Lil Jon successivamente contribu\u00ec a rendere pi\u00f9 famoso gli produsse e pubblic\u00f2 l'album \"M.I.A.M.I\" che guadagn\u00f2 successo mainstream e disco d'oro. Ma la BME non si ferma perch\u00e9 subito dopo pubblic\u00f2 l'album di Bo Hagon \"Crunk In HD\" e le vendite per l'etichetta furono abbastanza alte. Successivamente verso la fine del 2004, il beatmaker di Atlanta pubblic\u00f2 Crunk Juice altro disco di grande successo per lui, per gli East Side Boyz e per la sua etichetta, nell'album collaborarono una multitudine di rapper, molti di questi gi\u00e0 famosi come Ice Cube e Snoop Dogg e parteciparono in alcuni brani anche I Trillville, Bo Hagon, Oobie e Lil Scrappy che appartenevano all'etichetta.\nNel 2005 Lil Jon continu\u00f2 a mettere sotto contratto artisti per la sua etichetta ma continu\u00f2 comunque pi\u00f9 spesso a produrre e a collaborare con quelli gi\u00e0 affiliati e infatti continu\u00f2 a produrre I brani di Lil Scrappy e I Trillville per il loro mixtape che sarebbe venuto a breve. Dopo pubblic\u00f2 sempre per la BME l'album di Oobie \"OOBieby\" e nel frattempo nello stesso anno Lil Jon cambia il logo dell'etichetta, dalla sola scritta grande fu cambiato il titolo \"BME RECORDINGS\" in caratteri pi\u00f9 piccoli e sopra \u00e8 stata aggiunta l'immagine di uno squalo.\n2006-2010.\nLil Jon dopo due anni dal successo dell'etichetta aveva cominciato a pubblicare pi\u00f9 singoli che album per la sua label, in seguito molti artisti della BME da firmare sempre per quest'ultima hanno incominciato a produrre in maniera indipendente e infatti molti di loro si sono creati le proprie etichette (non molto conosciute come la BME) per promuovere la maggior parte dei loro brani pi\u00f9 l\u00ec che nella label di Lil Jon. Lil Scrappy dopo la faida tra Young Turk e quella di Pastor Troy era inizialmente uscito alla fine del 2005 dalla BME per andare nell'etichetta di 50 Cent la G-Unit, ma nel 2006, Lil Jon ha avuto l'idea di unire la sua label con quella di 50 Cent per far s\u00ec che tutt'\u00e8 due potessero avere il medesimo profitto, infatti la \"G$Up\" \u00e8 stata l'unione tra queste due etichette che hanno pubblicato nel medesimo anno l'album di Lil Scrappy \"Bred 2 Die, 2 Born Live\" cos\u00ec alla fine quest'ultimo poteva evitare di firmare l'album per tutte e due le etichette. Sempre nel 2006 Lil Jon pubblic\u00f2 ancora per la BME alcuni suoi singoli come \"Act A Fool e \"Snap Yo Fingers inizialmente inseriti nel suo album Crunk Rock ma che purtroppo non \u00e8 stato pi\u00f9 pubblicato. Dopo un po' E-40 rapper proveniente dalla West Coast, in cerca di ritornare al successo un po' perso durante gli anni e dopo l'ultimo album del 2003, decise di firmare per la BME per il suo nuovo album My Ghetto Report Card, l'album \u00e8 stato completamente prodotto da Lil Jon\". \"\nDopo qualche anno ancora Lil Jon promuove alcuni brani e singoli di altri artisti sempre messi sotto contratto dalla BME come Gucci Mane nel singolo \"I Am J\" o il singolo di Twip \"Get Some\". Nel 2007 Lil Jon partecipa al mixtape di Chyna White e quest'ultima firmo di nuovo per la BME Recordings insieme con la TVT per il suo quarto lavoro. Nel 2008 Lil Scrappy ritorna nella BME Recordings.\nNel 2010 Lil Jon pubblica dopo 4 anni di lavoro sospeso un altro suo album per la sua label che \u00e8 Crunk Rock che quattro anni prima non era stato pi\u00f9 pubblicato e messo in commercio. Crunk Rock ha ospitato molti rapper del \"south\" tra cui molti di loro affiliati alla BME e altri che se ne erano andati dall'etichetta, inoltre nel disco collabora di nuovo con Lil Jon, Pastor Troy nel brano \"Throw It Up 2\". Oggi Lil Jon produce ancora per la sua etichetta e coopera con altre del suo stesso livello, e promuove vari singoli per quest'ultima."}
{"id": "1584992", "revid": "6923", "url": "https://it.wikipedia.org/wiki?curid=1584992", "title": "Giorgia Passeri", "text": "Biografia.\n\u00c8 laureata in Filosofia ed attualmente svolge attivit\u00e0 di autrice, scrittrice e continua ad occuparsi di teatro come regista. \nInizia la carriera nel mondo dello spettacolo recitando in ambito teatrale, per poi passare nel 1984 alla conduzione del contenitore per ragazzi \"Ciao Ciao\" su Rete 4. Successivamente, nel 1989, diviene la conduttrice di \"Big!\", trasmesso su Rai 1 nella stessa fascia oraria del programma della concorrenza \"Bim bum bam\".\nTerminata l'esperienza di \"Big!\" le viene proposto un ruolo in \"Non \u00e8 la RAI\", relativo alla gestione dell'angolo della posta, ma la conduttrice decide di rifiutarlo in quanto non in linea con il suo stile di conduzione. Abbandonata la televisione, anche a causa della sopraggiunta maternit\u00e0, torna successivamente a lavorare come attrice e nella regia teatrale. \nHa ricoperto l'incarico di Collaboratore Artistico presso il Teatro Agor\u00e0 80 in Roma."}
{"id": "1584993", "revid": "106456", "url": "https://it.wikipedia.org/wiki?curid=1584993", "title": "Swinem\u00fcnde", "text": ""}
{"id": "1584995", "revid": "74801", "url": "https://it.wikipedia.org/wiki?curid=1584995", "title": "Claude de la Sengle", "text": "Suo successore sar\u00e0 il famoso Jean Parisot de la Valette.\nVita.\nNativo francese, de la Sengle, divenne Bal\u00ec della Langue d'Aubusson. Venne coinvolto numerose volte nelle battaglie dei corsari turchi e del Capitano corsaro Targut Reis nel Mar Mediterraneo e nel nordafrica, specialmente negli assedi di Djerba e Tripoli.\nDe la Sengle diede un consistente apporto all'assetto militare di Malta, in particolare dal 1554 con lo sviluppo della citt\u00e0 di Senglea, che da lui prese il nome e {che ottenne di poter portare sul proprio gonfalone cittadinoi lo stemma di famiglia di Claude de la Sengle. Egli ingrand\u00ec anche il forte San Michele con grandi bastioni e complet\u00f2 il forte di Sant'Elmo, iniziato dal suo predecessore, Juan de Homedes.\nDe la Sengle mor\u00ec a Notabile, come era nota in quel tempo la citt\u00e0 di Medina il 18 agosto 1557 e venne sepolto nella cappella del forte Sant'Angelo. Il suo cuore venne sepolto nella Chiesa dell'Annunciazione, presso Rabat, sull'Isola di Malta."}
{"id": "1584997", "revid": "339392", "url": "https://it.wikipedia.org/wiki?curid=1584997", "title": "Monza Calcio", "text": ""}
{"id": "1585007", "revid": "78273", "url": "https://it.wikipedia.org/wiki?curid=1585007", "title": "San Giovanni di Motta di Livenza", "text": ""}
{"id": "1585010", "revid": "92723", "url": "https://it.wikipedia.org/wiki?curid=1585010", "title": "Dollaro delle Tuvalu", "text": "Il dollaro \u00e8 una valuta delle Tuvalu. Dal 1966 al 1976, come parte della colonia delle Isole Gilbert ed Ellice, le Tuvalu hanno adoperato come moneta il dollaro australiano. Nel 1976 le Tuvalu, come colonia autonoma (1976) e come futuro stato indipendente (1978), hanno iniziato ad emettere le proprie monete in doppia circolazione accanto a quelle australiane, di produzione della Royal Australian Mint. Queste monete circolano insieme alle banconote e monete australiane. Il dollaro delle Tuvalu non \u00e8 una valuta indipendente e non ha il suo codice ISO 4217; \u00e8 trattato come equivalente al dollaro australiano, con parit\u00e0 fissa. L'ultima emissione delle monete \u00e8 del 1994 e le monete in circolazione sono difatti diventate rare.\n\"Per la valuta usata in precedenza nelle Isole Gilbert ed Ellice, vedi Sterlina australiana e Sterlina oceaniana.\"\nMonete.\nNel 1976 sono state introdotte monete con i valori di 1, 2, 5, 10, 20 e 50 \"cents\" e da 1 dollaro. La moneta di bronzo da 1 e 2 cent e quelle in cupronichel da 5, 10 e 20 cent avevano le stesse misure e la stessa composizione delle corrispondenti monete australiane. Invece la moneta rotonda in cupronichel da 50 cent era diversa da quella dodecagonale australiana e quella ennagonale in cupronichel da 1 dollaro (i 9 lati simboleggiano le 9 isole delle Tuvalu) ha anticipato di otto anni la moneta australiana da 1 dollaro. Come in Australia le monete da 1 e 2 cent sono state a poco a poco ritirate, ma quella locale da 2 dollari non \u00e8 mai stata introdotta. Dal 1994, non vi \u00e8 stata nessun'emissione di monete: la circolazione \u00e8 divenuta rara e sono state rimpazziate dai dollari australiani, anche se le monete tuvaluane continuano ad avere corso legale."}
{"id": "1585018", "revid": "125978997", "url": "https://it.wikipedia.org/wiki?curid=1585018", "title": "Wolf O'Donnell", "text": " \u00e8 un personaggio immaginario della serie di videogiochi \"Star Fox\" di Nintendo. \u00c8 sia il capo della squadra di mercenari Star Wolf che rivale di Fox McCloud. Il team viene inizialmente assunto da Andross per abbattere la squadra di Star Fox; anche se senza successo, i duelli tra le due squadre portano Wolf a sviluppare sia un riluttante rispetto per Fox che il desiderio di sconfiggerlo.\nCaratteristiche.\nLeader del team Star Wolf, \u00e8 un lupo antropomorfo di colore grigio. Ha una benda sull'occhio destro che pi\u00f9 avanti nella serie viene rimpiazzata da un visore di colore azzurro. Inizialmente comandato dall'imperatore Andross, Wolf sviluppa una forte rivalit\u00e0 con Fox McCloud, e diventa presto il suo rivale. Dopo aver subito una pesante sconfitta su Fichina, Wolf e il suo team riappaiono sul Venom, pieni di ferite ma ancora molto agguerriti. Nuovamente vengono sconfitti da Fox e i suoi compagni. Wolf riappare in \"\", dove stringe un'alleanza temporanea col suo rivale per sconfiggere la minaccia degli Aparoidi. Wolf ricopre nuovamente il ruolo di aiutante in \"Star Fox Command\", dove dichiara di provare un certo rispetto per Fox.\nAltre apparizioni.\n\"Wolf\" appare come personaggio giocabile in \"Super Smash Bros. Brawl\", nel quale per\u00f2 non gioca una parte principale nella storia. L'abbigliamento di Wolf in \"Brawl\" \u00e8 una versione modificata della sua tuta in \"Assault\" e \"Command\", con dei guanti senza dita da cui fuoriescono i suoi artigli affilati. Inoltre, in questo gioco Wolf mostra comportamenti selvatici.\nWolf riappare anche in \"Super Smash Bros. for Nintendo 3DS e Wii U\", ma non sar\u00e0 giocabile.\nRitorna come personaggio giocabile nel capitolo successivo, in \"Super Smash Bros Ultimate\" per Nintendo Switch.\nWolf O'Donnell compare nel franchise dell'universo di \"The Insuperable Dodi\". La sua prima apparizione \u00e8 nell'episodio \"Tu ti opponi, noi reagiamo\" quando Fox e Falco raggiungono il suo pianeta di conquista per prendere la gemma della realt\u00e0 prima di Vincenzo De Luca; Wolf decide di aiutarli per difendere la gemma, seppur opposto a collaborare con Fox. Tuttavia il piano fallisce e De Luca si prende la gemma della realt\u00e0. Non \u00e8 chiaro se Wolf \u00e8 stato vittima dello schiocco o meno. Giunge sulla terra per la battaglia finale, ma solo per rubare della tecnologia usata per costruire la tuta \"Superior Black Panther\" per Dodi. Il personaggio \u00e8 l'antagonista della serie \"Guardians of the Galaxy\" e sar\u00e0 l'antagonista principale della saga del franchise \"The Galaxy Saga\".\nAccoglienza.\nWolf \u00e8 apparso al settimo posto nella lista de \"I 7 migliori rivali\" di \"GamesRadar\". \"WhatCulture\" ha affermato che l'ossessione di Wolf di distruggere Fox \"porta ad alcuni dei combattimenti tra cani pi\u00f9 esilaranti e impegnativi del gioco\", e lo ha classificato al cinquantunesimo posto nella sua lista dei \"100 migliori cattivi di videogiochi di tutti i tempi\". Nel 2014, Patrick Lindsey di \"Paste\" ha classificato Wolf O'Donnell come il terzo miglior lupo nei videogiochi. Jeremy Parish di Polygon ha elencato Wolf come 54\u00b0 miglior personaggio comparso nella serie \"Smash\". Gavin Jasper di \"Den of Geek\" ha classificato Wolf come 38\u00b0 miglior personaggio di \"Super Smash Bros. Ultimate\". Michael Derosa di Screen Rant ha classificato Wolf come settimo miglior personaggio da utilizzare in \"Super Smash Bros. Ultimate\"."}
{"id": "1585020", "revid": "52076", "url": "https://it.wikipedia.org/wiki?curid=1585020", "title": "Mitologia egizia", "text": ""}
{"id": "1585023", "revid": "1318658", "url": "https://it.wikipedia.org/wiki?curid=1585023", "title": "Assedio di Rouen", "text": "L'assedio di Rouen \u00e8 un episodio bellico della guerra dei cent'anni.\nAntefatto.\nAl momento dell'assedio la citt\u00e0 aveva una popolazione di 20.000 abitanti, il che la rendeva una delle principali citt\u00e0 in Francia e la sua cattura era cruciale per la campagna di Normandia. Dal 1415 circa Rouen era stata rafforzata e rinforzata dai francesi ed era il luogo pi\u00f9 straordinariamente difeso che gli invasori avessero mai affrontato. L'anno precedente Enrico V aveva conquistato con successo un'altra importante citt\u00e0 della Normandia dopo l'assedio di Caen.\nPreludio.\nQuando gli inglesi raggiunsero Rouen, le mura furono difese con 60 torri, ciascuna contenente tre cannoni e 6 porte protette da i barbacane. La guarnigione di Rouen era stata rinforzata da 4000 uomini e c'erano circa 16.000 civili disposti a sopportare un assedio. La difesa era schierata da un esercito di balestrieri al comando di Alain Blanchard, comandante delle balestre (\"arbal\u00e9triers\"), e secondo in comando di Guy le Bouteiller, capitano borgognone e comandante generale.\nL'assedio.\nPer assediare la citt\u00e0, Enrico decise di allestire quattro accampamenti fortificati e di barricare la Senna con catene di ferro, circondando completamente la citt\u00e0 con l'intenzione degli inglesi di far morire di fame i difensori. Il duca di Borgogna, Giovanni Senza Paura, aveva conquistato Parigi ma non tent\u00f2 di salvare Rouen e consigli\u00f2 ai cittadini di badare a se stessi. A dicembre, gli abitanti mangiavamo gatti, cani, cavalli e persino topi. Le strade erano piene di cittadini affamati. La citt\u00e0 ha espulso pi\u00f9 di 12.000 poveri per risparmiare cibo. Enrico non avrebbe permesso al popolo di lasciare la linea d'assedio, e cos\u00ec gli affamati ed espulsi da Rouen furono costretti a vivere nel fossato scavato vicino alle mura della citt\u00e0 per la sua protezione. Anche gli inglesi provavano compassione per le persone affamate. Il giorno di Natale del 1418, Re Enrico permise a due sacerdoti di dare da mangiare agli affamati, ma presto la giornata fin\u00ec e il popolo torn\u00f2 a morire miseramente nel fosso. \nNonostante diverse sortite guidate dalla guarnigione francese, questo stato di cose \u00e8 continuato. La vigilia di Capodanno Bouteiller chiese delle trattative con gli inglesi. Dopo dieci giorni di negoziazioni, i difensori francesi decisero che si sarebbero arresi il 19 gennaio 1419 se non fosse arrivato alcun aiuto. I francesi sopravvissuti sarebbero stati autorizzati a mantenere le loro case e propriet\u00e0 se avessero rinunciato a 80 ostaggi, pagato 300.000 corone d'oro e giurato fedelt\u00e0 agli inglesi. Alain Blanchard, che aveva giustiziato prigionieri inglesi, fu giustiziato dagli inglesi di conseguenza quando la citt\u00e0 cadde.\nConseguenze.\nEnrico ha continuato a prendere tutta la Normandia, a parte Mont-Saint-Michel, che ha resistito alla pressione degli avversari. Rouen divenne la principale base inglese nel nord della Francia, consentendo a Enrico di lanciare campagne su Parigi e pi\u00f9 a sud nel paese."}
{"id": "1585025", "revid": "2184720", "url": "https://it.wikipedia.org/wiki?curid=1585025", "title": "A chi mi dice", "text": "A chi mi dice \u00e8 una canzone della boy band Blue. Si tratta di un adattamento in italiano del brano \"Breathe Easy\", tratto dal loro terzo album \"Guilty\", scritto da Tiziano Ferro e pubblicato come singolo nel 2004. Il singolo \u00e8 senz'altro quello di maggior successo in Italia. \"A chi mi dice\" ha esordito in classifica direttamente al primo posto, vi \u00e8 rimasto per otto settimane consecutive ed \u00e8 rimasto in classifica per oltre 8 mesi (passando, tra l'altro, 6 mesi nella top 20). La longevit\u00e0 del brano in classifica \u00e8 confermata anche dal fatto che i due singoli successivi del gruppo, \"Bubblin\"' e \"Curtain Falls\" sono entrati e usciti dalla top 50, mentre \"A chi mi dice\" rimaneva saldamente in classifica. Gi\u00e0 dopo pochi mesi dal suo ingresso in classifica, il brano era stato certificato Disco d'oro in Italia, dove \u00e8 inoltre risultato il secondo singolo pi\u00f9 venduto del 2004, alle spalle di \"Fuck It (I Don't Want You Back)\" di Eamon.\nL'autore del testo, Tiziano Ferro, molto spesso ha cantato il pezzo nei suoi concerti ed in pi\u00f9 di un'occasione ha anche dichiarato di volerla incidere prima o poi.\nCover.\nNel 2016 la canzone viene interpretata da Fausto Leali in duetto con Mina, ed esce come primo singolo estratto dall'album \"Non solo Leali\".\nNel 2017 \"A chi mi dice\" compare in \"Singoloni\", album d'esordio di Auroro Borealo.\nUn'altra cover della canzone \u00e8 stata fatta dal gruppo de Il Volo nel 2019, inclusa nell'album \"Musica\"."}
{"id": "1585033", "revid": "3831", "url": "https://it.wikipedia.org/wiki?curid=1585033", "title": "Lethifold", "text": ""}
{"id": "1585034", "revid": "767487", "url": "https://it.wikipedia.org/wiki?curid=1585034", "title": "Epitaph (Necrophagist)", "text": "Epitaph \u00e8 il secondo album della band technical death metal tedesca Necrophagist pubblicato nel 2004 dalla Relapse Records.\nEsso presenta rispetto al precedente Onset of Putrefaction una maggiore componente tecnica e mostra meno affinit\u00e0 col Brutal, bens\u00ec si avvicina maggiormente al Death classico, infatti il sound \u00e8 molto meno pesante o brutale rispetto al precedente Onset of Putrefaction.\nTutte le canzoni sono state composte da Muhammed, ad eccezione di \"Symbiotic In Theory\", composta da lui e il secondo chitarrista Christian M\u00fcenzner.\nNelle canzoni \"The Stillborn One\" e \"Only Ash Remains\" sono contenuti riferimenti rispettivamente a Per Elisa di Ludwig Van Beethoven e di Romeo e Giulietta di Prokofiev.\nLa copertina \u00e8 stata disegnata da Sascha Ehrich."}
{"id": "1585037", "revid": "2059534", "url": "https://it.wikipedia.org/wiki?curid=1585037", "title": "Pietro del Monte (gran maestro)", "text": "Biografia.\nFiglio di Francesco e Margherita Ciocchi del Monte, zia di Giulio III, successe al Gran Maestro La Vallette a Malta. Egli continu\u00f2 l'opera del suo predecessore nella costruzione della citt\u00e0 de La Valletta.\nUno dei suoi pi\u00f9 grandi contributi dalla storia di Malta fu la costruzione della Porta Del Monte che venne demolita nell'Ottocento e rimpiazzata con la Porta Vittoria, eretta dal governo britannico in onore della propria regina."}
{"id": "1585041", "revid": "767487", "url": "https://it.wikipedia.org/wiki?curid=1585041", "title": "La notte dei resuscitati ciechi", "text": "La notte dei resuscitati ciechi (\"La noche de las gaviotas\") \u00e8 un film diretto da Amando de Ossorio nel 1975. Si tratta del quarto e ultimo capitolo della saga dei Templari resuscitati ciechi. \u00c8 noto anche con il titolo di \"Terror Beach\".\nTrama.\nSpagna. Alcuni Templari legano una donna, la uccidono e il suo cuore viene dato in bocca ad un idolo. Al giorno d'oggi un uomo, il dottor Henry Stein, con la moglie Joan si trasferiscono in un piccolo villaggio vicino alla costa. Il vecchio dottore se ne va tutto contento e dice loro di stare attenti e di non uscire di notte. Henry lo accompagna al villaggio, da dove partir\u00e0. Un uomo, Teddy, arriva ferito a casa del dottore, spaventando all'inizio Joan. Al ritorno di Henry viene curato. In paese sono tutti strani e di notte si sentono sinistri rumori: campane che suonano, gabbiani che cantano e lugubri inni. Il dottore e la moglie prendono una ragazza del posto, Lucy, a lavorare con loro.\nUna sera una ragazza del villaggio di nome Tilda Flanagan irrompe in casa del dottore, gridando che vogliono prendere lei. Ma arrivano subito i genitori e Henry la affida a loro piuttosto titubante, sapendo che la giovane ha sicuramente bisogno di cure. Ben presto, grazie a Teddy, vengono a sapere dei sacrifici che si svolgono di notte, a cui deve sottoporsi anche Lucy.\nStein decide allora di salvarla, ma cos\u00ec attira la collera dei \"cavalieri del mare\", che altro non sono se non i Templari risorti. Lucy spiega che il sacrificio di giovani vergini avviene ogni notte per sette notti ogni sette anni. Si barricano in casa; i Templari riescono a uccidere Teddy, ma gli altri tre fuggono con i cavalli. Ben presto anche Lucy pagher\u00e0 e il Dottore capisce che soltanto distruggendo l'idolo si possono distruggere i Templari..."}
{"id": "1585045", "revid": "838137", "url": "https://it.wikipedia.org/wiki?curid=1585045", "title": "Sebastiano Rosso", "text": "Biografia.\nNato a Chiaramonte Gulfi nel 1912, ha svolto il ministero sacerdotale nell'arcidiocesi di Siracusa, ricoprendo diversi cariche tra cui quella di rettore del seminario arcivescovile e rettore del santuario della Madonna delle Lacrime.\nPapa Paolo VI lo nomina vescovo di Piazza Armerina e il 6 gennaio 1971, giorno dell'Epifania di Cristo, fu consacrato vescovo.\nMercoled\u00ec 8 gennaio 1986, per motivi di salute, chiede a papa Giovanni Paolo II di dimettersi da vescovo di Piazza Armerina e gli viene accordata la richiesta.\n\u00c8 morto il 7 febbraio 1994 ed \u00e8 sepolto nella cattedrale di Piazza Armerina.\nGenealogia episcopale.\nLa genealogia episcopale \u00e8:"}
{"id": "1585046", "revid": "1310927", "url": "https://it.wikipedia.org/wiki?curid=1585046", "title": "Sportclub Rheindorf Altach", "text": "Lo Sportclub Rheindorf Altach (chiamato comunemente Altach e noto come \"CASHPOINT SCR Altach\" per ragioni di sponsorizzazione) \u00e8 una societ\u00e0 calcistica austriaca con sede ad Altach, nel land Vorarlberg.\nStoria.\nLa squadra fu fondata il 26 dicembre 1929 come sezione calcistica della polisportiva Turnerbund Altach. Il club cess\u00f2 temporaneamente di esistere dal 1937 al 1\u00ba marzo 1946, quando fu fondata la polisportiva Sportvereinigung Altach. Tale societ\u00e0 fu sciolta nel 1949, ma la sezione calcistica divent\u00f2 indipendente il 5 marzo dello stesso anno cambiando il nome in Sportclub Rheindorf Altach.\nLa squadra ha vinto per tre volte la Regionalliga West guadagnandosi la promozione nella Erste Liga, la seconda serie nazionale, ma nelle prime due occasioni retrocedette in Regionalliga. Dopo la terza promozione ottenuta nel 2004, l'Altach riusc\u00ec a restare in Erste Liga e fu promosso in Bundesliga dopo la vittoria della Erste Liga nella stagione 2005-2006.\nNella stagione 2008-2009 ha concluso il campionato al 10\u00ba posto ed \u00e8 retrocesso in Erste Liga. Ha vinto il campionato cadetto nel 2013-2014, conquistando la promozione in Bundesliga dopo cinque anni di assenza.\nVincitrice della Erste Liga 2013-2014, dalla stagione 2014-2015 milita in Bundesliga, prima divisione del campionato austriaco di calcio. La stagione si conclude con un inatteso terzo posto, che vale la qualificazione alla successiva Europa League. Nella stagione 2016-17, la squadra si trova prima in classifica dopo 20 partite. Termina la stagione al quarto posto, qualificandosi ancora per i preliminari di UEFA Europa League 2017-2018. Qui gli austriaci, partendo dal primo turno, eliminano prima i georgiani del Chikhura Sachkhere (nel ritorno tra le mura amiche terminato 1-1, l\u2019Altach mette a segno un gol al 7\u00ba minuto dall\u2019incredibile distanza di circa 65 metri dalla porta), poi i bielorussi della Dinamo Brest, ed infine i favoriti del Gent; al playoff, per\u00f2, saranno gli israeliani del Maccabi Tel Aviv ad assicurarsi un posto nella fase a gironi. \nNel 2017-18 la squadra termina il campionato al settimo posto.\nStadio.\nLa squadra gioca le partite casalinghe nell'impianto dello Schnabelholz, capace di spettatori, di cui a sedere. Facente parte del complesso sportivo cittadino (lo \"Sportanlage Schnabelholz\") inaugurato nel 1990, \u00e8 noto come \"CASHPOINT Arena Altach\" per motivi di sponsor.\nRosa 2021-2022.\n\"Aggiornata al 14 febbraio 2022.\"\nRosa 2020-2021.\n\"Aggiornata al 12 febbraio 2021.\""}
{"id": "1585052", "revid": "466539", "url": "https://it.wikipedia.org/wiki?curid=1585052", "title": "The Walrus and the Carpenter", "text": "The Walrus and The Carpenter, tradotta in italiano come Il Tricheco e il Carpentiere, Il Tricheco e il Legnaiuolo o Il Tricheco e il Falegname a seconda delle edizioni, \u00e8 il titolo di un poemetto nonsense scritto da Lewis Carroll e pubblicato nel 1871 in \"Attraverso lo specchio e quel che Alice vi trov\u00f2\".\nLa composizione.\n\"Il Tricheco e il Carpentiere\" \u00e8 inclusa nel capitolo 4 di \"Attraverso lo specchio\". \u00c8 formata da 18 strofe, ognuna delle quali \u00e8 composta da sei versi la cui rima \u00e8 ABCBDB, per un totale di 108 versi. La storia, narrata da Tweedledum e Tweedledee (nelle varie traduzioni italiane resi anche come Tuidledum e Tuidled\u00ec, Piripip\u00f2 e Piripip\u00f9, Pincopanco e Pancopinco), parla di due personaggi, il Tricheco e il Falegname, a passeggio sulla spiaggia in una notte di luna col sole splendente, seguiti da quattro giovani ostriche, a cui si aggiunge un altro quartetto, e un altro ancora e il seguito cresce sempre pi\u00f9 finch\u00e9, dopo averle trascinate con loro per un miglio, i due si siedono su uno scoglio provvisti di una pagnotta, sale, pepe e aceto, e banchettano mangiandosi tutte le ostriche.\nLa narrazione lascia interdetta Alice che in un primo momento prende le parti del Tricheco e dei suoi sentimenti di piet\u00e0 (\u00abPreferisco il Tricheco (...) perch\u00e9 era un po' addolorato per le povere ostriche\u00bb), successivamente si schiera col Carpentiere, che \u00abalmeno ne ha mangiate meno del Tricheco\u00bb, concludendo dopo una pausa di riflessione che \u00aberan due tipi piuttosto antipatici\u00bb.\nLe due figure sono state anche interpretate secondo un'ottica religiosa. Nell'introduzione al quinto capitolo di un testo su religione e cultura popolare, \"Il Tricheco e il Falegname\" \u00e8 considerata un'accusa nei confronti delle religioni costituite. Il Tricheco \u00e8 associato a Buddha o al buddismo in generale, mentre il Falegname richiama invece da vicino la figura di Ges\u00f9 Cristo e si riferisce alle religioni occidentali.\nIn realt\u00e0 la scelta del Carpentiere come secondo personaggio \u00e8 piuttosto casuale: nel suo \"The Annotated Alice\" Martin Gardner riporta una nota manoscritta dello stesso Lewis Carrol indirizzata a sir John Tenniel e avente come oggetto le illustrazioni del capitolo. In essa l'autore d\u00e0 completa facolt\u00e0 al disegnatore di disegnare un carpentiere, una farfalla (\"Butterfly\") o un baronetto (\"Baronet\") accanto al tricheco: tutte e tre le parole, in inglese, hanno la stessa metrica e si adattavano perfettamente al resto del componimento. Poich\u00e9 fu Tenniel e non Carrol a scegliere il secondo personaggio, \u00e8 probabile che qualsiasi interpretazione simbolica sia da ritenersi inesatta; del resto lo stesso Gardner spiega, nella medesima opera, che non sempre il simbolismo nelle avventure di \"Alice\" \u00e8 intenzionale."}
{"id": "1585062", "revid": "17654", "url": "https://it.wikipedia.org/wiki?curid=1585062", "title": "Sex-symbol", "text": ""}
{"id": "1585068", "revid": "123527225", "url": "https://it.wikipedia.org/wiki?curid=1585068", "title": "I'm Outta Love", "text": "I'm Outta Love \u00e8 il singolo di debutto della cantautrice statunitense Anastacia, estratto dal suo primo album, \"Not That Kind\". Scritta da Anastacia, Sam Watters e Louis Biancaniello, ha ricevuto recensioni positive dai critici musicali, ed \u00e8 stata distribuita a inizio 2000 negli Stati Uniti e nel mese di maggio in Europa, ad eccezione del Regno Unito dove la pubblicazione \u00e8 avvenuta a settembre.\nDescrizione.\nScritto e cantato da Anastacia, \u00e8 il primo singolo estratto dall'album di debutto \"Not That Kind\". Il singolo lancia la carriera e l'album della cantante ai vertici delle classifiche in Europa e Australia. Il singolo fa vincere ad Anastacia numerosi premi, tra i pi\u00f9 importanti, un MTV Europe Music Awards per \"Miglior artista Pop\" e due World Music Awards nelle categorie, \"Miglior artista emergente\" e \"Artista dell'anno con maggiori vendite\".\nVideo musicale.\nIl video di \"I'm Outta Love\" \u00e8 stato diretto da Nigel Dick e girato al Park Plaza Hotel a Los Angeles tra il 9 e il 10 ottobre, 1999. Le coreografie sono state curate da Robin Antin. \nSinossi.\nNel video, si vede Anastacia su un palco eseguire il pezzo, mentre un uomo (Johannes Brugger) fra il pubblico \u00e8 improvvisamente attratto da lei, la cosa fa innervosire la sua fidanzata (Kristy Hoffman) e la coppia si divide. L'uomo segue Anastacia nel backstage, per consegnarle un biglietto. Per tutta risposta lei strappa il biglietto e va via.\nMusicisti.\nI \"credits\" di \"I'm Outta Love\" sono inclusi nel booklet dell'album \"Not That Kind\"."}
{"id": "1585080", "revid": "126257", "url": "https://it.wikipedia.org/wiki?curid=1585080", "title": "Cece Gherardini", "text": ""}
{"id": "1585083", "revid": "2110845", "url": "https://it.wikipedia.org/wiki?curid=1585083", "title": "Serge Daney", "text": "Partendo dalla critica dei film, Daney \u00e8 passato alla critica televisiva, fino a sviluppare una complessiva teoria critica dell'immagine.\nDopo aver fondato la rivista \"Visages du Cin\u00e9ma\" nel 1962, Serge Daney entr\u00f2 come critico ai Cahiers du Cin\u00e9ma, invitato da Jean Douchet, nel 1964. Per la famosa rivista di critica era la fine del cosiddetto \"periodo giallo\", cos\u00ec soprannominato per il colore originale delle copertine fino a quel momento. La prima generazione di critici, formatasi attorno ad Andr\u00e9 Bazin, quella di Fran\u00e7ois Truffaut, Jean-Luc Godard, \u00c9ric Rohmer e Jacques Rivette, era ormai passata alla regia e sui \"Cahiers\" si affacciava una seconda generazione di critici, fra i quali Daney, Serge Toubiana e Olivier Assayas sono i pi\u00f9 conosciuti. In questo periodo Daney, durante un viaggio a Hollywood, intervist\u00f2 per i \"Cahiers\" attori e registi molto noti come Howard Hawks, Leo McCarey, Josef Von Sternberg e Jerry Lewis.\nNel 1973, dopo alcuni viaggi in India e in Africa e dopo aver insegnato brevemente all', Daney assunse la direzione dei \"Cahiers du Cin\u00e9ma\" accanto a Serge Toubiana. Dopo un lungo periodo di accesi dibattiti teorici sull'impegno al cinema, spesso influenzati dall'ideologia maoista fra il 1968 e il 1972, Daney e Toubiana inaugurarono un ritorno al dibattito cinematografico vero e proprio, chiamando a intervenire sulle pagine dei \"Cahiers\" anche intellettuali che non si occupavano specificamente di cinema, come Michel Foucault, Jacques Ranci\u00e8re e Gilles Deleuze.\nIl critico cess\u00f2 definitivamente la sua collaborazione con la rivista nel 1981, andando a collaborare al quotidiano Lib\u00e9ration come critico cinematografico, ma con l'intenzione di creare una rubrica dedicata pi\u00f9 generalmente all'immagine nel suo complesso. Per questo motivo Daney si interess\u00f2 particolarmente della televisione e scrisse una serie di articoli sulla trasmissione televisiva dei film e sui programmi televisivi.\nDal 1985 al 1990 condusse \"Microfilms\", una trasmissione settimanale su Radio France Culture, durante la quale intervistava un ospite su temi collegati al cinema.\nNel 1991, dopo un'aspra polemica sul modo nel quale la televisione aveva coperto la Prima Guerra del Golfo, Daney decise di tornare alla critica cinematografica fondando la rivista trimestrale \"Trafic\", tuttavia poco tempo dopo, nel 1992, mor\u00ec per le conseguenze dell'Aids.\nIl Sicilia Queer filmfest ha dedicato alla memoria di Daney la sua sezione di storia del cinema, intitolata significativamente \"Carte postale \u00e0 Serge Daney\"."}
{"id": "1585090", "revid": "44876", "url": "https://it.wikipedia.org/wiki?curid=1585090", "title": "Alessandro Cucciari", "text": "Carriera.\nGiocatore.\nCresciuto nella , con la quale esordisce in Serie A nella stagione 1989-1990, nel campionato successivo lascia i giallorossi e intraprende un lungo percorso fra Serie B e Serie C1, vestendo le maglie di (con cui guadagna la promozione dalla cadetteria alla Serie A), , , (dove in un biennio ottiene due promozioni di fila, dalla Serie C1 alla Serie B e dalla Serie B alla Serie A) e (un'altra promozione dalla Serie B alla Serie A). \nNell'ottobre del 1998 passa dal Perugia alla . All'esordio in rossoverde segna al la rete dell'1-0; la partita termina 2-1 con gol di un altro neoacquisto dal club perugino, Tovalieri.\nDopo aver giocato per tre anni nella , nel 2003 viene acquistato dal , con il quale torna a militare nella massima categoria dopo tredici anni di assenza. Resta in Serie A anche nella stagione successiva, stavolta con la casacca del , totalizzando complessivamente 34 presenze in massima serie.\nIn carriera ha conseguito quattro promozioni in Serie A con (stagione 1990-1991), (1996-1997), Perugia (1997-1998) e (2002-2003), e una in Serie B con il Lecce (stagione 1995-1996).\nAllenatore.\nDopo il ritiro diviene, nella stagione 2012-2013, allenatore del nel campionato laziale di Eccellenza, con cui conquista la promozione in Serie D vincendo i play-off nazionali.\nSuccessivamente passa alla guida della , nel girone G della Serie D 2013-2014, con cui conquista la storica promozione in Lega Pro e sfiora il titolo di campione d'Italia dilettanti perdendo la finale contro il . Viene riconfermato anche nella stagione 2014-2015 in Lega Pro, togliendosi la soddisfazione di esordire con un prestigioso successo casalingo per 2-1 in rimonta ai danni del , sua ex squadra. Conquista con due giornate d'anticipo la salvezza, totalizzando 40 punti.\nIl 31 ottobre 2015, dopo la sconfitta con il (0-1), l'ottava in nove giornate di campionato, si dimette. Il 29 dicembre seguente torna sulla panchina del club romano, sostituendo l'esonerato Agenore Maurizi. Tuttavia il 17 aprile 2016 viene esonerato in seguito alla sconfitta per 3-1 contro il .\nStatistiche.\nStatistiche da allenatore.\n\"Statistiche aggiornate al 17 aprile 2016.\""}
{"id": "1585092", "revid": "1728", "url": "https://it.wikipedia.org/wiki?curid=1585092", "title": "Peng\u0151", "text": ""}
{"id": "1585095", "revid": "1543377", "url": "https://it.wikipedia.org/wiki?curid=1585095", "title": "Prefettura di Mekn\u00e8s-El Menzeh", "text": "La prefettura di Mekn\u00e8s-El Menzeh \u00e8 stata, dal 1991 al 2003 una delle prefetture del Marocco.\n\u00c8 stata in seguito unita alla prefettura di Al Isma\u00eflia per formare la nuova prefettura di Mekn\u00e8s.\nGeografia antropica.\nSuddivisioni amministrative.\nLa prefettura di Mekn\u00e8s-El Menzeh contava 6 municipalit\u00e0 e 18 comuni:"}
{"id": "1585096", "revid": "838137", "url": "https://it.wikipedia.org/wiki?curid=1585096", "title": "Vincenzo Cirrincione", "text": "Biografia.\nOrdinato sacerdote il 16 luglio 1950, ha svolto il ministero sacerdotale nell'arcidiocesi di Palermo, ricoprendo diverse cariche tra cui quella di superiore del seminario minore e maggiore, parroco e vicario generale, fino al 21 febbraio 1980 quando papa Giovanni Paolo II lo ha nominato vescovo titolare di Apollonia e vescovo ausiliare di Palermo.\nIl successivo 12 aprile \u00e8 stato ordinato vescovo nella cattedrale di Palermo dal cardinale Salvatore Pappalardo, arcivescovo di Palermo, coconsacranti Angelo Cella, anch'esso vescovo ausiliare di Palermo, e Giuseppe Petralia, vescovo di Agrigento.\nSei anni dopo, l'8 gennaio 1986, \u00e8 stato nominato dallo stesso papa Giovanni Paolo II vescovo di Piazza Armerina, iniziando ufficialmente il ministero episcopale il successivo 8 marzo.\nDopo sedici anni di episcopato in diocesi, \u00e8 morto improvvisamente il 12 febbraio 2002 nel seminario estivo di Montagna Gebbia di cui, con propri fondi, aveva portato a termine la costruzione e l'apertura.\nIl suo corpo riposa nella cattedrale di Piazza Armerina.\nGenealogia episcopale.\nLa genealogia episcopale \u00e8:"}
{"id": "1585097", "revid": "304380", "url": "https://it.wikipedia.org/wiki?curid=1585097", "title": "Pace di Anagni", "text": ""}
{"id": "1585099", "revid": "767487", "url": "https://it.wikipedia.org/wiki?curid=1585099", "title": "Psapp", "text": "Gli Psapp (pronunciato \"sap\") sono un gruppo di musica elettronica sperimentale formato dal tedesco Carim Clasmann e dall'inglese Galia Durant.Hanno realizzato quattro album (\"Tiger\", \"My Friend\", \"The Only Thing I Ever Wanted\", \"The camel's Back\" e \"What makes us glow\") e sei EPs (\"Northdown\", \"Do Something Wrong\", \"Rear Month\", \"Buttons and War\", \"Hi\" ed \"Early Cats and Tracks\"). Sono noti per la canzone \"Cosy in the Rocket\", sigla della serie TV \"Grey's Anatomy\" e si distinguono per la loro ironia sul palco: durante le esibizioni live lanciano infatti al pubblico gatti di peluche fatti da loro stessi. Il loro debutto risale alla primavera del 2003 con il singolo \"Scissory\", inserito nella compilation \"Indoor Shed\" per l'etichetta Deep Water. Alcune canzoni sono state inserite anche nelle serie TV \"The O.C.\" e \"Nip/Tuck\".\nBiografia.\nGalia Durant \u00e8 cresciuta in mezzo a dischi, libri ed arte: la madre, infatti, ha collezionato vinili, mentre il padre insegna storia dell'arte ed \u00e8 un profondo conoscitore della musica indiana. Galia ha assorbito questa variet\u00e0 di gusti, innamorandosi allo stesso modo degli inni di pace di Woody Guthrie e della musica acid jazz. A 8 anni ha imparato a suonare pianoforte e violino (anche se preferiva il suo vecchio Casio SK-8 del 1988 che tuttora gli Psapp continuano ad usare) e qualche anno pi\u00f9 tardi ha formato la sua prima band, i GO, con il fratello.\nCarim Classman \u00e8 invece cresciuto artisticamente in Germania, lavorando in diversi studi di missaggio e registrazione tra i quali quello di Colonia, dove ha conosciuto gruppi come Einst\u00fcrzende Neubauten e Die Toten Hosen; ha inoltre lavorato al famoso Inner Space Studio, creando, nel frattempo, musica per conto proprio. Si \u00e8 trasferito a Londra alla fine degli anni novanta, dapprima lavorando e poi prendendo anche la residenza in uno studio di King's Cross, tuttora quartier generale degli Psapp. Galia e Carim si sono conosciuti grazie ad amici comuni ed hanno cominciato a lavorare insieme spinti, tra l'altro, dalla comune passione per Tom Waits, The Cure, Eric Satie e Duke Ellington.\nCarriera.\nDopo un anno di sperimentazione, alla fine del 2002 (epoca in cui nasce il nome della band) il duo comincia a produrre demo, che invia a diverse case discografiche, nei quali gi\u00e0 emerge lo stile della band, caratterizzato da un'incredibile variet\u00e0 di suoni e rumori provenienti per lo pi\u00f9 da giocattoli, pupazzetti di gomma, strumenti per bambini (tra cui uno xilofono) e, pi\u00f9 in generale, qualsiasi oggetto che faccia rumore (tra cui barattoli di latta e portacenere meccanici).L'EP di debutto, dal titolo \"Do something wrong\", per l'etichetta Melodic, risale ad inizio 2003, seguito, nell'autunno dello stesso anno, dal singolo \"Difficult Key\". Dopo aver fatto amicizia con Robin Saville, componente della band ISAN, nell'inverno del 2004 Galia e Carim pubblicano con la sua etichetta personale, la Arable, l'EP \"Buttons and War\".Pi\u00f9 o meno in questo periodo, alcune canzoni degli Psapp giungono all'attenzione dei discografici statunitensi, che vengono subito attratti dalle loro sonorit\u00e0 e decidono di utilizzarle in alcune serie TV: \u00e8 cos\u00ec che \"Cosy in the rocket\" viene scelta come sigla del telefilm \"Grey's Anatomy\", la cui prima puntata va in onda sulla ABC nel marzo del 2005.Nel frattempo, nel marzo 2004 esce per il mercato giapponese l'EP, \"Northdown\", seguito da \"Rear moth\", un vinile di 4 tracce per l'etichetta Waiwya. Alcune di esse saranno contenute nell'album di debutto \"Tiger, my friend\", uscito nel febbraio 2005 per l'etichetta Aarble (con licenza di distribuzione alla Leaf per il mercato statunitense e canadese, alla Third Ear per quello giapponese e alla Gronland per gran parte di quello europeo). Il repentino successo richiama l'attenzione di numerose etichette indipendenti, ma nell'autunno del 2005 gli Psapp firmano il contratto con la casa discografica DOMINO, con la quale incidono tuttora.Alla fine del 2005 gli Psapp cominciano il loro primo tour di concerti live in Inghilterra e nel resto dell'Europa; data la difficolt\u00e0 di riprodurre dal vivo le loro complesse sonorit\u00e0, Carim e Galia si fanno affiancare da Gwen Cheeseman (violino), Eshan Khadaroo (percussioni), Jim Whelan (basso e tastiere) e Matt Jones (effetti audio).Nel 2006 ricevono il BMI Award per la migliore sigla di una serie TV con \"Cosy in the rocket\" e pubblicano il loro secondo album \"The Only Thing I Ever Wanted\", per la Domino.Il 26 ottobre 2008 \u00e8 uscito il terzo album del duo, \"The Camel's Back\", sempre per l'etichetta Domino Records.\nL'11 novembre 2013 \u00e8 stato pubblicato il loro quarto album \"What makes us glow\" con l'etichetta The State51 Conspiracy; il primo singolo estratto \u00e8 stato \"Wet Salt\"."}
{"id": "1585100", "revid": "767487", "url": "https://it.wikipedia.org/wiki?curid=1585100", "title": "Not That Kind (singolo)", "text": "Not That Kind \u00e8 un brano musicale della cantautrice statunitense Anastacia pubblicato nel 2000 come secondo singolo estratto dal suo omonimo album di debutto. \u00c8 stato scritto dalla stessa Anastacia, da Will Wheaton e da Marvin Young.\nIl video.\nDiretto da Marc Webb, il video per \"Not That Kind\" \u00e8 stato girato a New York. Il video comincia con Anastacia che canta il brano in un club. Nel video si vede Anastacia che parla con una ragazza su un divano rosso di pelle, a proposito del fatto di non voler stare in un posto come quello con un certo tipo di gente, nella sequenza successiva si ritorna ad Anastacia che canta sul palco e arrivata alla strofa \" ' Cause I'm not that kind of girl and it's not my kind of world no, it's not for me...\" si vede un ragazzo sul divano al posto della ragazza, che cerca di flirtare con Anastacia, avendo in risposta da essa per\u00f2, solo un \"i'm not that kind a girl\". in seguito Anastacia si allontana dal ragazzo e il video finisce con Anastacia che finisce di cantare la canzone sul palco"}
{"id": "1585103", "revid": "1543377", "url": "https://it.wikipedia.org/wiki?curid=1585103", "title": "My Aim Is True", "text": "My Aim is True \u00e8 il primo album discografico del cantautore inglese Elvis Costello, pubblicato il 22 luglio 1977 nel Regno Unito e nel marzo 1978 negli Stati Uniti.\nIl disco.\nApparso in piena epoca punk rock e new wave, nel 1977, Elvis Costello si \u00e8 sganciato presto da questi filoni.\nQuesto suo primo disco, prodotto da Nick Lowe, grezzo e inciso rapidamente, con una ironica copertina in cui posava da novello Buddy Holly, contiene comunque gi\u00e0 alcune canzoni di successo, come \"Alison\" o \"Less than Zero\", il primo singolo pubblicato da Costello.\nL'album \u00e8 stato registrato presso i Pathway Studios di Holloway (borgo londinese di Islington) in pochissimo tempo (circa 24 ore). Si tratta del primo di cinque dischi di Costello prodotti da Nick Lowe. Il gruppo di supporto che ha suonato con Costello nel disco, chiamato Clover, non \u00e8 accreditato nella versione originale dell'album a causa di disguidi contrattuali.\nLa rivista Rolling Stone l'ha inserito al 168\u00ba posto della sua lista dei 500 migliori album.\nNel 2007 l'album \u00e8 stato inserito nella Grammy Hall of Fame.\nSono uscite versioni rimasterizzate in CD nel 1997, nel 2001 e nel 2007, tutte con bonus track aggiuntive."}
{"id": "1585105", "revid": "59645", "url": "https://it.wikipedia.org/wiki?curid=1585105", "title": "Nikolaj Nikolaevi\u010d Yudeni\u010d", "text": ""}
{"id": "1585107", "revid": "1543377", "url": "https://it.wikipedia.org/wiki?curid=1585107", "title": "Battesimo", "text": "Il battesimo \u00e8 un sacramento presente nelle Chiese cristiane.\nLe parole \"battesimo\" e \"battezzare\" derivano dal greco (\u03b2\u03ac\u03c0\u03c4\u03b9\u03c3\u03bc\u03b1, \u03b2\u03b1\u03c0\u03c4\u03af\u03b6\u03b5\u03b9\u03bd), dove la radice corrispondente indica \"immergere nell'acqua\". In effetti il battesimo simboleggia il seppellimento dell'uomo \"vecchio\" nella morte di Cristo per la rinascita dell'uomo nuovo in Cristo.\nViene amministrato, per immersione (soprattutto nelle Chiese protestanti e nelle Chiese ortodosse, ma previsto anche dalla Chiesa cattolica) o per infusione (nella Chiesa cattolica), da un ministro del culto, ma in caso di emergenza chiunque pu\u00f2 battezzare nella fede della Chiesa, pronunciando la formula di rito. In tutte le Chiese cristiane, il battesimo apre l'accesso agli altri sacramenti. I candidati adulti al battesimo si dicono catecumeni.\nNel Nuovo Testamento.\nIl battesimo amministrato da Giovanni e ricevuto da Ges\u00f9.\nAlle soglie del Nuovo Testamento, Giovanni Battista predica nel deserto e realizza un \"battesimo di acqua\" come segno di conversione e di preparazione per accettare colui che battezzer\u00e0 \"in Spirito Santo e fuoco\" (cfr. Matteo ). Il battesimo di Giovanni accompagnava una predicazione esigente, nella linea dei profeti, che chiedeva agli uditori un cambio di pensiero cio\u00e8 una conversione, e l'abbandono delle sicurezze religiose legate all'appartenenza al popolo eletto (cfr. Luca ) e all'eliminazione delle ingiustizie (Luca ) perch\u00e9 il Regno di Dio era ormai prossimo, cio\u00e8 il messia stava per arrivare. Giovanni Battista diventa l'ultimo profeta e indica Ges\u00f9: \"Egli deve crescere e io invece diminuire\" (cfr. Giovanni ; \"Vulgata\": \"Illum oportet crescere, me autem minui\").\nAnche Ges\u00f9 si fece battezzare da Giovanni Battista: secondo il racconto dei vangeli, all'uscire Ges\u00f9 dall'acqua si aprirono i cieli, ed egli \"vide lo Spirito di Dio scendere come una colomba e venire su di lui\" (); si sent\u00ec (Marco ) la voce del Padre che disse: \"Questi \u00e8 il figlio mio prediletto, nel quale mi sono compiaciuto\" (Matteo ; Marco ; Luca ).\nSecondo la teologia cristiana le parole del Padre situano Ges\u00f9 in una relazione di figliolanza amorosa con Dio: Ges\u00f9 \u00e8 il Figlio che il Padre ama. Inoltre, la teologia cristiana approfondisce il significato delle parole pronunciate dal Padre alla luce dell'Antico Testamento:\nTuttavia, nella predicazione apostolica il battesimo ricevuto da Ges\u00f9 contrastava con l'annuncio della sua condizione divina. Lo stesso vangelo secondo Matteo () \u00e8 testimone di questo, e rileva che Giovanni domand\u00f2 a Ges\u00f9 spiegazione del fatto. La risposta di Ges\u00f9: \u00abLascia fare per ora, poich\u00e9 conviene che cos\u00ec adempiamo ogni giustizia\u00bb. Ges\u00f9 si \"converte\" alla volont\u00e0 del Padre, riceve in modo stabile lo Spirito Santo e inizia la sua missione di Messia d'Israele. Il gesto di ricevere il battesimo da Giovanni il battista \u00e8 interpretato, inoltre, dalle chiese cristiane alla luce della teologia dell'abbassamento: il Figlio di Dio ha voluto farsi uomo e condividere l'esperienza della morte, e di una morte ignominiosa, per liberare l'umanit\u00e0 dalla schiavit\u00f9 del peccato. Dunque il Figlio di Dio doveva fin dal principio della sua missione farsi uno con i peccatori, e ricevere cos\u00ec il battesimo di Giovanni. Questa spiegazione evangelica \u00e8 stata ampliata dalla teologia dei vari secoli:\nInoltre nel vangelo di Giovanni c'\u00e8 scritto: \"per loro io consacro me stesso, perch\u00e9 siano anch'essi consacrati nella verit\u00e0\"(Gv 17,19), quindi il battesimo dei cristiani prende la sua potenza dal battesimo di Cristo per opera di Giovanni che viene consacrato Messia dallo Spirito Santo cio\u00e8 capo della Chiesa che \u00e8 il Suo Corpo.\nIl battesimo amministrato da Ges\u00f9.\nIl Vangelo secondo Giovanni riporta il fatto che Ges\u00f9 battezzava () \u2212 anche pi\u00f9 di Giovanni Battista () \u2212 seppure non fosse lui in persona a battezzare, ma i suoi discepoli ().\nDopo la sua morte e Risurrezione, secondo quanto riportato nel vangelo secondo Matteo, Ges\u00f9 invia infine i suoi apostoli a predicare in tutto il mondo, dicendo loro:\nFede e battesimo dei pagani.\n descrive la visione di san Pietro che, mentre predica il Verbo, vede scendere lo Spirito Santo sui pagani che diversamente dai Giudei non erano circoncisi. Vedendo che Dio aveva concesso lo stesso dono elargito agli Apostoli nella Solennit\u00e0 di Pentecoste, dispose che anche i pagani incirconcisi fossero battezzati con l'acqua e nel nome di Ges\u00f9 Cristo.\nLa visione della discesa dello Spirito Santo sui pagani si ripete anche in Atti 11, dove non viene precisato se fossero gi\u00e0 stati battezzati. Viene detto che Dio \u00abha dato a loro lo stesso dono che a noi per aver creduto nel Signore Ges\u00f9 Cristo\u00bb (), mentre in modo simile afferma che, secondo tutti i profeti, la sola fede in \u00abGes\u00f9 Cristo, che \u00e8 il Signore di tutti\u00bb \u00e8 sufficiente per ottenere \u00abla remissione dei peccati per mezzo del suo nome\u00bb. Essa causa lo stesso effetto generato dalla grazia sacramentale del Battesimo, che fa s\u00ec che \u00abanche ai pagani Dio ha concesso che si convertano perch\u00e9 abbiano la vita!\u00bb.\nLa narrazione prosegue con la predicazione degli Apostoli per i greci non Giudei e la fondazione della prima comunit\u00e0 cristiana ad Antiochia.\nNelle prime comunit\u00e0 cristiane.\nNella Chiesa antica il battesimo veniva anche chiamato il \"Sacramento dell'Illuminazione\".\nNegli Atti degli Apostoli sono riportate le prime conversioni al cristianesimo da parte di ebrei e pagani successive alla prima predicazione apostolica dopo la Pentecoste, e si riporta che tremila persone \u00abaccolsero di cuore la sua parola\u00bb e \u00abfurono battezzati\u00bb, il libro degli Atti parla sempre del battesimo impartito a quanti essendosi ravveduti ed avendo creduto ubbidivano col battesimo al comandamento di Ges\u00f9 dando testimonianza pubblica della loro fede (), (). Secondo le chiese protestanti in origine il battesimo veniva conferito solo a coloro che accettavano gli insegnamenti degli apostoli e accettavano consapevolmente di diventare discepoli.\nLe testimonianze riportano che gi\u00e0 nel IV secolo era pratica diffusa battezzare i catecumeni (cio\u00e8 coloro che si preparavano al battesimo) nella veglia di Pasqua (come riportato per esempio nelle \"Confessioni\" di Agostino di Ippona, battezzato da Ambrogio di Milano nel 387 d.C.). Nelle prime comunit\u00e0 cristiane il battesimo rappresentava per coloro che si convertivano il punto di arrivo \u2013 insieme a cresima ed eucaristia\u00a0\u2013 di un lungo percorso di formazione, durante il quale i catecumeni erano ammessi a partecipare alla prima parte della messa (non ai riti di comunione). La diffusione della pratica di battezzare gli infanti, secondo parte della storiografia moderna, inizierebbe invece a diffondersi successivamente, a partire dal V secolo. Secondo altri autori, anche tra coloro che non sono legati alla teologia tradizionale cattolica Romana, ma piuttosto appartengono a correnti riformate, come Joachim Jeremias, invece, si tratterebbe di una pratica dei primissimi secoli della cristianit\u00e0, se non addirittura gi\u00e0 praticata dagli apostoli..\nQuesta ipotesi sembra essere supportata da alcuni passi biblici. In Lettera ai Colossesi il battesimo viene equiparato alla circoncisione dell'antico patto (la quale veniva impartita entro l'ottavo giorno di vita), in quanto sigillo della nuova ed eterna alleanza. In Prima lettera ai Corinzi il passaggio attraverso il mare raccontato nell'Esodo viene chiamato battesimo e viene sottolineato che tutti i presenti vennero coinvolti nel battesimo in rapporto a Mos\u00e8 (nel racconto veterotestamentario \u00e8 chiara la presenza di individui di ogni et\u00e0, quindi anche di bambini). In Atti degli Apostoli la salvezza risulta essere per i convertiti e per propriet\u00e0 commutativa per i loro figli. In quest'ultimo passo vi \u00e8 una chiara citazione di Deuteronomio , dove l'alleanza mosaica comprendeva esplicitamente anche i bambini. In Prima lettera ai Corinzi i figli dei convertiti vengono chiamati santi, dove il termine santo sta a significare separato (dai non credenti), quindi compresi nell'alleanza nuova (il termine santo viene usato in molti passi dell'Antico Testamento, riferito al popolo di Israele, per indicare il fatto che sia separato dal resto dei popoli, in quanto sotto l'alleanza divina; un esempio di tale utilizzo del termine in tal senso \u00e8 Levitico ).\nSecondo il Concilio di Trento.\nCon Decreto del 17 giugno 1546, il Concilio di Trento stabil\u00ec le verit\u00e0 della fede sul peccato originale, che singolarmente ogni membro della Chiesa Cattolica \u00e8 tenuto a professare, a pena di anatema.\nSecondo il Magistero, la disubbidienza di Adamo al comando di Dio in Paradiso procur\u00f2 le punizioni della perdita della santit\u00e0 e giustizia, della morte, e della schiavit\u00f9 del demonio \"che, in seguito, ebbe il potere della morte\" (n. 1). Il peccato, che \u00e8 \"la morte dell'anima\" (n. 1) e \"uno per la sua origine\" (n. 3), \u00e8 trasmesso all'intera discendenza di Adamo \"per generazione e non per imitazione\" (n. 3), non pu\u00f2 \"essere tolto con le forze della natura umana, o con altro mezzo, al di fuori dei meriti dell'unico mediatore\", Ges\u00f9 Cristo la cui Passione e Sangue divennero grazia giustificante, santificante e redentrice.\nQuesta grazia \u00e8 donata mediante il sacramento del Battesimo che \u00e8 l'unico modo per ottenere la remissione del peccato originale, e perci\u00f2 \u00e8 necessario anche agli infanti sebbene essi nascano privi di altri peccati e siano figli di genitori gi\u00e0 battezzati (n. 4). \nCon il rito battesimale sono rimessi anche tutti gli altri peccati in precedenza commessi dal fedele, cui \u00e8 donata la forza di resistere alla concupiscenza e alla passione per evitare cadute future. Secondo la dottrina cattolica, il battesimo non genera una forma di predestinazione, vale a dire che il credente peccatore pu\u00f2 perdere la vita eterna, anche dopo esser stato battezzato.\nIl Concilio riform\u00f2 anche l'istituto del padrinato e del madrinato, introducendo il limite massimo di un padrino e di una madrina per battesimo. Nell'Italia pre-tridentina, ai primogeniti erano associati un numero pi\u00f9 alto di affidatari dell'educazione cristiana che appartenevano ai pi\u00f9 alti ranghi sociali.\nNelle Chiese cristiane odierne.\nDottrina.\nCattolici e ortodossi credono nella cosiddetta \"rigenerazione battesimale\", cio\u00e8 che coloro che si battezzano per la salvezza, rinunciando espressamente a Satana e credendo in Cristo morto e risuscitato, sono liberati dal peccato originale e rigenerati come figli di Dio; entrano cos\u00ec a far parte della Chiesa, che \u00e8 la comunit\u00e0 dei credenti in Cristo. Per queste confessioni cristiane il battesimo consiste, in termini positivi, nell'immergersi nella morte di Cristo e nell'essere generati come nuove creature. Detto in termini negativi, consiste nella cancellazione del peccato originale, originato dal comportamento di Adamo ed Eva nel Paradiso terrestre: secondo l'espressione di san Paolo nella Lettera ai Romani, \u00abdove \u00e8 abbondato il peccato \u00e8 sovrabbondata la grazia\u00bb, cio\u00e8 si diventa figli di Dio, si viene incorporati a Cristo (persona in Cristo) e si entra a far parte della comunit\u00e0 dei salvati, la Chiesa. Se la persona che viene battezzata, su sua richiesta, \u00e8 adulta, o anche adolescente, con il Battesimo viene anche perdonata da Dio per tutte le colpe e i peccati commessi fino allora, senza bisogno del Sacramento della Confessione. Ovviamente, occorre che il fedele sia pentito profondamente dei suoi precedenti peccati, e richieda il perdono da Dio, tramite il Battesimo. Subito dopo, egli pu\u00f2 accostarsi alla Comunione. Un'eccezione unica nella sua vita.\nI protestanti della Riforma storica (luterani, calvinisti, anglicani e anabattisti), invece, considerano il battesimo un segno esteriore che rende visibile la rigenerazione che \u00e8 avvenuta, per \"sola fede\", nel credente (o che avverr\u00e0 quando questi sar\u00e0 consapevole).\nRito del battesimo.\nIl battesimo degli adulti si effettua anche per immersione, cio\u00e8 immergendo nell'acqua il candidato (oggigiorno, nella Chiesa cattolica di rito latino, \u00e8 pi\u00f9 diffuso e comune il Battesimo per infusione sul capo) oppure, nel caso del Battesimo dei bambini, per infusione, cio\u00e8 versando acqua sulla testa del candidato. Il gesto dell'acqua \u00e8 accompagnato nel rito dalle parole: \"\"Nome\", io ti battezzo nel nome del Padre e del Figlio e dello Spirito Santo\", ma alcune realt\u00e0 religiose come appunto alcuni gruppi protestanti battezzano nel nome di Ges\u00f9, non adempiendo al comandamento dato dallo stesso Ges\u00f9 quando mand\u00f2 i suoi discepoli in tutto il mondo per predicare l'Evangelo, insegnare tutto quello che avevano imparato dalle Scritture e battezzare nel Nome del Padre, del Figlio e dello Spirito Santo.\nPer alcuni il Battesimo significa la liberazione dal peccato e dal suo istigatore, il diavolo, essi pronunciano uno o pi\u00f9 esorcismi sul candidato. Questi viene unto con l'olio dei catecumeni, oppure il celebrante impone su di lui la mano, ed egli rinunzia esplicitamente a Satana per tre volte. Tale triplice rinuncia o promessa battesimale \u00e8 strettamente connessa alle tre tentazioni di Ges\u00f9 nel deserto e viene rinnovata durante la veglia pasquale.\nSecondo la Chiesa cattolica, i ministri ordinari del battesimo sono il vescovo e il presbitero, e, nella Chiesa latina, anche il diacono. In caso di necessit\u00e0, chiunque, anche un non battezzato, purch\u00e9 abbia l'intenzione di fare quanto fa la Chiesa, pu\u00f2 battezzare utilizzando la formula battesimale trinitaria perch\u00e9 il battesimo \u00e8 necessario alla salvezza (Mc 16,16).\nNel caso del battesimo dei bambini, costoro ricevono la designazione di un padrino e una madrina: questi hanno la funzione di accompagnare i primi passi del nuovo battezzato, e soprattutto di aiutare i genitori nell'educazione cristiana del fanciullo.\nIl sacramento cristiano anticamente veniva amministrato per immersione, solo agli adulti, in una vasca anche se gi\u00e0 la didach\u00e9 riporta in caso di necessit\u00e0: \"...versa nel capo tre volte l'acqua in nome del Padre, del Figlio e dello Spirito Santo\". Nelle liturgie orientali, il capo del battezzando \u00e8 rivolto verso est e il sacerdote celebrante recita la seguente formula sacramentale: \"il Servo di Dio, N., \u00e8 battezzato nel nome del Padre, e del Figlio, e dello Spirito Santo\".\nNel Medioevo si impose il rito per infusione. Il Concilio di Trento stabil\u00ec che ogni parrocchia avesse il proprio fonte battesimale e si sollecit\u00f2 l'amministrazione del sacramento ai bambini entro gli otto giorni dalla nascita.\nEt\u00e0 del battezzato.\nQuasi tutte le Chiese cristiane praticano il battesimo dei neonati e dei bambini (oltre, ovviamente, quello degli adulti convertiti), con l'eccezione di alcune denominazioni protestanti come gli anabattisti, i battisti, i pentecostali, e altri gruppi come Testimoni di Geova, mormoni e avventisti del 7\u00ba giorno che battezzano unicamente adulti, sostenendo che in tale prassi battesimale si pone maggiormente l'accento sulla scelta personale e consapevole del credente. In realt\u00e0 col termine adulto si intende in questo caso il raggiungimento della presunta et\u00e0 della ragione che varia fra una confessione e l'altra. I Mormoni considerano battezzabili i fedeli dagli otto anni in su.\nGli episodi battesimali riportati nel testo biblico riguardano soprattutto persone in et\u00e0 adulta.\nI cattolici considerano alcuni passi del Nuovo Testamento dove ci si riferisce al battesimo di intere \"case\" come il battesimo di adulti insieme con tutta la loro famiglia, includendo cio\u00e8 anche i bambini. Altri affermano il contrario per il fatto che spesso il termine \"casa\" com'\u00e8 usato, cio\u00e8 come sinonimo di famiglia, nella Bibbia esclude secondo loro i neonati (in Tito , si parla di apostati che \u00absovvertono intere famiglie\u00bb; in 1 Samuele si parla del padre di Samuele che \u00absale con tutta la sua casa\u00bb a Gerusalemme e nel versetto successivo che la madre e il figlio restano a casa). Occorre per\u00f2 notare che proprio perch\u00e9 il termine \"casa\" sta a indicare l'intera comunit\u00e0 familiare che successivamente viene specificato quali membri della casa sono esclusi dall'accezione del termine. Il termine greco usato nel N.T. \u00e8 oikos che indica sia la casa che la famiglia che anticamente comprendeva anche gli schiavi. Come per altri termini \u00e8 il contesto che fa scegliere. I cattolici fanno anche notare che in San Paolo fa un parallelo fra la circoncisione praticata dagli ebrei ai neonati di otto giorni e il battesimo (la Circoncisione a cui allude Paolo in questo testo non \u00e8 quella degli Ebrei, praticata, appunto ai bambini, ma quella del cuore che realizzavano i Cristiani in et\u00e0 adulta a motivo della loro fede in Cristo).\nLe comunit\u00e0 che sostengono l'esigenza di un battesimo in et\u00e0 adulta affermano il ritorno alla tradizione evangelica e il fatto che l'appartenenza alla comunit\u00e0 cristiana deve essere una scelta libera e consapevole dell'individuo e non dei genitori, scelta impossibile in tenera et\u00e0. Rimane un punto fermo, per alcune denominazioni cristiane, che il battesimo sia un rinnovo dell'alleanza proposta da Dio al popolo ebraico, simboleggiato dalla circoncisione.\nSant'Agostino difese la prassi del battesimo dei neonati a seguito della sua convinzione che questi ultimi fossero destinati all'inferno se morti prima di essere battezzati. Per dare risposta a chi non accettava questa visione, nel Medioevo si introdusse il concetto di limbo, recentemente disconosciuto da parte di Benedetto XVI.\nIl battesimo per procura.\nLa Chiesa di Ges\u00f9 Cristo dei Santi degli Ultimi Giorni prevede un rito battesimale per procura e un rito di confermazione per procura, nei quali il Sacramento viene celebrato a favore di una persona defunta da parte di un vivente gi\u00e0 battezzato e confermato nella Chiesa.\nIl rito del Battesimo per procura \u00e8 praticato anche dalla Chiesa Avventista e trova un fondamento biblico unicamente nell'unico verso di .\nNel Codice di Diritto Canonico.\nIl Codice di Diritto Canonico tratta del sacramento del Battesimo nel libro IV, al titolo I: nei canoni dal 849 al 878.\nStatistiche sul battesimo cattolico in Italia.\nSi \u00e8 recentemente assistito ad una flessione del numero dei bambini battezzati, che passa dai 421.071 del 2010 ai 420.553 del 2011 (nel 1991 erano oltre 515\u00a0000) , ovvero circa il 75% dei bambini nati.\nLe motivazioni risiedono soprattutto nel calo della natalit\u00e0, nella maggior diffusione di matrimoni misti con persone di diverso culto e nel fenomeno della secolarizzazione.\nSbattezzo.\nNegli ultimi anni, specialmente nei paesi pi\u00f9 secolarizzati, si \u00e8 diffusa la pratica del cosiddetto sbattezzo, una procedura di dissociazione dall'appartenenza ad una determinata fede. Alla richiesta del singolo fa seguito l'annotazione sul registro di battesimo della volont\u00e0 di dissociazione dalla Chiesa.\nTale atto \u00e8 considerato espressione esplicita di apostasia, dal punto di vista religioso non toglie validit\u00e0 al battesimo, dato che esso conferisce tipicamente il carattere e quindi non \u00e8 reversibile. Di conseguenza, per la dottrina cattolica ma anche per le altre confessioni cristiane, il battezzato rimane tale anche se ha fatto esplicita richiesta di abbandono della fede cattolica e di conseguenza perde la possibilit\u00e0 di accedere ai sacramenti e di partecipare alle attivit\u00e0 della Chiesa stessa.\nAbluzioni sacre nelle religioni antiche.\nIl termine battesimo si applica propriamente soltanto a quello di Giovanni (detto perci\u00f2 il Battista) e al battesimo cristiano. L'abluzione a scopo espiatorio e lustratorio si trova comunque praticata in molte religioni, specialmente nei riti di iniziazione.\nNelle sette che praticavano culti misterici si entrava a far parte attraverso un rito che i greci chiamarono \"battesimo\" dal termine \u03b2\u03b1\u03c0\u03c4\u03af\u03b6\u03c9 (\"bapt\u00eczo\"), ovvero \"immergo\": \"l'iniziato, dopo un periodo di indottrinamento, veniva immerso in una vasca contenente acqua lustrale che, cancellando tutte le colpe del passato, gli permetteva di ricevere come premio la vita eterna se avesse rispettato le regole della fede che aveva abbracciato. I primi a praticare il battesimo furono i sacerdoti egiziani della dea Iside. Le cerimonie battesimali, anche se praticate in nome di divinit\u00e0 diverse, si somigliavano tutte. Lo stesso rito celebrato in Egitto per la dea Iside veniva ripetuto in Frigia per Attis, a Babilonia per il dio Marduk, in Grecia per Dioniso e Demetra e in Persia per il dio Mitra.\" Accomunate cos\u00ec da uno stesso rituale e da uno stesso fine, quello di assicurare ai propri seguaci la resurrezione, tutte queste divinit\u00e0 si trovarono nel pieno di una competizione per la supremazia, volta a fare di ciascuna la dominatrice su tutto il Medio Oriente tra il V e il VI secolo a.C.\nI primi a praticare forme simili al battesimo furono i sacerdoti egiziani della dea Iside. Questa pratica riservata al principio ai Faraoni, concessa poi ai grandi sacerdoti e quindi ai dignitari politici e agli ufficiali, fu infine estesa a tutti, compresi i ceti pi\u00f9 umili. In seguito al successo politico-sociale riportato dagli egiziani, nel giro di pochi secoli tutte le religioni del Medio Oriente, sostenute dai vari imperialismi, si ritrovarono a praticare forme di abluzioni sacre. Nel rito legato al culto del dio Attis, mentre l'iniziato veniva immerso nell'acqua lustrale, il sacerdote recitava: \u00abTu sei rinato e da questo momento farai parte del mondo degli eletti a cui sono aperte le porte dell'eternit\u00e0\u00bb.\nNell'antica Grecia, dopo la nascita del neonato si effettuavano riti di purificazione (che prevedevano tra l'altro l'immersione in acqua del bambino e il lavaggio delle mani delle levatrici), quindi si celebrava la festa delle Anfidromie. Nell'antica Roma, alcuni giorni dopo la nascita si celebrava il \"dies lustricus\": tutti coloro che avevano toccato la madre eseguivano la lustratio mediante un solenne lavaggio delle mani, quindi si dava il nome al bambino.\nBattesimo mandaico.\nI mandei venerano Giovanni Battista e praticano il battesimo frequente (masbuta) come un rituale di purificazione, non di iniziazione. Essendo di origine pre cristiana sono il gruppo religioso a praticare il battesimo da pi\u00f9 tempo. I Mandei celebrano il battesimo la domenica (Habshaba), indossando una veste sacrale bianca (Rasta) ed eseguendo una tripla immersione totale in acqua, una tripla firma della fronte con acqua e un triplo consumo di acqua. Il prete rimuove quindi un anello di mirto indossato dai battezzati e lo mette sulla fronte. Questo \u00e8 seguito da una stretta di mano (kushta - mano della verit\u00e0) con il sacerdote. L'Acqua viva \u00e8 un requisito per il battesimo, quindi pu\u00f2 avvenire solo nei fiumi, anche se a seguito delle persecuzione viene praticato anche in piscine nei paesi pi\u00f9 nordici della diaspora (Inghilterra, Svezia). Tutti i fiumi si chiamano Yardana (Giordania) e si ritiene che siano nutriti dal Mondo della Luce. Sulla riva del fiume, la fronte di un Mandeo \u00e8 unta con olio di sesamo e partecipa in una comunione di pane e acqua. Il battesimo per i Mandei consente la salvezza connettendosi con il Mondo della Luce e il perdono dei peccati.\nBattesimo civile.\nIn alcune societ\u00e0, come in Francia o Spagna, sono talvolta praticate anche alternative laiche alla cerimonia, di carattere simbolico \u2212 il cosiddetto \"battesimo civile o repubblicano\" \u2212 per sancire l'inserimento del bambino nella comunit\u00e0 civile di appartenenza e attribuire al nuovo nato dei padrini."}
{"id": "1585108", "revid": "122975326", "url": "https://it.wikipedia.org/wiki?curid=1585108", "title": "Herbert John Louis Hinkler", "text": "Eroe della prima guerra mondiale e trasvolatore, durante un tentativo di trasvolata dall'Inghilterra all'Australia si schiant\u00f2 sul monte Pratomagno (provincia di Arezzo) l'8 gennaio 1933. \u00c8 sepolto nel Cimitero degli Allori a Firenze.\nSulla vetta del monte Pratomagno, in prossimit\u00e0 della croce del Pratomagno \u00e8 posto un cippo commemorativo, un altro monumento \u00e8 in prossimit\u00e0 del luogo dello schianto."}
{"id": "1585111", "revid": "287204", "url": "https://it.wikipedia.org/wiki?curid=1585111", "title": "Lingua Lakota", "text": ""}
{"id": "1585119", "revid": "120622014", "url": "https://it.wikipedia.org/wiki?curid=1585119", "title": "Moulay Idriss Zerhoun", "text": "Moulay Driss Zerhoun () \u00e8 una citt\u00e0 del Marocco, nella prefettura di Mekn\u00e8s, nella regione di F\u00e8s-Mekn\u00e8s.\nLa citt\u00e0, conosciuta anche come M\u016bl\u0101y Idr\u012bss Zarh\u016bn, Moulay Idris, Moulay Idriss e Moulay-Idriss du Zarhoun, si sviluppa su due colline ai piedi del Jbel Zerhoun.\nMoulay Idriss \u00e8 considerata citt\u00e0 santa.\nStoria.\nLa tradizione racconta che nell'anno 789 la citt\u00e0 fu fondata dal Moulay Idriss I, giunto dal Medio Oriente con la moglie Rashid in fuga dalla collera del califfo abbaside Harun al-Rashid. Idriss I port\u00f2 la religione dell'Islam in Marocco ed avvi\u00f2 la nuova dinastia degli Idrissidi. Oltre a fondare la citt\u00e0, che porta il suo nome e dove oggi \u00e8 sepolto, avvi\u00f2 anche la costruzione di F\u00e8s, poi continuata dal figlio Moulay Idriss II. Tale leggenda, spesso raccontata dalle guide turistiche, sembra non corrispondere agli studi archeologici della vicina citt\u00e0 romana di Volubilis, sopravvissuta dopo la partenza dei romani all'inizio del IV secolo ed ancora presente all'arrivo dell'Islam nel VII-VIII secolo. Quando Idris e Idris II fondarono F\u00e8s, Volubilis era ancora un luogo attivo, fino all'arrivo della dinastia almohade.\nLa sepoltura di Idris I e Idris II avvenne nelle vicinanze della citt\u00e0 di Walili (nome berbero di Volubilis), come ricordato da diversi autori precedenti al XV secolo. Il luogo sarebbe stato esattamente quello che alla fine ha occupato la citt\u00e0 di Moulay Idriss: nei terreni chiamati \"al-Hufra\" tra le colline di Khaybar e Tazgha. Leone l'Africano (prima met\u00e0 del XVI secolo) e Marmol (l'inizio del XVII) hanno menzionato l'area (anche se la descrizione non corrisponde esattamente alla realt\u00e0 dei luoghi). Leone l'Africano, in particolare, descrive un paio di case nelle vicinanze della tomba dei due Idris; mezzo secolo dopo, Marmol racconta di quindici o venti abitazioni. Il Zawiya \u00e8 stato sviluppato sin dal XVI secolo ed \u00e8 cresciuto soprattutto nel XVIII secolo, quando il vecchio mausoleo fu demolito dal sultano Moulay Ismail ibn Sharif e sostituito da ci\u00f2 che esiste tutt'oggi.\nL'accesso alla citt\u00e0 di Moulay Idriss \u00e8 stato a lungo vietato ai non musulmani. Solo dal 1916 anche gli appartenenti ad altre religioni possono visitare questa citt\u00e0, tranne le moschee.\nNel 1936, Moulay Driss Zerhoun era abitata da circa 8.000 persone, mentre dal 1994 al 2004 si \u00e8 passati da 12.521 a 12.611 abitanti, mentre nell'ultimo censimento del 2014 vi erano 11.615 cittadini.\nDal 1995, la citt\u00e0 \u00e8 stata candidata presso l'UNESCO per essere iscritta nella lista del patrimonio mondiale dell'umanit\u00e0, secondo i criteri II, IV e VI.\nMonumenti e luoghi d'interesse.\nLa citt\u00e0, arroccata su due colline rocciose che dominano la valle dell'Oued Erroumane, si estende in maniera compatta, con le strade strette tipiche delle medine di altre citt\u00e0 marocchine.\nAppena fuori dalla piazza principale vi \u00e8 il Mausoleo di Idriss I, luogo sacro aperto solo ai musulmani. La tradizione marocchina vuole che, per chi non possa permettersi il viaggio in Arabia Saudita, sei pellegrinaggi a Moulay Idriss durante la festa annuale in onore del santo \u00e8 equivalente a una \"hajj\" alla Mecca. Molto caratteristico \u00e8 il minareto, realizzato nel 1939 in stile bizantino e rivestito con piastrelle verdi con arabeschi, di un'altra moschea in citt\u00e0, poich\u00e9 \u00e8 l'unico a pianta circolare in Marocco: gli altri minareti marocchini sono infatti tutti a base quadrangolare, di derivazione ispanico-moresca ad imitazione dei campanili cristiani della Spagna (pi\u00f9 semplici da costruire).\nIl mausoleo si trova all'interno della \"zaouia\" e il suo aspetto attuale \u00e8 principalmente il risultato della ricostruzione effettuata nel XVIII secolo dal Moulay Ismail. Durante il regno di Hassan II (1961-1999) sono stati realizzati diversi miglioramenti, tra cui la costruzione della Koubba al-Hassania (cupola del mausoleo).\nDalla collina di Moulay Idriss si vedono le rovine dell'antica citt\u00e0 fenicia e poi romana di Volubilis (dichiarata patrimonio mondiale dell'umanit\u00e0 dall'UNESCO), da cui nel corso dei secoli sono stati prelevati i materiali per la costruzione delle case.\nLe colline intorno a Moulay offrono numerose opportunit\u00e0 per escursioni a piedi e per la fotografia. La fertile pianura della Valle del Saiss si estende sotto la citt\u00e0, e uliveti punteggiano la campagna.\nCultura.\nIn citt\u00e0 si tiene il pi\u00f9 grande \"moussem\" (festa tradizionale di origine religiosa) del Marocco, che dura diverse settimane a partire dall'ultimo giovedi del mese di agosto: l'evento attira migliaia di pellegrini, che allestisconi una vera e propria citt\u00e0 di tende sul pendio della collina cittadina.\nDa molte generazioni, la prima visita ufficiale del Re del Marocco dopo la sua incoronazione avviene a Moulay Idriss.\nTurismo.\nAnche se l'accesso nel mausoleo di Idris I \u00e8 consentito solo ai fedeli, la cittadina attrae anche molti turisti non musulmani, per l'atmosfera e la bellezza dei paesaggi, strade tradizionali e attivit\u00e0 commerciali, oltre che per la vicinanza alla citt\u00e0 romana di Volubilis."}
{"id": "1585125", "revid": "3831", "url": "https://it.wikipedia.org/wiki?curid=1585125", "title": "Colchino", "text": ""}
{"id": "1585155", "revid": "1444401", "url": "https://it.wikipedia.org/wiki?curid=1585155", "title": "Regno dei Funghi", "text": "Il Regno dei Funghi (\"Mushroom Kingdom\" in lingua inglese) \u00e8 un regno immaginario, facente parte dell'universo fantastico di \"Mario\". Introdotto nel gioco \"Super Mario Bros.\", \u00e8 il luogo principale delle avventure della serie di \"Mario\".\nCaratteristiche.\nIl regno appare ampiamente vario, con deserti e foreste, monti innevati e citt\u00e0. Il regno \u00e8 governato dalla Principessa Peach, che si impegna a mantenere la pace e la tranquillit\u00e0. Il \"Regno dei Funghi\" \u00e8 per\u00f2 costantemente attaccato dal malvagio re dei Koopa Bowser e dal suo esercito di Koopa Troopa. La maggior parte degli abitanti del regno sono i Toad, una razza di funghi antropomorfi. Anche se non tutti i giochi di Mario sono ambientati nel \"Regno dei Funghi\", possiamo intuire che questo \u00e8 il punto d'accesso per tutti gli altri luoghi del mondo del celebre idraulico, come l'Isola Yoshi e Sarasaland.\nIl Regno dei Funghi confina con \"Fagiolandia\", un luogo simile ad esso come struttura. La capitale del Regno \u00e8 \"Toad Town\", una citt\u00e0 metropolitana dalla popolazione mista, sede del \"Castello di Peach\", l'abitazione della principessa. Nel regno ci si sposta principalmente entrando dentro dei tubi, che collegano le diverse aree fra di loro. Esistono per\u00f2 anche autovetture e altri mezzi di trasporto, tra cui kart usati in \"Mario Kart\". I luoghi generalmente pi\u00f9 esplorati sono la sopracitata dimora della principessa, ubicata a Fungopoli, il Castello di Bowser e l'Isola di Yoshi.\nMoneta.\nLe monete del Regno vengono chiamate semplicemente \"monete\", e sono disseminate sul terreno o sono nascoste dentro casse, blocchi e mattoni. Le monete sono principalmente dorate, ma esistono altre variet\u00e0 di colore blu e rosso. Nei giochi, oltre che come valuta, le monete servono a recuperare energia, ottenere vite in pi\u00f9 (ogni 50 o 100 monete, a seconda del gioco) o, in Super Mario 64, ad ottenere stelle.\nPower-Up.\nIl Regno dei Funghi \u00e8 anche famoso per i suoi bizzarri oggetti, come il \"Super Fungo\" e la \"Stella\". Ogni oggetto che viene raccolto dai personaggi ha un effetto particolare.\nSuper Fungo.\nIl \"Super Fungo\" (\"Super Mushroom\") \u00e8 un fungo speciale con due occhi che possiede due differenti effetti a seconda del gioco in cui \u00e8 presente. Nella serie \"Super Mario Bros\", raccogliendo un \"Super Fungo\", Mario si trasformer\u00e0 in \"Super Mario\", divenendo pi\u00f9 alto e pi\u00f9 forte, infatti riesce a rompere mattonelle che Mario normale lascia intatte. Ma in \"Super Mario 64 DS\", ottenendo un \"Super Fungo\", Mario si trasforma in \"Mega Mario\" (Luigi in \"Mega Luigi\", Yoshi in \"Mega Yoshi\" e Wario in \"Mega Wario\"), il che aumenta molto la sua forza rendendolo in grado di abbattere praticamente ogni cosa sul suo cammino. Inizialmente era di colore arancione a pallini rossi, ma in seguito \u00e8 diventato rosso a pallini bianchi. Questo fungo \u00e8 generalmente nascosto dentro i \"Blocchi \" o dentro i mattoni.\nFiore di Fuoco.\nIl \"Fiore di Fuoco\" (\"Fire Flower\") \u00e8 un fiore di colore rosso, giallo e bianco, con due occhi al centro. Quando viene raccolto da Mario o Luigi, essi acquisiscono l'abilit\u00e0 di emettere palle di fuoco dalle mani e prendono il nome di \"Mario di Fuoco\" o \"Luigi di Fuoco\". Questi fiori sono nascosti come i Super Funghi dentro i Blocchi o dentro i mattoni. In \"Super Mario Galaxy\", per la prima volta il \"Fiore di Fuoco\" ha un effetto limitato, e perde il suo effetto dopo circa un minuto dal ritrovamento. Invece, nei precedenti capitoli, aveva un effetto illimitato e svaniva solo quando \"Mario\" o \"Luigi\" venivano colpiti.\nStella del Potere.\nLa \"Stella\", chiamata anche \"Super Stella\" (\"Starman\" o \"Star\" in inglese), \u00e8 un raro oggetto a forma di stella con due occhi neri sopra, che regala a chi la raccoglie un breve periodo di invulnerabilit\u00e0 da nemici e ostacoli. La Stella \u00e8 famosa anche per la musica che produce una volta raccolta, apparsa in diverse occasioni nel mondo dei videogiochi. In \"Super Mario 64\" sono essenziali per arrivare fino in fondo e completare il gioco, insieme alle chiavi che aprono le porte. Alla fine del combattimento dell'ultimo Bowser esso si trasforma non in una chiave, ma in una Megastella oppure appare in \"Mario Kart\" e \"Mario Kart Wii\" rendendo invulnerabile agli attacchi e se si tocca un avversario, questo perde l'equilibrio.\nMegafungo.\nQuesta tipologia di \"fungo\" \u00e8 stata inserita per la prima volta in New Super Mario Bros, per Nintendo DS. Raccogliendo un \"Megafungo\", Mario si trasformer\u00e0 in \"Mega Mario\". In questa forma, Mario possiede una forza smisurata, tale da poter abbattere praticamente ogni oggetto sulla sua strada, come mattoni, cubi e tubi e potr\u00e0 sconfiggere qualsiasi tipo di nemico, compresi Boss e mini Boss, come Bowser e Bowser Jr. Quando Mario si trova in questo stato, sullo schermo appare una barra che si riempie man mano che Mega Mario distrugge oggetti sulla sua strada e pi\u00f9 la barra viene riempita, pi\u00f9 \"Funghi 1-Up\" appariranno quando Mario torner\u00e0 alle sue normali dimensioni.\nMinifungo.\nQuesta tipologia di \"fungo\" \u00e8 stata inserita per la prima volta in \"New Super Mario Bros\". Quando Mario raccoglie un \"Minifungo\" diventa minuscolo. In questa forma, Mario diverr\u00e0 debolissimo, tanto da non poter sconfiggere nemmeno i Goomba. Ma, divenendo piccolissimo, Mario diventa anche leggerissimo, il che gli consente di effettuare salti molto pi\u00f9 alti del normale. Molti posti del gioco sono raggiungibili solo con il \"Mini Mario\", che pu\u00f2 passare in tubi minuscoli o raggiungere altezze elevate, irraggiungibili da altre forme di Mario. A differenza del Megafungo, questa trasformazione non ha limiti di tempo.\nGuscio Koopa Blu.\nIn \"New Super Mario Bros\", oltre ai Koopa dai gusci verdi e rossi, sono presenti anche rarissimi Koopa con il guscio Blu. Sconfiggendo un Koopa dal guscio Blu, egli far\u00e0 cadere il suo guscio, che potr\u00e0 essere raccolto da Mario per trasformarsi in \"Tarta Mario\". Una volta raccolto il guscio Blu, Mario diventer\u00e0 di dimensioni pari a \"Super Mario\", con la differenza che possiede il guscio attaccato alla schiena. \"Tarta Mario\" potr\u00e0 proteggersi all'interno del suo guscio, difendendosi da qualsiasi attacco nemico. Inoltre, al posto di correre, Mario comincer\u00e0 a trottolare all'interno del guscio, riuscendo a rompere mattonelle a livello del suolo che in alcuni casi sono indistruttibili.\nFungo 1-Up.\nComparso in molti giochi di \"Mario\" (per la prima volta in \"Super Mario Bros.\") questo fungo, uguale in forma al Super Fungo tranne che per il colore verde a pallini bianchi, ridar\u00e0 una vita a Mario una volta toccato.\nSpecie.\nIl Regno dei Funghi \u00e8 abitato prevalentemente dai \"Toad\", ma esistono molte altre specie di creature che popolano i vari territori. Le specie pi\u00f9 frequenti sono i Goomba, dei funghi viventi che a volte risultano ostili; i Koopa Troopa, delle tartarughe che hanno le scarpe e camminano su due zampe, alcuni dei quali sono alleati con \"Bowser\"; gli Yoshi, dei simpatici dinosauri amichevoli che provengono dall\"'Isola Yoshi\"; i Boo, dei fantasmi timidi che infestano i castelli o i sotterranei; i Pesci Smack, la specie marina pi\u00f9 diffusa insieme al Calamako. Gli esseri umani, invece, sono relativamente rari."}
{"id": "1585166", "revid": "36426", "url": "https://it.wikipedia.org/wiki?curid=1585166", "title": "Bela III", "text": ""}
{"id": "1585167", "revid": "110157", "url": "https://it.wikipedia.org/wiki?curid=1585167", "title": "Contea di Fremont (Idaho)", "text": "La contea di Fremont (in inglese Fremont County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 11.819 abitanti. Il capoluogo di contea \u00e8 St. Anthony."}
{"id": "1585168", "revid": "131358", "url": "https://it.wikipedia.org/wiki?curid=1585168", "title": "Casata d'Angi\u00f2", "text": ""}
{"id": "1585169", "revid": "110157", "url": "https://it.wikipedia.org/wiki?curid=1585169", "title": "Contea di Gem", "text": "La contea di Gem (in inglese Gem County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 15.181 abitanti. Il capoluogo di contea \u00e8 Emmett."}
{"id": "1585170", "revid": "838137", "url": "https://it.wikipedia.org/wiki?curid=1585170", "title": "Giovanni Battista Peruzzo", "text": "Biografia.\nPadre passionista e sacerdote.\nEntrato nel 1894 nell'ordine dei padri Passionisti col nome di \"Giovanni Battista dell'Addolorata\", compiuti gli studi teologali a Roma e a Pianezza, fu ordinato sacerdote nel 1901. Nel successivo ventennio svolse il suo ministero di frate (perlopi\u00f9 missioni popolari ed esercizi spirituali) in diverse localit\u00e0 del Nord Italia. In particolare fond\u00f2 il convento di Santa Maria del Sasso a Caravate nel 1904, di cui fu anche rettore tra il 1908 e il 1912. Ivi istitu\u00ec anche una casa di esercizi spirituali.\nIn questo periodo, tra i suoi incarichi di maggior impegno vi fu quello di parroco reggente (causa partenza per il fronte della grande guerra di quello titolare) di Brinzio (VA), che svolse tra il 1916 e il 1918. Al piccolo paese del Varesotto rester\u00e0 sempre molto legato, e torner\u00e0 a soggiornarvi pi\u00f9 volte, anche, nel 1961, per celebrare il suo sessantesimo di sacerdozio. Dispose inoltre numerose donazioni a beneficio della parrocchia brinziese, promettendole altres\u00ec un cospicuo lascito testamentario (proposito mai attuato a causa della sua improvvisa scomparsa).\nVescovo.\nGi\u00e0 nel 1910 padre Peruzzo era stato indicato come possibile futuro vescovo, ma (complice anche un'accusa di modernismo, rivelatasi falsa) sar\u00e0 consacrato solo il 10 febbraio 1924, dopo che il 18 gennaio era stato nominato vescovo titolare di Eurea di Epiro e vescovo ausiliare di Mantova.\nIl 19 ottobre 1928 fu nominato vescovo di Oppido Mamertina, dove rimase per quattro anni.\nIl 15 gennaio 1932 fu nominato vescovo di Agrigento e il 29 marzo 1952 ricevette il titolo personale di arcivescovo. Ad Agrigento si occup\u00f2 in maniera particolare del rinnovamento della vita cristiana, e perci\u00f2 le missioni del popolo, i congressi eucaristici e le varie organizzazioni cattoliche, specialmente quella dell'Azione cattolica, trovarono in lui un forte stimolo apostolico. Eresse diverse parrocchie in special modo nelle zone pi\u00f9 disagiate della diocesi agrigentina e accolse diverse famiglie religiose. Nel periodo di episcopato ad Agrigento svolse pi\u00f9 volte la visita pastorale.\nDurante gli sbarchi degli alleati in Sicilia, nel secondo conflitto mondiale, gli fu consigliato, dai suoi collaboratori, di lasciare la citt\u00e0 in quanto ci sarebbero stati dei bombardamenti. Lui si rifiut\u00f2 perch\u00e9 il suo posto era accanto al suo popolo, durante i bombardamenti fece ospitare nel palazzo vescovile i feriti caduti sotto le macerie e fece innalzare la bandiera della Croce Rossa sul tetto della Curia, al fine di evitare ulteriori conseguenze per i rifugiati.\nIl 29 ottobre 1962 intervenne durante la prima sessione del Concilio Vaticano II difendendo il latino come lingua liturgica, con argomentazioni storiche ed ecclesiologiche.\nIl 9 luglio 1945, alle 9:45 della sera, sub\u00ec un attentato nel bosco di Santo Stefano Quisquina: colpito da due spari d'arma da fuoco, sopravvisse dopo essere stato soccorso e operato al polmone dal chirurgo Raimondo Borsellino.\nMor\u00ec il 20 luglio 1963 nel paese natale, Molare, dove si trovava in ferie. \u00c8 sepolto ad Agrigento.\nLetteratura.\nLa vicenda della vita pastorale di Peruzzo \u00e8 al centro di un romanzo giallo di Andrea Camilleri, dal titolo \"Le pecore e il pastore\", edito da Sellerio nel 2007 (ISBN 88-389-2203-9). In esso, il movente dell'agguato viene rintracciato nei contrasti che il vescovo aveva avuto con i latifondisti siciliani sulla necessit\u00e0 di una riforma agraria che redistribuisse la terra ai braccianti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1585171", "revid": "36426", "url": "https://it.wikipedia.org/wiki?curid=1585171", "title": "Ottocaro II", "text": ""}
{"id": "1585172", "revid": "228587", "url": "https://it.wikipedia.org/wiki?curid=1585172", "title": "Renato Cialente", "text": "Biografia.\nFratello della scrittrice Fausta Cialente, si distinse come interprete attento e misurato, mai al di sopra delle righe e in possesso di solida cultura. Inizi\u00f2 la sua carriera con Ermete Zacconi, portando in scena i grandi classici, e pass\u00f2 successivamente nella non meno prestigiosa compagnia di Annibale Betrone per recitare, al termine della prima guerra mondiale, nella compagnia di Tatiana Pavlova accanto alla quale, nel decennio successivo, interpret\u00f2 ruoli importanti in testi classici e di teatro contemporaneo.\nAll'inizio degli anni trenta inizi\u00f2 anche l'attivit\u00e0 di doppiatore presso la Fono Roma, dove tra l'altro curer\u00e0 il doppiaggio di Humphrey Bogart nei primi film giunti in Italia. Nel 1934 fond\u00f2 una compagnia con Elsa Merlini, conosciuta l'anno prima durante la lavorazione del film \"Paprika\", che diventer\u00e0 anche sua compagna nella vita. Con la \"Merlini-Cialente\" affronter\u00e0 un repertorio di teatro moderno, tra cui si ricorda una memorabile edizione di \"Piccola citt\u00e0\" di Thornton Wilder (nel 1939), ma anche testi di autori classici come Luigi Pirandello e Rosso di San Secondo. Nel 1938 ebbe anche un intermezzo professionale con Andreina Pagnani: interpret\u00f2 testi di Sem Benelli ed una bellissima edizione de \"Il viaggio\", di Henri Bernstein.\nFu molto attivo nel cinema sin dal 1927, divenendo uno degli attori pi\u00f9 popolari degli anni trenta, ma nel 1943 un incidente stradale a Roma pose fine alla sua vita, quando, all'uscita dal Teatro Argentina in cui aveva recitato la sua ultima parte (quella del barone ne \"L'albergo dei poveri\" di Gor'kij), un camion militare tedesco con un gancio sporgente lo agganci\u00f2 per la cintura dell'impermeabile trascinandolo per centinaia di metri, nonostante il tentativo di avvisare il guidatore fatto da Pietro Sharoff, a capo della compagnia teatrale. Cialente aveva 46 anni. Il 18 dicembre 1943 presso il Teatro Argentina venne organizzato un tributo in suo onore, con un ricordo da parte di Gherardo Gherardi e la rappresentazione di \"Goldoni e le sue sedici commedie\" di Paolo Ferrari.\nHa svolto anche l'attivit\u00e0 di doppiatore, avendo doppiato Humphrey Bogart ne \"La foresta pietrificata\", \"Ali sulla Cina\" e \"L'isola della furia\"."}
{"id": "1585173", "revid": "767487", "url": "https://it.wikipedia.org/wiki?curid=1585173", "title": "Contea di Gooding", "text": "La contea di Gooding (in inglese Gooding County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 14.155 abitanti. Il capoluogo di contea \u00e8 Gooding."}
{"id": "1585176", "revid": "767487", "url": "https://it.wikipedia.org/wiki?curid=1585176", "title": "Contea di Idaho", "text": "La contea di Idaho (in inglese Idaho County) \u00e8 una contea dello Stato dell'Idaho, negli Stati Uniti. La popolazione al censimento del 2014 era di 16.215 abitanti. Il capoluogo di contea \u00e8 Grangeville.\nGeografia antropica.\nLa citt\u00e0 pi\u00f9 popolosa \u00e8 il capoluogo Grangeville, ma sono presenti altre citt\u00e0 e centri abitati:"}
{"id": "1585179", "revid": "1347902", "url": "https://it.wikipedia.org/wiki?curid=1585179", "title": "Illarion Ivanovi\u010d Voroncov-Da\u0161kov", "text": "Biografia.\nEsponente della famiglia Voroncov, una fra le pi\u00f9 antiche casate russe, il conte Illarion Voroncov-Da\u0161kov era figlio del conte Ivan Illarionovi\u010d Voroncov-Da\u0161kov, e della moglie, Aleksandra Kirillovna Nary\u0161kina, nipote di Lev Aleksandrovi\u010d Nary\u0161kin, Marija Alekseevna Senjavina e Jakov Ivanovi\u010d Lobanov-Rostovskij.\nNel 1855, entr\u00f2 all'Universit\u00e0 di Mosca, ma l'anno successivo entr\u00f2 nel servizio militare, come volontario nel reggimento di cavalleria.\nCarriera.\nFu Ministro delle Propriet\u00e0 Imperiali nel periodo 1881-1897, governatore generale del vicereame del Caucaso (col titolo di vicer\u00e9) fra il 1905 e il 1915, e generale di cavalleria. Al suo arrivo a Tbilisi, istitu\u00ec la legge marziale per fronteggiare i disordini politici e gli scioperi che agitavano la Georgia, inoltre dovette occuparsi anche della difficile convivenza fra le numerose etnie (in particolare fra armeni, azeri e georgiani) in tutta la regione.\nScrisse due dettagliati rapporti sulla situazione in Caucaso, indirizzati allo zar Nicola II: \"Vsepoddann\u011bi\u0161aja zapiska po upravleniju kavkazskim\" kraem\" general\"-ad\"jutanta Grafa Voroncova-Da\u0161kova\" nel 1907, e \"Vsepoddannej\u0161ij ot\u010det za vosem' let upravlenija Kavkazom general-ad\"jutanta grafa Voroncova-Da\u0161kova\" nel 1913, entrambi pubblicati a San Pietroburgo.\nIl 29 ottobre 1914, l'Impero Ottomano si alle\u00f2 con le Potenze Centrali e dichiar\u00f2 guerra alla Russia, che decise di istituire un autonomo Fronte del Caucaso, formato inizialmente dal I Corpo e dal IV Corpo del Caucaso, con quartier generale a Kars e con il generale Voroncov-Da\u0161kov come comandante in capo ed il generale Judeni\u010d come comandante delle operazioni.\nA Voroncov-Da\u0161kov venne ufficialmente attribuita la vittoria delle truppe russe nella battaglia di Sar\u0131kam\u0131\u015f, che si svolse fra il dicembre 1914 e il gennaio 1915.\nMor\u00ec nel 1916, ad Alupka, in Crimea, dopo essere stato rimosso dal comando e sostituito dal granduca Nicola \"il Giovane\" e dal generale Nikolaj Nikolaevi\u010d Judeni\u010d.\nMatrimonio.\nNel 1867, spos\u00f2 la contessa Elizaveta Andreevna \u0160uvalova, figlia di Andrej Petrovi\u010d \u0160uvalov. Ebbero otto figli:"}
{"id": "1585189", "revid": "767487", "url": "https://it.wikipedia.org/wiki?curid=1585189", "title": "Cam\u0103r", "text": "Cam\u0103r (in ungherese \"K\u00e9mer\") \u00e8 un comune della Romania di 1.761 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 2 villaggi: Cam\u0103r e P\u0103dureni.\nDi particolare interesse \u00e8 la chiesa lignea dei SS. Arcangeli Michele e Gabriele (\"Sf. Arhangheli Mihail \u015fi Gavril\"), costruita verso la fine del XVII secolo."}
{"id": "1585190", "revid": "29244", "url": "https://it.wikipedia.org/wiki?curid=1585190", "title": "Paul Muad'dib", "text": ""}
{"id": "1585191", "revid": "287204", "url": "https://it.wikipedia.org/wiki?curid=1585191", "title": "Camar", "text": ""}
{"id": "1585192", "revid": "767487", "url": "https://it.wikipedia.org/wiki?curid=1585192", "title": "Gianugo Polesello", "text": "Biografia.\nSi laure\u00f2 in architettura a Venezia nel 1956. Sin dalla fine degli anni '50 svolse opera di progettazione e partecip\u00f2 a concorsi nazionali ed internazionali.\nAssistente di Ignazio Gardella e di Giuseppe Samon\u00e0 dal 1956 al 1964, fu professore incaricato di Applicazioni di Geometria Descrittiva dal 1964 al 1971 e di Composizione Architettonica II dal 1971 presso lo IUAV di Venezia. Dal 1977 fu professore ordinario di Composizione Architettonica V e dal 1986 di Progettazione Architettonica II. Polesello diresse l'istituto di Composizione Architettonica dello IUAV (poi denominato dipartimento di Teoria e Tecnica della Progettazione Architettonica) dal 1974 al 1979, e il dipartimento di Progettazione Urbana dal 1979 al 1982. Dal 1984 fu Accademico di San Luca.\nRicopr\u00ec l'incarico di deputato al Parlamento italiano nella IX Legislatura, durante la quale fu membro della IX Commissione (Lavori Pubblici).\nPolesello fu inoltre \"visiting professor\" presso la facolt\u00e0 di Architettura del Politecnico di Cracovia (Polonia) e la Scuola di Architettura \u2013 USC di Los Angeles nel 1983, e tenne conferenze e seminari in Spagna (presso i collegi degli Architetti di Siviglia, Barcellona, Palma di Maiorca e il Politecnico di Las Palmas), e nella Repubblica Democratica Tedesca (presso la Deutsche Bauakademie di Berlino e la facolt\u00e0 di Architettura di Weimar).\nDal 1992 al 2000 fu coordinatore del Dottorato in Composizione Architettonica dello IUAV.\nMor\u00ec a Udine il 18 settembre 2007.\nI progetti e gli scritti di Gianugo Polesello, apparsi in riviste italiane e straniere, sono stati raccolti nei due volumi a lui dedicati: \nGeometria e progetti.\nI progetti di Polesello dimostrano, in modo emblematico, che non esiste costruzione della forma architettonica che non faccia riferimento a una specifica geometria progettuale.\nSi usa il termine \"geometria progettuale\" per distinguerla da una qualsiasi geometria, e in modo specifico dalla geometria della rappresentazione del progetto architettonico. La geometria del progetto non esiste al di fuori di esso, \u00e8 connaturata al progetto stesso, alla sua essenza architettonica. \nSi esprime attraverso la configurazione dell'impianto di base e delle sue regole di partizione, attraverso la messa a punto degli elementi costitutivi il progetto (elementi architettonici formalmente definiti e geometricamente costruibili), attraverso la costruzione di sistemi di rapporti di corrispondenza e di dipendenza tra questi elementi ( e quindi attraverso l'applicazione del modulo, dei tracciati, di geometrie di controllo, ecc.).\nLe regole di costruzione della forma architettonica passano attraverso la geometria del progetto. La pianta \u00e8 lo strumento di controllo di questa geometria.\nQuesta procedura compositiva consente configurazioni architettoniche complesse, a partire dall'utilizzazione di elementi semplici.\n\u00c8 poi ancora la geometria, attraverso la tecnica del \"montaggio\", a controllare la combinazione di questi elementi compositivi rispetto all'unit\u00e0 del progetto.\nLa tecnica del montaggio, come operazione progettuale attraverso cui elementi architettonici dati diventano parti costitutive la \"macchina\" del progetto, si basa essenzialmente su scelte di natura geometrica. Anche se a definire questa geometria possono contribuire motivazioni legate al sito, alla sua forma e alla sua storia."}
{"id": "1585197", "revid": "1442080", "url": "https://it.wikipedia.org/wiki?curid=1585197", "title": "Hideaki Sorachi", "text": "Nelle risposte alle lettere dei fan pubblicate sui tank\u014dbon della serie, scrive che ha cominciato ad interessarsi al mondo dei manga fin dall'infanzia. Il giudizio derisorio del padre sui suoi primi disegni, realizzati verso la fine delle elementari, lo spinsero ad abbandonare momentaneamente la sua grande passione. \u00c8 solo dopo la laurea che, non riuscendo a trovare un lavoro, torna a dedicarsi al disegno.\nGi\u00e0 col suo primo lavoro, intitolato \"Dandelion\", ottiene riconoscimenti, ma \u00e8 con \"Gintama\", opera conclusa poi nel giugno 2019, che raggiunge il vero successo. Durante i primi anni passati alla lavorazione di \"Gintama\" ha avuto come assistente Kenta Shinohara, il quale ha poi pubblicato \"Sket Dance\" su \"Shonen Jump\" nel 2007."}
{"id": "1585201", "revid": "120492575", "url": "https://it.wikipedia.org/wiki?curid=1585201", "title": "Contea di Jefferson (Idaho)", "text": "La contea di Jefferson (in inglese Jefferson County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 19.155 abitanti. Il capoluogo di contea \u00e8 Rigby."}
{"id": "1585206", "revid": "110157", "url": "https://it.wikipedia.org/wiki?curid=1585206", "title": "Contea di Jerome", "text": "La contea di Jerome (in inglese Jerome County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 18.342 abitanti. Il capoluogo di contea \u00e8 Jerome."}
{"id": "1585210", "revid": "767487", "url": "https://it.wikipedia.org/wiki?curid=1585210", "title": "Carastelec", "text": "Carastelec (in ungherese \"K\u00e1r\u00e1sztelek\") \u00e8 un comune della Romania di 1.061 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 2 villaggi: Carastelec e Dumusl\u0103u."}
{"id": "1585213", "revid": "339392", "url": "https://it.wikipedia.org/wiki?curid=1585213", "title": "Forze speciali delle forze armate serbe", "text": ""}
{"id": "1585214", "revid": "1104133", "url": "https://it.wikipedia.org/wiki?curid=1585214", "title": "Paid My Dues", "text": "Paid My Dues \u00e8 il primo singolo estratto dal secondo album della cantautrice statunitense Anastacia, \"Freak of Nature\". La canzone \u00e8 stata scritta dalla stessa Anastacia insieme a Lamenga Kafi, Greg Lawson, Damon Sharpe e prodotto da Ric Wake e Richie Jones. La canzone \u00e8 diventata un enorme successo in gran parte dei paesi d'Europa. In Portogallo, in Italia, in Germania e in Francia il singolo \u00e8 rimasto in classifica per un anno intero.\nIn Italia, la canzone, oltre ad arrivare alla vetta dei singoli, \u00e8 stata per 6 mesi la colonna sonora della compagnia di telefonia mobile Omnitel, ad oggi Vodafone Italia.\nIl video.\nDiretto da Liz Friedlander, il video di \"Paid My Dues\" \u00e8 stato girato a Los Angeles. Il video comincia con la cantante all'interno di uno specchio virtuale. Poi la scena si sposta e si vede Anastacia preparare una valigia e poi farsi strada in una strada affollata. La scena si sposta nuovamente in una discoteca, dove la cantante si fa strada fra le gente per arrivare sul palco; quando vi arriva, entra in un altro specchio ed \u00e8 teletrasportata su un altro palco, dove termina la canzone."}
{"id": "1585223", "revid": "123655907", "url": "https://it.wikipedia.org/wiki?curid=1585223", "title": "Case del Conte", "text": "Case del Conte (\"Casa ru Conte\" in dialetto cilentano) \u00e8 una frazione di Montecorice, in provincia di Salerno con 235 abitanti.\nGeografia fisica.\nPosizione.\nLa localit\u00e0, al centro-nord del Cilento, \u00e8 situata al confine del comune di Montecorice con Castellabate, rappresentato dal torrente Rio dell'Arena, ed \u00e8 attigua alla frazione di Ogliastro Marina. \u00c8 piuttosto vicina anche al confine, collinare col comune di Perdifumo, alla frazione Giungatelle. Da Licosa dista circa 5\u00a0km, da Agnone Cilento 5, da Montecorice 6, da San Marco 6, da Santa Maria di Castellabate 9, circa 15 da Acciaroli, 23 da Agropoli e circa 80 da Salerno.\nCaratteristiche.\nCase del Conte sviluppa il suo articolato abitato sulla SS 267, dalla zona chiamata \"Piet\u00e0\" (al bivio per Ogliastro), proseguendo su una serie di curve fino alla costa tirrenica, a ridosso delle colline. Il paese conta una grande e lunga spiaggia, circondata da macchia mediterranea e condivisa con Ogliastro Marina, al cui centro si trova una torre borbonica. La strada che porta ad essa dal centro del paese vede una recente urbanizzazione, contigua a quella della contrada ogliastrese \"Arena\", costituita principalmente da seconde case per turisti. Lungo la strada provinciale che porta a Perdifumo e Castellabate si estende con 2 piccole contrade interne, Mainolfi e Giungatelle, quest'ultima omonima alla vicina frazione di Perdifumo.\nLavori di riqualificazione.\nA partire dalla fine del 2014 Case del Conte \u00e8 oggetto di numerosi lavori di riqualificazione. In particolar modo lavori che riguardano l'arredo urbano e la depurazione delle acque nella Baia denominata Arena, contigua ad Ogliastro Marina (Comune di Castellabate).\nStoria.\nL'origine del nome fa riferimento ai conti Matarazzo antichi possidenti terrieri della zona. Il nome originario del paese era \"casino del conte\" perch\u00e9 era una zona agricola; tutti i prodotti della terra venivano messi in una grande casa che veniva chiamata \"casino\"; nel 1909 assunse poi il nome di \"case del Conte\". Quella casa \u00e8 ancora esistente ed ha pi\u00f9 di trecento anni.\nEconomia.\nTurismo.\nCase del Conte \u00e8 una localit\u00e0 turistica balneare piuttosto recettiva d'estate, secondaria rispetto ad Agnone (anch'essa frazione di Montecorice), anche per via della sua posizione all'interno del Parco nazionale del Cilento e Vallo di Diano. \u00c8 collegata a Salerno e Napoli tramite autobus a cadenza oraria che fanno capolinea ad Acciaroli.\nSport.\nImpianti sportivi.\nCampo di calcetto \"Nicola Romito\" in erba sintetica, costruito nel 2015.\nCampo di Beach Volley, di solito allestito nella spiaggia di Case del Conte nel periodo estivo."}
{"id": "1585226", "revid": "76652", "url": "https://it.wikipedia.org/wiki?curid=1585226", "title": "Sar\u0131kam\u0131\u015f", "text": "Sar\u0131kam\u0131\u015f (in Armeno: \u054d\u0561\u0580\u056b\u0572\u0561\u0574\u056b\u0577 Sarighamish, ), cittadina turca e capoluogo di distretto nella provincia di Kars in Anatolia Orientale, \u00e8 un importante centro di villeggiatura e di sport invernali.\nIn questa localit\u00e0 si svolse un'importante battaglia fra le truppe russe e le truppe turche durante la prima fase della Campagna del Caucaso (dicembre 1914 - gennaio 1915) della Prima guerra mondiale."}
{"id": "1585228", "revid": "1543377", "url": "https://it.wikipedia.org/wiki?curid=1585228", "title": "Viterbo (Colombia)", "text": "Viterbo \u00e8 un comune della Colombia facente parte del dipartimento di Caldas.\nViterbo \u00e8 situato sulla valle del fiume Risaralda, in una delle colline della Cordigliera Occidentale, nel triangolo tra le tre grandi citt\u00e0 Pereira, Cali e Medell\u00edn. Viterbo dista 73 km da Manizales, il capoluogo del dipartimento.\nLa cittadina \u00e8 soprannominata \"il paradiso di Caldas\" per i suoi paesaggi agricoli, le ampie strade e centri ricreativi.\nStoria.\nQuesta regione era abitata da indigeni Ap\u00edas e Umbras venne conquistata dagli spagnoli di Sebastian de Belalc\u00e1zar e Jorge Robledo.\nViterbo \u00e8 stata fondata il 19 aprile 1911 dal sacerdote Nazario Restrepo Moreno in onore della citt\u00e0 natale del delegato apostolico Monsignor Francesco Ragonesi. Viterbo \u00e8 divenuto ufficialmente municipio il 31 dicembre 1951.\nEconomia.\nViterbo basa la sua economia sulle aziende agricole, su grandi coltivazioni di canna da zucchero, mais, agrumi, frutta esotica e caff\u00e8 e nel pascolo estensivo del bestiame, allevamento ittico e di animali come maiali e pollame. Notevole \u00e8 anche la nascente industria turistica."}
{"id": "1585231", "revid": "599013", "url": "https://it.wikipedia.org/wiki?curid=1585231", "title": "Bakari Kon\u00e9", "text": "Ha 10 fratelli e 5 sorelle e un fratello minore, Arouna, anch'egli nazionale ivoriano. Un terzo fratello, Karamoko Kon\u00e9, \u00e8 nelle giovanili del Roda."}
{"id": "1585236", "revid": "709565", "url": "https://it.wikipedia.org/wiki?curid=1585236", "title": "Rugby a 15 nel 1995", "text": "Il professionismo.\nSin dal 1871, il Rugby union si era basato su un regolamento che esplicitamente vietava il professionismo diretto o indiretto. Pur con qualche ipocrisia, tale regola aveva retto, malgrado la scissione della Rugby league alla fine dell'Ottocento. Ora, minacciata sempre pi\u00f9 dalla National Rugby League australiana, la bandiera del dilettantismo viene ammainata e viene ammesso il professionismo.\nA favorire questo la spettacolarizzazione e la diffusione del rugby in TV. Cos\u00ec, all'indomani della coppa del mondo, l'International Board abroga la norma sul dilettantismo e segna lo spartiacque tra passato e futuro.\nSar\u00e0 una decisione che muter\u00e0 il volto del rugby, ponendo fine all'epoca dei grandi tour e minacciando anche l'esistenza di realt\u00e0 storiche come i British and Irish Lions e i Barbarians.\nCronologia degli eventi principali.\n10 marzo: superando il Canada 29-26, l'Argentina conquista la prima edizione del campionato Panamericano\n18 marzo: superando la Scozia, l'Inghilterra conquista il suo terzo Grande Slam in cinque anni. Delude il Galles, detentore del titolo, che \u00e8 sconfitto in tutti i match.\naprile - maggio: intenso programma di test in vista della Coppa del mondo. L'Australia supera facilmente un'Argentina ancora lontana dai fasti degli anni '80. Nessun problema neppure per la Nuova Zelanda, contro il Canada. La Francia soffre ma vince a Bucarest con la Romania. Ma \u00e8 l'Italia la grande sorpresa. A Treviso, supera l'Irlanda, conquistando la sua prima vittoria ufficiale contro una squadra del Cinque Nazioni.\n27 maggio: con lo spareggio tra Belgio e Repubblica Ceca si chiude un'annata interlocutoria per i tornei della FIRA. Assenti per gli impegni pre-mondiali Italia, Francia e Romania, il torneo 1994-95 \u00e8 servito come qualificazione per altre 7 squadre all'edizione successiva.\n29 luglio: vincendo anche il secondo test in Australia, la Nuova Zelanda si aggiudica la Bledisloe Cup\n8 ottobre: successo Argentino (l'ennesimo) nel Campionato sudamericano\n21 ottobre: superando l'Argentina a Buenos Aires, la Francia si aggiudica la prima edizione della Coppa Latina. L'Italia termina terza, davanti alla Romania.\nnovembre: la Nuova Zelanda e la Francia danno vita a due match intensi. Nel primo i Francesi si impongono a sorpresa, salvo poi cedere nettamente nel secondo sotto la furia di Jonah Lomu. Contemporaneamente il Sudafrica campione del Mondo supera l'Inghilterra a Twickenham.\nRiepilogo dei Tour.\nNel 1995, il programma dei tour di met\u00e0 anno \u00e8 notevolmente ridotto a causa della programmazione della nel mese di maggio-giugno. Alcune squadre ne approfittano per inviare in tour le seconde linee.\nI Barbarians.\nNel 1995 l'attivit\u00e0 dei Barbarians si snoda anche attraverso uno special tour a settembre-ottobre"}
{"id": "1585237", "revid": "86599", "url": "https://it.wikipedia.org/wiki?curid=1585237", "title": "Cratere Pascal", "text": "Pascal \u00e8 un cratere da impatto lunare che giace sul lato occidentale del polo Nord della luna, vicino al confine della faccia visibile. \u00c8 situato a nord dell'eroso cratere Desargues, e subito ad est del cratere Brianchon. Pascal pu\u00f2 essere individuato a partire dal cratere Carpenter, e poi proseguendo verso nordovest. La visibilit\u00e0 di questo cratere pu\u00f2 essere tuttavia influenzata dalla librazione.\nQuesto cratere ha subito dell'erosione da impatto che ha attenuato e arrotondato le sue caratteristiche. Il bordo pu\u00f2 ancora essere seguito lungo il perimetro, ma non \u00e8 pi\u00f9 affilato e le sue terrazze interne sono state logorate. Diversi crateri giacciono attorno all'orlo esterno, compreso \"Pascal F\", dal bordo affilato, che si inserisce nel bordo nordovest; un pi\u00f9 logoro \"Pascal A\" si inserisce a sudovest, e il piccolo e a forma di coppa \"Pascal G\" a sudest.\nDentro gli ampi muri interni c'\u00e8 un fondo livellato che \u00e8 stato ripavimentato dalla lava. Al punto di mezzo c'\u00e8 una bassa cresta, che forma un piccolo picco centrale. Ci sono piccoli crateri sul limite settentrionale, e sul limite nordest della cresta centrale. C'\u00e8 anche una piccola catena di piccoli crateri che giacciono attraverso la parete interna di nordest.\nAppena a nord di Pascal si trova \"Poncelet C\", un cratere satellite del cratere riempito di lava Poncelet, che si trova a est. L'orlo di questo cratere \u00e8 bisecato da diverse scanalature in superficie, una delle quali attraversa l'orlo sudest e tangenzialmente al bordo nordest del cratere Pascal.\nPrende il nome dal matematico e filosofo francese Blaise Pascal.\nCrateri correlati.\nAlcuni crateri minori situati in prossimit\u00e0 di Pascal sono convenzionalmente identificati, sulle mappe lunari, attraverso una lettera associata al nome."}
{"id": "1585239", "revid": "767487", "url": "https://it.wikipedia.org/wiki?curid=1585239", "title": "Chie\u0219d", "text": "Chie\u0219d \u00e8 un comune della Romania di 2.597 abitanti, ubicato nel distretto di S\u0103laj, nella regione storica della Transilvania.\nIl comune \u00e8 formato dall'unione di 3 villaggi: Chie\u0219d, Colonia Sighetu Silvaniei, Sighetu Silvaniei.\nIl primo documento che parla della localit\u00e0 risale al 18 luglio 1461, in esso si dichiara che i territori di Majatelek e Seri appartengono alla citt\u00e0 di Chie\u0219d.\nDi particolare interesse \u00e8 la chiesa lignea dei Santi Arcangeli Michele e Gabriele (\"Sf. Arhangheli Mihail \u0219i Gavril\"), costruita nel XVIII secolo."}
{"id": "1585241", "revid": "287204", "url": "https://it.wikipedia.org/wiki?curid=1585241", "title": "Chiesd", "text": ""}
{"id": "1585242", "revid": "1149807", "url": "https://it.wikipedia.org/wiki?curid=1585242", "title": "Dino Piranha", "text": ""}
{"id": "1585248", "revid": "599013", "url": "https://it.wikipedia.org/wiki?curid=1585248", "title": "Nenad Jestrovi\u0107", "text": "Carriera.\nCresciuto nelle giovanili del Radni\u010dki Obrenovac, debutta da professionista nel 1994 nelle file dell'OFK Belgrado, dove mette in mostra le proprie doti, tanto da suscitare l'interesse di diversi club europei, prima fra tutti il Bastia, da cui viene ingaggiato all'inizio della stagione 1997-1998. Rimane un solo anno in Corsica, e poi passa al Metz, dove resta per due stagioni, senza trovare una continuit\u00e0 di rendimento.\nNell'estate del 2000 passa all', dove mette a segno ben 20 gol in 25 partite disputate. Viene ingaggiato dal pi\u00f9 titolato club belga, l', con cui vince un campionato belga, e personalmente, il titolo miglior marcatore del campionato belga 2004-2005.\nNel gennaio del 2006 si trasferisce negli Emirati Arabi Uniti, all'Al Ain, dove, al debutto, segna il 10.000\u00ba gol nella storia del campionato degli Emirati Arabi Uniti. Passa poi per alcuni mesi all'Al-Nasr Sports Club. All'inizio della stagione 2007-2008 ritorna in Serbia, alla , ma a fine campionato passa al ."}
{"id": "1585251", "revid": "287204", "url": "https://it.wikipedia.org/wiki?curid=1585251", "title": "Nenad Jestrovic", "text": ""}
{"id": "1585252", "revid": "36426", "url": "https://it.wikipedia.org/wiki?curid=1585252", "title": "Califfato almohade", "text": ""}
{"id": "1585256", "revid": "13892460", "url": "https://it.wikipedia.org/wiki?curid=1585256", "title": "Case del conte", "text": ""}
{"id": "1585258", "revid": "13892471", "url": "https://it.wikipedia.org/wiki?curid=1585258", "title": "Case Del Conte", "text": ""}
{"id": "1585260", "revid": "36426", "url": "https://it.wikipedia.org/wiki?curid=1585260", "title": "Impero dell'Orda d'Oro", "text": ""}
{"id": "1585261", "revid": "36426", "url": "https://it.wikipedia.org/wiki?curid=1585261", "title": "Ivan I", "text": ""}
{"id": "1585262", "revid": "21880", "url": "https://it.wikipedia.org/wiki?curid=1585262", "title": "Dipodoidea", "text": ""}
{"id": "1585265", "revid": "36426", "url": "https://it.wikipedia.org/wiki?curid=1585265", "title": "Erik V di Danimarca", "text": ""}
{"id": "1585268", "revid": "36426", "url": "https://it.wikipedia.org/wiki?curid=1585268", "title": "Sverker", "text": ""}
{"id": "1585269", "revid": "767487", "url": "https://it.wikipedia.org/wiki?curid=1585269", "title": "Birger", "text": "Origine e diffusione.\nProviene dal nome norreno \"Birgir\" o \"Bergr\", probabilmente derivato da \"bjarga\" che significa \"aiutare\", \"salvare\", \"proteggere\"; il significato sarebbe quindi \"salvatore\". Il nome Birgitta, in alcuni casi indicato come variante femminile di Birger, \u00e8 pi\u00f9 spesso indicato come una variante del nome Brigida.\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico ricade il 1\u00ba novembre ad Ognissanti."}
{"id": "1585270", "revid": "1005847", "url": "https://it.wikipedia.org/wiki?curid=1585270", "title": "Provincia di Acobamba", "text": "La provincia di Acobamba \u00e8 una provincia del Per\u00f9, situata nella regione di Huancavelica.\nCapaluogo e data di fondazione.\nLa capitale \u00e8 Acobamba, fondata nel 1821.\nSindaco (alcalde): Glodoaldo Alvarez Ore \nProvincia confinanti.\nConfina a nord con la provincia di Churcampa, a sud con la provincia di Angaraes, a est con la regione di Ayacucho e ad ovest con la provincia di Huancavelica.\nGeografia antropica.\nSuddivisioni amministrative.\n\u00c8 suddivisa in otto distretti:\nCollegamenti esterni.\nPagina ufficiale Provincia di Acobamba"}
{"id": "1585272", "revid": "198277", "url": "https://it.wikipedia.org/wiki?curid=1585272", "title": "Tiziano De Patre", "text": "Carriera.\nGiocatore.\nClub.\nCresce calcisticamente nel , formazione di serie C2. Dopo una breve parentesi nel Messina fa il suo esordio in Serie A con la maglia dell'Atalanta nella stagione 1988-1989.\nLa stagione seguente viene mandato in Serie B con il prima di ritornare per altre due stagioni nel massimo campionato, sempre con i bergamashi.\nDopo aver giocato con , e nel 1995 passa al . Con i salentini conquista una duplice promozione dalla Serie C1 alla Serie A sotto la guida dell'allenatore Gian Piero Ventura, il quale l'anno dopo lo porta con s\u00e9 insieme ad altri suoi compagni di squadra (Francesco Zanoncelli, Gianni Cavezzi, Fabio Macellari e Matteo Centurioni) al Cagliari, nuovamente nella serie cadetta. Nella formazione sarda rimane le successive tre stagioni (dal 1997 al 2000), cogliendo nuovamente al primo anno la promozione in Serie A.\nNel 2000 fa ritorno in cadetteria col . In seguito alla retrocessione del Pescara in Serie C1 va all', squadra che nella stagione 2002-2003 centra la promozione in Serie A. De Patre lascia i marchigiani e chiude la carriera professionistica con la sua squadra di origine, il .\nIn Serie A ha vestito le maglie di Atalanta e Cagliari.\nIn carriera ha conquistato 3 promozioni in Serie A con (1996-1997), Cagliari (1997-1998) e (2002-2003).\nNazionale.\nNel 1989 colleziona anche due presenze in Nazionale Under 21.\nAllenatore.\nAppena ha appeso le scarpette al chiodo De Patre ha allenato il settore giovanile del per tre stagioni, dal 2004 al 2007.\nNel 2007 si siede sulla panchina degli allievi regionali per trasferirsi nel maggio 2008 su quella della primavera a seguito della promozione di Andrea Manzo sulla panchina della prima squadra.\nDopo l'esperienza nelle giovanili del Parma, nell'estate 2011 passa in Seconda Divisione alla guida della squadra che lo ha lanciato, il . De Patre viene esonerato a poche giornate dal termine del campionato e al suo posto subentra Marco Tosi.\nL'11 luglio 2012 assume l'incarico di allenatore del , in Seconda Divisione. Porta la squadra al 4\u00ba posto in campionato ma ai play-off viene eliminato dall'Aquila. A stagione conclusa decide di dare ufficialmente addio alla compagine neroverde.\nIl 10 dicembre seguente inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 14 gennaio 2014 torna sulla panchina del in sostituzione dell'esonerato Giuseppe Di Meo venendo esonerato il 31 marzo 2014 dopo aver conseguito una serie di risultati negativi.\nIl 16 luglio 2015 diviene il nuovo allenatore della , squadra militante in Serie D, venendo per\u00f2 esonerato l'8 agosto (e sostituito da Loris Beoni) a causa del cambio di presidenza.\nIl 17 marzo 2017 viene scelto come nuovo tecnico dell' al posto del dimissionario Giovanni Pagliari, firmando un contratto valido fino al termine della stagione con opzione per il rinnovo.\nNel 2019 va a ricoprire il ruolo di vice-allenatore di Gian Piero Ventura alla . Tuttavia il 17 dicembre 2019, si dimette dall'incarico per motivi personali.\nDirigente sportivo.\nDopo aver concluso la parentesi all'Ancona con la retrocessione in D, il 7 luglio diventa il responsabile dell'area tecnica del Valle del Vomano."}
{"id": "1585274", "revid": "466539", "url": "https://it.wikipedia.org/wiki?curid=1585274", "title": "Classificazione spettrale degli asteroidi", "text": "Per classificazione spettrale degli asteroidi si intendono i metodi per raggruppare gli asteroidi in base alle loro caratteristiche spettrali, al loro colore e, a volte, alla loro albedo. \nSi ritiene che queste classificazioni corrispondano alla composizione superficiale degli asteroidi. Per i corpi pi\u00f9 piccoli, quelli che non si sono differenziati, la composizione superficiale \u00e8 verosimilmente simile a quella interna. Nei corpi pi\u00f9 grandi come 1 Cerere e 4 Vesta si sa invece che esiste una struttura interna.\nClassificazione moderna.\nLa classificazione moderna degli asteroidi \u00e8 iniziata nel 1975 a opera di Clark R. Chapman, David Morrison e Ben Zellner con tre categorie: tipo C per gli oggetti scuri carboniosi, tipo S per gli oggetti rocciosi (silicati) e \"tipo U\" per tutti gli altri. Questa classificazione \u00e8 stata in seguito ampliata e chiarificata. \nAttualmente esistono molti altri schemi di classificazione e bench\u00e9 si sforzino di mantenere una reciproca coerenza, non pochi asteroidi sono classificati in modo diverso a seconda dello schema e dei criteri adottati. Le due classificazioni pi\u00f9 usate sono la \"classificazione Tholen\" e la \"classificazione SMASS\".\nClassificazione Tholen.\nDa oltre un decennio la classificazione maggiormente usata \u00e8 quella di David James Tholen, che fu proposta per la prima volta nel 1984. Si \u00e8 sviluppata a partire dalle osservazioni spettrali ad ampia banda (tra 0,31\u00a0\u00b5m e 1,06\u00a0\u00b5m) ottenute durante il programma \"Eight-Color Asteroid Survey\" (ECAS) negli anni ottanta, con l'aggiunta delle misurazioni di albedo. La formulazione iniziale era basata su 978 asteroidi.\nLo schema include 14 tipi; la maggioranza degli asteroidi rientra in uno dei 3 gruppi pi\u00f9 ampi, gli altri nei restanti tipi pi\u00f9 piccoli.\nGli ultimi tre tipi contengono ciascuno un solo asteroide che ha caratteristiche spettrali uniche. \nAd alcuni oggetti viene assegnata una combinazione di due o pi\u00f9 tipi (es: CG) quando le loro caratteristiche sono una combinazione di tipi diversi.\nClassificazione SMASS.\nQuesta classificazione \u00e8 stata introdotta da Schelte John Bus e Richard P. Binzel nel 2002, ed \u00e8 basata sul programma \"Small Main-Belt Asteroid Spectroscopic Survey\" (SMASS) e su un campione di 1447 asteroidi . Questo studio ha prodotto spettri a risoluzioni pi\u00f9 alte rispetto all'ECAS, tuttavia \u00e8 stata osservata una porzione pi\u00f9 piccola di lunghezze d'onda (tra 0,44\u00a0\u00b5m e 0,92\u00a0\u00b5m). Inoltre non \u00e8 stato considerata l'albedo. \nNonostante si sia tentato di mantenere il pi\u00f9 possibile i gruppi della classificazione Tholen, la differenza nei dati ha portato ad una suddivisione in 24 tipi. La maggioranza degli asteroidi rimane nei tre gruppi pi\u00f9 ampi (C, S e X).\nCon questa classificazione un significativo numero di piccoli oggetti rientra nei tipi Q, R e V, quelli che nella classificazione Tholen hanno un solo membro. \nNella classificazione SMASS non esistono tipi combinati, ogni asteroide rientra in un unico particolare tipo.\nConsiderazioni finali.\nQueste classificazioni sono destinate ad essere perfezionate o rimpiazzate man mano che le ricerche progrediscono. Tuttavia la classificazione spettrale basata su uno dei due metodi esposti resiste dagli anni novanta e sono tutt'oggi molto usate. Gli scienziati non riescono a trovare un accordo su una classificazione migliore, in gran parte a causa della difficolt\u00e0 ad avere misurazioni dettagliate di un vasto campione di asteroidi."}
{"id": "1585285", "revid": "767487", "url": "https://it.wikipedia.org/wiki?curid=1585285", "title": "Cizer", "text": "Cizer \u00e8 un comune della Romania di 2.441 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Cizer, Plesca, Pria."}
{"id": "1585292", "revid": "145180", "url": "https://it.wikipedia.org/wiki?curid=1585292", "title": "Parit\u00e0", "text": ""}
{"id": "1585294", "revid": "767487", "url": "https://it.wikipedia.org/wiki?curid=1585294", "title": "Apollinarij Michajlovi\u010d Vasnecov", "text": "Famoso per le sue vedute storiche di Mosca nel medioevo e per essere stato fratello di Viktor Michajlovi\u010d Vasnecov.\nBiografia.\nVasnetsov fu un pittore ed un'artista della grafica. Non ricevette alcuna educazione artistica formale ma la studi\u00f2 sotto suo fratello maggiore Viktor Vasnetsov, il famoso pittore russo. Dal 1883 visse assieme a suo fratello a Abramtsevo dove venne influenzato dall'artista Vasilij Polenov. Negli anni 1898-1899 viaggi\u00f2 attraverso l'Europa. In aggiunta agli epici paesaggi naturali russi, Apollinarij Vasnetsov cre\u00f2 un suo genere di ricostruzione dei paesaggi storici sulla base di informazioni storiche ed archeologiche. I suoi dipinti presentano una visuale di Mosca in et\u00e0 medievale. Fu un membro del Peredvi\u017eniki dal 1899 e un accademico dal 1900. Fu uno dei fondatori e supervisori della rivista Unione degli artisti russi. \nCuriosit\u00e0.\nL'asteroide 3586 Vasnetsov, scoperto dall'astronoma Lyudmila Zhuravlyova nel 1978 \u00e8 stato cos\u00ec battezzato in onore di due fratelli Viktor e Apollinarij Vasnetsov."}
{"id": "1585295", "revid": "767487", "url": "https://it.wikipedia.org/wiki?curid=1585295", "title": "La volpe e la bambina", "text": "La volpe e la bambina (\"Le Renard et l'enfant\") \u00e8 un film del 2007 diretto da Luc Jacquet.\nLa pellicola \u00e8 uscita in Italia il 21 marzo 2008, il DVD \u00e8 disponibile dal 19 novembre 2008. La prima visione televisiva \u00e8 avvenuta su Rai 3 sabato 26 febbraio 2011 raccogliendo 1.551.000 telespettatori.\nTrama.\nIn autunno, su una montagna, una bambina dai capelli rossi incontra nel bosco una volpe selvatica che spaventata, scappa via. La bambina torna sul posto a cercarla, ma si fa male al piede. D'inverno, rinchiusa in casa, la bambina pensa alla sua volpe disegnandola, leggendo il libro sulle volpi che le hanno regalato i genitori, informandosi sempre di pi\u00f9 al riguardo. Nel frattempo, il compagno della volpe morir\u00e0, a causa della stagione di caccia, avvelenato. A primavera, la bambina la trover\u00e0 e scoprir\u00e0 i suoi cuccioli. Dopo lunghi tentativi, disturbati da porcospini affamati, le due si rincontrano e diventano amiche. La bambina chiama la volpe \u201cTitou\u201d. Un giorno, inseguendo la volpe sotto la pioggia, la bambina finisce in una grotta. Sar\u00e0 salvata dai genitori dopo aver passato la notte buia su un albero. Le amiche si lasciano andare a giochi nella natura, finch\u00e9 la bambina non mostra alla volpe la sua casa. \nL\u00ec si lascer\u00e0 sopraffare dalla sua selvaticit\u00e0. Infatti, rinchiusa nella cameretta della bambina, la volpe ringhia, si ribella e corre, finch\u00e9 con un salto rompe il vetro della finestra e cade sul terreno. Ferita gravemente, sar\u00e0 riportata tra i suoi piccoli dalla bambina. Lentamente l'animale si riprende. Anni dopo, la bambina, diventata adulta e madre, racconta al figlio quell'amicizia, nella stessa cameretta d'un tempo.\nProduzione.\nLe riprese sono state fatte tra Plateau de Retord (Ain, Francia) e l'Abruzzo.\nLa pellicola \u00e8 narrata nella versione italiana da Ambra Angiolini.\nPromozione.\nIn Italia, il film \u00e8 stato soggetto di un'iniziativa da un lato pubblicitaria (sponsorizzata da un'azienda alimentare biologica) e dall'altro etica, volta a valorizzare il legame tra l'uomo e la natura."}
{"id": "1585296", "revid": "78273", "url": "https://it.wikipedia.org/wiki?curid=1585296", "title": "Apollinarij Vasnecov", "text": ""}
{"id": "1585302", "revid": "682118", "url": "https://it.wikipedia.org/wiki?curid=1585302", "title": "Anti-gas m9a1", "text": ""}
{"id": "1585312", "revid": "682118", "url": "https://it.wikipedia.org/wiki?curid=1585312", "title": "Anti-gas M9A1", "text": ""}
{"id": "1585313", "revid": "599013", "url": "https://it.wikipedia.org/wiki?curid=1585313", "title": "The Dark Knight", "text": ""}
{"id": "1585320", "revid": "2184720", "url": "https://it.wikipedia.org/wiki?curid=1585320", "title": "Accademia scacchi Potenza", "text": "L'Accademia scacchi Potenza A.S.D. \u00e8 un circolo di scacchi di Potenza.\nNata nel 1991 dalle ceneri del circolo Paul Morphy, l'Accademia scacchi Potenza \u00e8 stata protagonista degli scacchi lucani negli anni novanta e duemila arrivando a disputare la Final Four, finale a quattro del Campionato italiano di scacchi a squadre nel 1999. Dal 2001 al 2004 l'ASP partecipa con successo alla massima serie piazzandosi stabilmente fra le prime cinque; nel 2005 e nel 2006 \u00e8 ammessa al neonato massimo campionato: la serie A1 Master, riservata alle migliori 10 squadre d'Italia.\nDal 2015 ha ottenuto il riconoscimento di scuola federale di scacchi.\nAttualmente (2017) la squadra principale milita nella serie A2 del Campionato Italiano a squadre di Scacchi la seconda squadra in serie C ed ha anche una squadra femminile."}
{"id": "1585321", "revid": "13893340", "url": "https://it.wikipedia.org/wiki?curid=1585321", "title": "Casa del Conte", "text": ""}
{"id": "1585332", "revid": "1305772", "url": "https://it.wikipedia.org/wiki?curid=1585332", "title": "Provincia di Tarma", "text": "La provincia di Tarma \u00e8 una delle 9 province della regione di Jun\u00edn nel Per\u00f9.\nCapoluogo e data di fondazione.\nIl capoluogo \u00e8 Tarma.\nLa provincia \u00e8 stata istituita nel 1821.\nSindaco (Alcalde): Luis Fernando Morales Nieva \nProvincie confinanti.\nConfina a nord con la provincia di Jun\u00edn; a sud con la provincia di Jauja; a est con la provincia di Chanchamayo e ad ovest con la provincia di Yauli.\nGeografia antropica.\nSuddivisioni amministrative.\n\u00c8 divisa in nove distretti:"}
{"id": "1585335", "revid": "110157", "url": "https://it.wikipedia.org/wiki?curid=1585335", "title": "Costante di Mills", "text": " \nIn matematica, si definisce costante di Mills il numero reale positivo formula_1 tale che la funzione\ngeneri numeri primi per ogni n intero positivo, dove formula_3 indica la funzione parte intera di formula_1.\nL'esistenza di una costante di questo tipo \u00e8 stata provata nel 1947 da Mills; il che lo port\u00f2 ad enunciare il teorema di Mills.\nAssumendo l'ipotesi di Riemann, il valore della costante, approssimato a 20 cifre decimali, \u00e8\nmentre i numeri primi generati dalla costante di Mills sono \n&lt;br&gt;\n(Sequenza A051245 dell'OEIS), e sono chiamati \"primi di Mills\". \nApprossimazioni della costante di Mills.\nNon si conosce una formula chiusa per la costante di Mills, il che ne rende impossibile l'approssimazione a \"priori\". Quel che \u00e8 possibile fare \u00e8 determinare la successione dei primi di Mills tramite una stima del valore della costante, e da questi ricavarne un valore maggiormente preciso.\nNel 2005 Chris Caldwell e Yuan-You Cheng \ntrovarono per\u00f2 un metodo per calcolare circa 7000 cifre di formula_1 (assumendo l'ipotesi di Riemann): partendo dalla successione dei primi di Mills (sopra menzionati), ricavati mediante una non definitiva approssimazione della costante, dimostrarono che \u00e8 possibile calcolare i \"successivi primi\" della successione e tramite una generalizzazione del Teorema di Mills, anzich\u00e9 usando la costante di Mills. Calcolati cos\u00ec altri primi di Mills pi\u00f9 grandi (formula_8), \u00e8 possibile approssimare pi\u00f9 precisamente formula_1, tramite la formula:"}
{"id": "1585339", "revid": "729019", "url": "https://it.wikipedia.org/wiki?curid=1585339", "title": "Marlines", "text": "La Marlines s.a era una compagnia di navigazione greca fondata nel 1982 da Panyotis Marangopoulos.\nStoria.\nLa Marlines cominci\u00f2 i suoi servizi nel 1983, immettendo la \"Lady M\" (gi\u00e0 \"Ulster Prince\" nella flotta P&amp;O) sulla classica rotta Ancona - Igoumenitsa - Patrasso. Negli anni successivi conobbe una certa espansione, sfruttando l'aumento dei flussi di turisti di quegli anni; la flotta fu costantemente ampliata negli anni successivi, con gli acquisti di diverse navi in Nord Europa ed in Giappone. Oltre alla linea iniziale ne furono aperte diverse altre, tra cui dei collegamenti tra Cipro e Libano; il 24 febbraio 1990 la \"Baroness M\", in servizio su questa rotta, sub\u00ec un cannoneggiamento da una nave militare (identificata dal comandante come siriana), che caus\u00f2 una vittima e quindici feriti a bordo. La nave riusc\u00ec ad arrivare autonomamente a destinazione, ma la linea fu in seguito chiusa. Furono poi aperti anche una pi\u00f9 classica rotta Brindisi - Igoumenitsa - Patrasso e diverse altre linee lunghe dall'Italia verso la Turchia, Creta e Cipro.\nTuttavia, la Marlines non riusc\u00ec a far fronte all'introduzione da parte delle compagnie concorrenti di navi sempre pi\u00f9 moderne e veloci, tendenza accelerata a partire dal 1995, quando la neonata Superfast Ferries introdusse un collegamento diretto Ancona - Patrasso in 20 ore. La compagnia non riusc\u00ec a raccogliere le risorse per introdurre nuove navi e ridusse man mano i propri servizi, passando dalle sei navi in servizio effettivo del 1994 alle sole due del 1999. Nell'agosto 1996 la \"Charm M\", impegnata nei collegamenti tra Turchia e Ancona, caus\u00f2 diverse proteste da parte dei passeggeri per via di gravi disservizi a bordo, tra i quali il mancato funzionamento dei servizi igienici.\nDal 2000, la compagnia offr\u00ec servizi con una sola nave (l'ex ro-ro \"Duchess M\") su linee secondarie e su base stagionale, rimanendo presente fino al 2008 sulla Bari - Durazzo. Tuttavia, nell'estate 2009 anche questo collegamento fu sospeso e la nave rimase in disarmo, segnando di fatto la fine delle attivit\u00e0 per la compagnia."}
{"id": "1585340", "revid": "174925", "url": "https://it.wikipedia.org/wiki?curid=1585340", "title": "Egosintonici", "text": ""}
{"id": "1585341", "revid": "729019", "url": "https://it.wikipedia.org/wiki?curid=1585341", "title": "Emancipatio", "text": "La emancipatio \u00e8 quel fenomeno giuridico risalente al diritto privato romano sulla base della quale un soggetto \"alieni iuris\" e precisamente il figlio legittimo del \"pater familias\" otteneva l'estinzione del rapporto di \"patria potestas\" diventando a tutti gli effetti un soggetto \"sui iuris\" e acquisendo tutti i diritti previsti dallo ius civile cos\u00ec come riconosciuti ai soggetti pienamente capaci di agire.\nL'istituto fu riconosciuto dalle \"XII tavole\" che prevedevano un particolare regime per la sua attuazione: l'emancipazione si basava sul fenomeno della manomissione, ed in particolare il pater familias vendeva il figlio che si voleva emancipare ad un \"compare\" che lo manometteva facendolo diventare tecnicamente libero. Il diritto civile stabiliva per\u00f2 che costui, una volta manomesso, ritornasse nuovamente nella condizione di sottoposto alla patria potest\u00e0 del padre. Il diritto civile si inser\u00ec in tale fenomeno giuridico stabilendo che il figlio non poteva essere venduto per pi\u00f9 di tre volte, e alla terza manomissione diventasse sui iuris.\nC'\u00e8 da sottolineare che la prassi impose che il figlio non venisse manomesso per la terza volta dal compare, ma ci\u00f2 venisse fatto dal pater che acquisiva cos\u00ec i diritti di patronato, classici del rapporto servo-padrone.\nA partire dal periodo post-classico ci fu una semplificazione dell'istituto i cui effetti erano raggiunti tramite rescritto imperiale; con Giustiniano, caduto in disuso ormai il vecchio formalismo, l'emancipazione avveniva sia per rescritto imperiale che con atto davanti al giudice o ad un funzionario. Non esisteva un limite temporale base per il diritto ad essere emancipato, pur tuttavia le costituzioni imperiali imposero il dovere al padre di emancipare il figlio in casi particolari, sviluppando lentamente la prassi di emancipare il figlio al venticinquesimo anno di et\u00e0."}
{"id": "1585350", "revid": "287204", "url": "https://it.wikipedia.org/wiki?curid=1585350", "title": "Enrico d'Orl\u00e9ans", "text": ""}
{"id": "1585365", "revid": "767487", "url": "https://it.wikipedia.org/wiki?curid=1585365", "title": "Roberto Tiranti", "text": "Cantante del gruppo italiano Labyrinth dal 1997 al 2014 e di nuovo dal 2017, dal 2012 \u00e8 il cantante e bassista del gruppo Mangala Vallis e del gruppo A.P.D.. In questa duplice veste dal 2013 \u00e8 membro dei Live Fire. \u00c8 anche bassista e cantante del gruppo 999 Tribute to The Police.\nBiografia.\nMuove i suoi primi passi nel mondo della musica nel 1988, esibendosi con alcuni amici nei locali della riviera ligure. Nello stesso periodo comincia a studiare canto e musica, e successivamente si dedica allo studio della lirica in conservatorio e col tenore Ottavio Garaventa. Dal 1993 al 1996 interpreta la parte di Ges\u00f9 nel musical Jesus Christ Superstar, con una compagnia amatoriale ligure.\nNel 1994 incide il suo primo album con i Vanexa, dal titolo \"Against The Sun\".\nNel 1996 entra a far parte dei New Trolls, coi quali lo stesso anno partecipa al Festival di Sanremo. Rester\u00e0 nel gruppo fino al 2002, effettuando in totale circa 400 concerti. Sempre nel 1996 esce il disco \"La memoria\" dei Blindosbarra.\nDal 1997 \u00e8 il cantante dei Labyrinth, gruppo power/prog metal col quale ha registrato sei album e un mini CD, esibendosi anche all'estero (America latina, Europa, Asia). Nello stesso anno partecipa nuovamente al Festival di Sanremo con i New Trolls, presentando la canzone \"Alianti liberi\".\nDal 2000 interpreta brani eurobeat composti da Dave Rodgers per il mercato giapponese, utilizzando lo pseudonimo di Powerful T.\nIl 2003 lo vede vestire i panni del faraone Ramsete II nel musical I dieci comandamenti. Nello stesso periodo decide di intraprendere la strada solista registrando il suo primo singolo intitolato \"Sinceramente\". Ha collaborato con Ken Hensley, Ian Paice e Glenn Hughes, Pivio e Aldo De Scalzi per colonne sonore. Nel 2005 vede la luce l'album Headrush del chitarrista padovano Alex De rosso. Nello stesso anno collabora col chitarrista Pier Gonella, cantando il brano \"Paradise\" nel suo disco \"Odyssea - Tears in Floods\".\nNel 2006 collabora col gruppo dialettale genovese Buio Pesto nella canzone-parodia de \"Il Barbiere di Siviglia\", dall'album Palanche. Nel 2007 assieme a Marco Barusso (chitarra) e Guido Carli (batteria) d\u00e0 vita ai 999 POLICE TRIBUTE. Nello stesso anno comincia la collaborazione con \"Casa Paganini\" e collabora con Alex de rosso cantando alcuni brani su King of balance, tributo ai Toto.\nNel 2008 \u00e8 corista nel programma \"Non perdiamoci di vista\" condotto da Paola Cortellesi su Rai 3. Nel 2009 partecipa al programma TV \"I raccomandati\" in coppia coi Ricchi e Poveri. Nel 2009 assieme a Guido Ripoli, Maria Collien e Paolo Marchini, d\u00e0 vita al quartetto vocale \"BATTI-BECCHI\" con un repertorio di madrigali rinascimentali, musica sacra fino a brani moderni riarrangiati per 4 voci.\nNel 2010 esce il nuovo album dei Labyrinth \"Return to Heaven Denied, Pt. 2 - A Midnight Autumn Dream\" e la band apre le date italiane di Megadeth, Ozzy Osbourne e Iron Maiden. Il 2010 \u00e8 caratterizzato da diverse collaborazioni: nel disco \"Castles, Wings, Stories and dreams\" di Paolo Siani and friends feat. Nuova Idea interpreta alcuni brani; con Il Rovescio della Medaglia nel disco \"Microstorie\" si occupa delle parti vocali. Interpreta il brano \"Lagrima\" sul progetto Altremolecole di Davide Antonio Pio.\nNel 2011 fra fine febbraio e inizio aprile intraprende un tour europeo di 29 date coi Labyrinth. Al rientro dal tour partecipa al brano Shine \"official Japan relief song\" scritto da Mark Boals e Virgil Donati. Il 2012 si apre con l'uscita dell'album \"EXCALIBUR III the origin\" di Alan Simon, nel quale Tiranti veste i panni dell'eroe celtico Dun Aengus. Seguir\u00e0 un tour europeo a partire da marzo. Presta inoltre la voce per doppiare le sole parti cantate di uno dei personaggi della fiction Disney \"I'm in the band\". Doppia il personaggio di Gary nel film di animazione Disney Muppet. Nel maggio dello stesso anno esce il primo album della band milanese Chakrah, in cui \u00e8 presente Set me free, brano cantato da Tiranti e firmato in collaborazione con la band.\nCon altri 36 artisti dell'area ligure, fa parte del gruppo \"Artisti Uniti per Genova\" nel progetto \"Ora che\", brano scritto da Max Campioni e Lauro Ferrarini, realizzato per raccogliere fondi per l'alluvione di Genova del 4 novembre 2011.\nNel mese di giugno esce il cd di Ken Hensley intitolato Love &amp; other misteries in cui Tiranti canta due brani in duetto con la compagna Irene Fornaciari e un brano da solo in lingua spagnola dal titolo \"Respiro tu amor\". Sempre nel 2012 entra a far parte dei Mangala Vallis, Prog Band di Reggio Emilia, come bassista/cantante, partecipando al disco \"Microsolco\" e ai concerti della band. Il 23 novembre 2012 esce per l'etichetta Frontiers col gruppo A.P.D. formato da Andrea Cantarelli alla chitarra, Roberto Tiranti voci e basso e Alessandro Bissa alla batteria.\nSempre nel mese di novembre suona con Stef Burns e Juan van Emmerloot in un breve tour italiano. Nel gennaio del 2013 entra a far parte dei Live Fire come bassista cantante e a ottobre esce l'album \"TROUBLE\", con un tour promozionale svoltosi nel mese di ottobre. Nello stesso anno canta come ospite il brano \"Platinum\" dell'album \"On Fire\" della band Mastercastle. Nel 2014 prende parte come bassista e cantante al gruppo Wonderworld con Ken Ingewrsen alla chitarra e Tom Arne Fossheim alla batteria. Con gli altri tre membri e Ken Hensley fa anche parte dei Live Fire.\nIl 18 maggio 2014 ottiene a Genova presso la FIM - Fiera Internazionale della Musica, il FIM Award 2014 come miglior voce ligure esibendosi sul palco della Fiera del Mare insieme a Bobby Kimball dei Toto.\nA marzo 2015 \u00e8 uscito il suo primo album solista dal titolo Sapere aspettare, 11 brani contenuti di cui 4 acustici, 5 elettrici e 2 vocali. Tra i musicisti: Stef Burns, Aldo De Scalzi, Irene Fornaciari, Mattia Stancioiu, Marco Canepa, Marco Fadda, Marco Barusso, Guido Carli, Andrea Maddalone, Alessandro Graziano, Massimo Trigona, Luca Lamari."}
{"id": "1585373", "revid": "1843814", "url": "https://it.wikipedia.org/wiki?curid=1585373", "title": "Marcello Aliprandi", "text": "Biografia.\nA met\u00e0 degli anni cinquanta, abbandonati gli studi di economia, si iscrive ai corsi di regia dell'accademia d'arte drammatica \"Silvio D'Amico\". Dopo il diploma comincia un intenso apprendistato in teatro come assistente di Luchino Visconti in opere drammatiche e liriche ed \u00e8 al suo fianco anche durante la lavorazione del film \"Il Gattopardo\". Continua, per tutti gli anni sessanta, a dedicarsi al teatro, entra a far parte della \"Compagnia dei giovani\" e dirige in proprio drammi e opere liriche. Nel 1963 collabora con Sven Age Larsen alla regia della prima edizione italiana della commedia musicale \"My Fair Lady\", con Delia Scala, Gianrico Tedeschi e Mario Carotenuto.\nNel 1968 torna al cinema come aiuto-regista di Alberto Lattuada in \"Fr\u00e4ulein Doktor\". \nL'esordio alla regia cinematografica avviene nel 1970 con la commedia fantastica \"La ragazza di latta\". Il film, interpretato da Roberto Antonelli e un'esordiente Sidney Rome, \u00e8 un apologo grottesco sul consumismo e i sogni della borghesia . Del 1974 \u00e8 \"Corruzione al palazzo di giustizia\", film di denuncia dall'omonima pi\u00e8ce di Ugo Betti, interpretato da Franco Nero, Martin Balsam e Fernando Rey. Il film riscuote un buon successo di pubblico e critica e l'anno dopo Aliprandi gira \"Un sussurro nel buio\", opera sofisticata tra il thriller e lo psicanalitico interpretata, tra gli altri, dall'attore wellesiano Joseph Cotten.\nDopo aver girato da una sceneggiatura di Ugo Liberatore la commedia sul nudismo \"Senza buccia\" (che vede tra gli attori una Ilona Staller non ancora in versione hard), tra la fine degli anni settanta e l'inizio degli ottanta Aliprandi affianca a quella cinematografica l'attivit\u00e0 televisiva, dedicandosi a diversi adattamenti televisivi dalla letteratura e dal teatro, tra i quali \"La mano indemoniata\" da un racconto fantastico dello scrittore Massimo Bontempelli interpretato da Cochi Ponzoni e uno \"Zoo di vetro\" dal dramma omonimo di Tennessee Williams. \nNel 1981, trasferitosi per un breve periodo negli Stati Uniti, stringe amicizia col regista-coreografo Bob Fosse e lo dirige nella parte di s\u00e9 stesso in \"Hello Hollywood, qui Broadway!\", film-tv musicale in tre puntate per Raiuno.\nNel 1982 gira \"Morte in Vaticano\", con Terence Stamp e Fabrizio Bentivoglio, un thriller fanta-religioso vagamente ispirato alla morte prematura e per alcuni misteriosa di papa Luciani.\nComplice anche la crisi del cinema iniziata alcuni anni prima, per tutti gli anni '80 Aliprandi non diriger\u00e0 pi\u00f9 film per il grande schermo ma si dedicher\u00e0 esclusivamente ad alcune serie televisive. Del 1984 \u00e8 \"I ragazzi della valle misteriosa\" (con Kim Rossi Stuart e Alessandro Haber) e del 1988 la miniserie nostalgico/musicale \"Quando ancora non c'erano i Beatles\", con Lucrezia Lante della Rovere e Anita Ekberg.\nAll'inizio degli anni novanta, dopo aver fondato con l'amico Lino Patruno la societ\u00e0 di produzione \"Movietone of Italy\", torna al cinema producendo e dirigendo \"Prova di memoria\" (1992) thriller ambientato a Praga con Franco Nero, e \"Soldato ignoto\" (1995), dramma fantastico sulla seconda guerra mondiale, premiato in vari festival ."}
{"id": "1585375", "revid": "767487", "url": "https://it.wikipedia.org/wiki?curid=1585375", "title": "Monstrosity (gruppo musicale)", "text": "I Monstrosity sono un gruppo death metal statunitense formatosi a Fort Lauderdale nel 1991.\nBiografia.\nI Monstrosity vengono fondati nell'agosto del 1991 da Lee Harrison alla batteria, Mark Van Erp al basso, George \"Corpsegrinder\" Fisher alla voce e Jon Rubin alle chitarre. La prima testimonianza su demo, \"Horror Infinity\" del 1991, gli fa guadagnare il contratto per l'allora nascente Nuclear Blast, sotto la quale la band registrer\u00e0 il primo album \"Imperial Doom\" nel 1992. Questo disco fa parte della prima ondata death metal proveniente dalla Florida. L'album viene registrato ai Morrisound Recording, sotto l'egida del produttore Scott Burns, e vede la partecipazione di Jason Gobel dei Cynic. I suoni sono pesanti e lancinanti, la sezione ritmica (delle menti compositive Van Erp/Harrison) tecnica ed efficace, le vocals di Corpsegrinder maligne e gutturali.\nLo scenario che il gruppo ci pone davanti \u00e8 sicuramente orrorifico e spettrale, e nondimeno lo \u00e8 la copertina del disegnatore americano Dan Seagrave. Il disco inoltre riesce ad emergere bene dal calderone death metal, intasatissimo negli anni tra il 1992 ed il 1994; ma nonostante la bont\u00e0 della proposta, i Monstrosity fanno perdere le proprie tracce. \u00c8 solo nel 1996 che il gruppo viene rimesso in sesto dal batterista e leader Lee Harrison che, richiamato a s\u00e9 il cantante Corpsegrinder (diventato membro dei Cannibal Corpse dopo l'abbandono di Chris Barnes), registra \"Millennium\", nel quale sono presenti composizioni death pi\u00f9 tecniche ed elaborate. Nel 1999, con una formazione ancora una volta rivoluzionata, la band registra \"In Dark Purity\" che affiancher\u00e0 al pattern death metal, forti influenze thrash derivanti dagli Slayer. Il gruppo andr\u00e0 in tour con Dimmu Borgir e Samael in Stati Uniti e Canada e sar\u00e0 \"headliner\" al Fuck the Commerce festival in Germania.\nNel 2001 l'etichetta olandese Hammerheart Records immette sul mercato la compilation \"Enslaving the Masses\" che include il demo \"Horror Infinity\", alcuni remixes dell'album di debutto ed un completo live set. \"Rise to Power\" (2003) e \"Spiritual Apocalypse\" (2007) vedono il gruppo svoltare su territori ancora pi\u00f9 complessi e tecnici ma risultando anche prolissi ed in molti frangenti lenti."}
{"id": "1585381", "revid": "54193", "url": "https://it.wikipedia.org/wiki?curid=1585381", "title": "Parco nazionale dei monti Udzungwa", "text": "Il Parco nazionale dei monti Udzungwa (in inglese \"Udzungwa Mountains National Park\") \u00e8 un'area naturale protetta della Tanzania centro-meridionale.\nTerritorio.\nIl parco copre una parte (circa il 20%) della catena dei monti Udzungwa, culminanti con i 2.579 metri di altitudine del monte Luhombero, sul confine orientale dell'altipiano centrale della Tanzania. Le montagne dominano le valli formate dai fiumi Ruaha e Kilombero. Si tratta di uno degli \"hotspot\" di biodiversit\u00e0 pi\u00f9 ricchi dell'Africa.\nFauna.\nNel territorio del parco vivono la gran parte delle specie di mammiferi tipiche della fauna africana quali l'elefante, il bufalo, il leone, il leopardo, l'ippopotamo, nonch\u00e9 numerose specie di antilopi (tra cui \"Cephalophus spadix\", \"Cephalophus monticola\", \"Tragelaphus scriptus\" e \"Oreotragus oreotragus\"), il tasso del miele (\"Mellivora capensis\"), numerosi viverridi, i pangolini, le manguste e gli iraci. Recentemente \u00e8 stata descritta una nuova specie di toporagno-elefante, \"Rhynchocyon udzungwensis\", endemica del parco. \nIl parco ospita inoltre 11 diverse specie di primati, tra cui cinque specie endemiche: \"Cercocebus sanjei\", \"Rungwecebus kipunji\", \"Piliocolobus gordonorum\", \"Galagoides orinus\" e \"Galagoides zanzibaricus udzungwensis\". Altri primati presenti sono il colobo dell'Angola (\"Colobus angolensis\"), il babbuino giallo (\"Papio cynocephalus\"), il cercopiteco dal diadema (\"Cercopithecus mitis\") e il cercopiteco grigioverde (\"Chlorocebus aethiops\").\nVi sono inoltre pi\u00f9 di 400 specie di uccelli, con 12 endemismi tra cui la nettarinia alirugginose (\"Cinnyris rufipennis\") e la pernice degli Udzungwa (\"Xenoperdix udzungwensis\"), e numerose specie di rettili e anfibi, alcune delle quali endemiche come \"Cnemaspis uzungwae\" e \"Phrynobatrachus uzungwensis\".\nFlora.\nSono state censite oltre 2500 specie vegetali, di cui 160 avrebbero propriet\u00e0 medicinali.\nCollaborazioni.\nIl MUSE - Museo delle Scienze di Trento ha realizzato nel 2006 e gestisce in partenariato con l'ente parchi nazionali della Tanzania (TANAPA) un centro di Monitoraggio Ecologico (Udzungwa Ecological Monitoring Centre, UEMC)."}
{"id": "1585392", "revid": "15756", "url": "https://it.wikipedia.org/wiki?curid=1585392", "title": "Storia dell'antico Egitto", "text": "La storia dell'antico Egitto (o Storia egizia), ovvero della civilt\u00e0 dell'Africa settentrionale sviluppatasi lungo le rive del fiume Nilo (a partire dalle cateratte, a sud ed al confine con l'attuale Sudan), alla foce, a delta, nel Mar Mediterraneo, per un'estensione complessiva di circa 1000\u00a0km, copre complessivamente circa 4000 anni.\nL'individuazione di un periodo storico definito e di date concordi, sia pur di comodo, \u00e8 dibattuta, a maggior ragione l\u00e0 ove si consideri la localizzazione temporale in epoca preistorica dell\u2019inizio, e le molteplici vicissitudini e dominazioni che hanno accompagnato la storia dell\u2019Egitto nella sua parte conclusiva.\nSecondo alcuni autori le date sono comprese tra il 3900 a.C. (Periodo Predinastico) e il 342 a.C. (Periodo tardo), con la fine della XXX dinastia manetoniana e prima dell\u2019avvento delle dominazioni straniere. Altri autori fanno coincidere la fine della storia dell\u2019Egitto con la morte di Cleopatra (ultima regina della dinastia tolemaica) e l'inizio della dominazione romana; altri ancora la estendono fino al IV-VI secolo d.C. e, segnatamente, all'ultimo testo geroglifico di cui si abbia contezza, il cosiddetto Graffito di Esmet-Akhom risalente al 394, o alla chiusura dell'ultimo tempio \"pagano\", dedicato a Iside sull'isola di File, a seguito dell'editto di Giustiniano I, nel 550.\nVarie culture si susseguirono nella valle nilotica fin dal 3900 a.C. in quello che viene definito Periodo Predinastico. Un'entit\u00e0 embrionale di Stato pu\u00f2 riconoscersi, invece, a partire dal 3200-3100 a.C. con la I dinastia e l'unificazione delle due macro-aree che resteranno tuttavia sempre distinte, tanto che per tutta la storia del Paese i regnanti annovereranno tra i loro titoli quello di Signore delle Due Terre.\nFin dal 3500 a.C., di pari passo con l'avvento dell'agricoltura, in particolare la coltivazione del grano, dell'orzo e del lino, si ha contezza di insediamenti umani specie lungo le rive del Nilo. Le piene annuali del fiume, infatti, favorivano la coltivazione anche con pi\u00f9 raccolti annui grazie ai sedimenti particolarmente fertili (Limo), che il fiume, nel suo ritirarsi, lasciava sul terreno. Ci\u00f2 comport\u00f2 fin dai tempi pi\u00f9 remoti, conseguentemente, la necessit\u00e0 di controllare, incanalare e conservare le acque onde garantire il costante approvvigionamento, sia per il sostentamento umano che per quello del bestiame e delle piantagioni. Non \u00e8 da escludersi, peraltro, che proprio la complessa necessit\u00e0 di far fronte alle esigenze connesse con la gestione dell'agricoltura, e segnatamente delle acque nilotiche, abbia favorito proprio il formarsi delle prime comunit\u00e0 su territori parziali tuttavia ben differenziati e politicamente e geograficamente individuabili. Tali entit\u00e0, normalmente individuate con il termine greco di nomoi, ben presto si costituirono in due distinte entit\u00e0 geo-politiche pi\u00f9 complesse. Tale l'importanza del fiume Nilo, che attraversava tutto il paese, che anche le denominazioni di tali due macro-aree fanno riferimento al fiume: considerando che le sorgenti del Nilo, bench\u00e9 all'epoca non note, dovevano essere a sud, tale sar\u00e0 l'Alto Egitto, mentre di converso l'area del delta, verso il Mediterraneo, sar\u00e0 indicato come Basso Egitto.\nDal 3200 a.C. si sono susseguite in Egitto trenta dinastie regnanti riconosciute archeo-storicamente; a queste debbono esserne aggiunte altre, dette di comodo, giacch\u00e9 riferite, di fatto, non a governi autoctoni o comunque derivanti dal Paese, bens\u00ec frutto di invasioni o di raggiungimento del potere da parte di regnanti stranieri. Avremo perci\u00f2 una XXXI dinastia, costituita da re persiani, una XXXII dinastia macedone, che annovera un solo sovrano, Alessandro Magno, e una XXXIII dinastia, meglio nota come Dinastia tolemaica, nata dallo smembramento dell'impero di Alessandro.\nAnche molti imperatori romani, occupato l'Egitto, non disdegnarono di assumere il titolo di faraone con trascrizione geroglifica del proprio nome.\nCronologia generale.\nFerma restando la difficolt\u00e0 di dare concretezza a periodi risalenti alla preistoria, la cronologia egizia si basa principalmente su pochi dati fissi da cui si sono fatte derivare date conseguenti.\nUno di questi fa riferimento alla levata eliaca di Sirio che, grazie peraltro a un altro evento noto (la levata a Eliopoli il 21 luglio del 139 d.C. come indicata dal grammatico romano Censorino), che avvenne:\nDa tali date si \u00e8 cercato perci\u00f2, facendo peraltro riferimento anche alle \"Liste Regali\" e agli scritti di storici antichi, di costruire una cronologia egizia che a lungo \u00e8 stata alla base degli studi egittologici e che avrebbe ancora valore assoluto se non fossero tuttavia intervenuti, in tempi relativamente recenti, altri metodi di datazione primo fra tutti quello che si basa sul decadimento del radiocarbonio, il pi\u00f9 noto carbonio-14 (generalmente indicato con 14C).\nAvvalendosi di tale metodologia, sono stati esperiti accertamenti 14C su 211 esemplari di piante selezionate in contesti funerari egizi associabili con certezza ad altrettanto determinati contesti storico-dinastici, ottenendo i seguenti risultati:\n\u2022 Antico Regno (~2700-2100 a.C.) corrisponde, in linea di massima, alla cronologia archeo-storica con un margine di errore di \u00b1 76 anni;\n\u2022 Medio Regno (~2000-1700 a.C.) corrisponde con un errore di \u00b1 53 anni;\n\u2022 Nuovo Regno (~1500-1100 a.C.) corrisponde con un errore di \u00b1 24 anni.\nEsiste tuttavia un vuoto cronologico tra il 1720 e il 1580 a.C., a causa della non certa provenienza di alcuni campioni relativi al Secondo periodo intermedio.\nAi differenti periodi in cui la storia dell'antico Egitto viene suddivisa, vengono inoltre associate 30 dinastie ricavate da un'opera del sacerdote egizio Manetone, perduta e nota solo per successive trascrizioni di altri autori pi\u00f9 recenti (come Flavio Giuseppe, Sesto Giulio Africano ed Eusebio di Cesarea): l\"'Aigyptiak\u00e0\" (\u0391\u1f30\u03b3\u03c5\u03c0\u03c4\u03b9\u03b1\u03ba\u03ac in greco). La ripartizione manetoniana in 30 dinastie \u00e8 oggi ancora ufficialmente utilizzata ed \u00e8 alla base della moderna storiografia egizia.\nNel complesso, perci\u00f2, la cronologia egizia generalmente accettata, indipendentemente dagli scarti sopra indicati, pu\u00f2 essere cos\u00ec compendiata:\nPreistoria.\nPreistoria (10.000-4000 a.C.).\nSul finire del paleolitico (circa 10.000 anni a.C.), di pari passo al ritiro dei ghiacci, il clima dell'Africa divenne pi\u00f9 secco e l'enorme lago interno africano si ritir\u00f2 gradatamente divenendo l'attuale Nilo. Tale ritrarsi lasci\u00f2 nell'area del deserto libico otto terrazzamenti; la lontananza dall'acqua fece s\u00ec che le popolazioni lentamente migrassero verso quanto restava del lago raggiungendo, in conclusione, le rive del fiume che si presentavano paludose, acquitrinose, ben fornite di pesce, ma anche abitate da fauna varia, anche predatoria, ugualmente spinta verso l'acqua dal costante ritrarsi delle acque.\nLe prime culture, considerando l'inospitalit\u00e0 dei luoghi, furono perci\u00f2 di carattere nomade, specialmente per seguire la selvaggina, praticare la pesca e raccogliere radici commestibili, fino all'avvento di popolazioni provenienti, verosimilmente, dall'area siro-palestinese che introdussero tecniche agricole per la coltivazione del grano, dell'orzo e del lino.\nDi pari passo con l'acquisizione delle competenze agricole, agevolate anche dalla fertilit\u00e0 dei luoghi, aument\u00f2 la stanzialit\u00e0 di nuclei che si riunirono in villaggi. La produzione su vasta scala, oltre che dalla facilit\u00e0 di produzione agricola, ebbe ulteriore spinta dalla pari facilit\u00e0 con cui, grazie al clima secco, potevano essere immagazzinati i cereali prodotti. Si pass\u00f2 perci\u00f2, gradatamente, da una cultura nomade e semi-nomade a una stanziale e agricola che consentiva: la produzione del necessario, l'immagazzinamento del superfluo, la specializzazione degli artigiani, la creazione di mestieri aderenti al nuovo corso, l'addomesticamento del bestiame, la pianificazione del futuro e anche l'impiego del tempo libero. Conseguenza di tale stato fu un notevole incremento demografico e l'inizio anche dei primi lavori di imbrigliamento delle acque sia per la conservazione che, specialmente, per l'ampliamento delle zone coltivabili.\nNe consegu\u00ec l'acquisizione di una coscienza civile alla luce della quale ci si rese conto che il lavoro poteva essere maggiormente efficace attraverso la riunione e la collaborazione di pi\u00f9 nuclei/villaggi; da questo deriv\u00f2 la naturale conseguenza di ricorrere a strutture di governo in grado di indirizzare l'operato della comunit\u00e0. Nacque cos\u00ec l'unificazione di parti del Paese sotto un unico capo e l'unione di nuclei pi\u00f9 piccoli in aggregazioni a livello provinciale, quelli che, in epoca storica, verranno chiamati nom\u00f2i.\nIl Periodo Preistorico Antico vede perci\u00f2 la struttura del Paese gi\u00e0 embrionalmente bipartita tra Alto e Basso Egitto, in cui nascono e prosperano culture che riconoscono preminenza a localit\u00e0 specifiche non ancora, tuttavia, individuabili come vere e proprie \"capitali\".\nCronologia della Preistoria antica (5000-4000 a.C.).\nAl neolitico si fa risalire, intorno al 4500-3900 a.C., il periodo Badariano.\nPreistoria recente o Predinastico (4000-3200 a.C.).\nAlle competenze acquisite nel periodo preistorico antico provenienti dall'area siro-palestinese se ne aggiunsero, a partire dal 4000 a.C. altre di provenienza asiatica. \nBench\u00e9 si continuasse a utilizzare strumenti in selce per la lavorazione del vasellame in pietra, dell'avorio e per la mietitura dei raccolti, si svilupp\u00f2 la lavorazione di utensili e armi in rame. Conseguenza fu la necessit\u00e0 di missioni e campagne di occupazione di territori nella Penisola del Sinai e nel deserto arabico per l'approvvigionamento del metallo.\nAltre innovazioni pervennero in Egitto, in tale periodo, da genti verosimilmente di provenienza mesopotamica, anatolica o siriana: preparazione dei mattoni rettangolari crudi; nuovi schemi decorativi; uso di sigilli cilindrici per imprimere segni sull'argilla (di tipica derivazione mesopotamica); primi tentativi di scrittura pittografica. Si aggiungano a tale situazione generale, i primi contatti marittimi, anche con le isole egee, che apportarono innovazioni, perci\u00f2, anche nella e dall'area mediterranea tanto che si ritiene che tali contatti possano aver favorito la quasi simultanea fioritura delle civilt\u00e0 egizia e cretese nella sua fase iniziale.\nLa scarsit\u00e0, in Egitto, di legname atto alla costruzione di navigli in grado di affrontare il mare, denota peraltro rapporti anche con i paesi della costa siro-palestinese che disponevano, inoltre, dei litorali giusti per poter costituire basi di approdo navale.\nEvidenze archeologiche del periodo.\nNaqada.\nUno dei pi\u00f9 grandi studiosi del periodo predinastico, ritenuto peraltro il fondatore della moderna egittologia, \u00e8 da individuarsi in Flinders Petrie il cui interesse precipuo era teso specialmente alla individuazione della provenienza della cultura egizia.\nDopo scavi nel Fayyum e nel Delta nilotico, nel 1894-1895 Petrie indirizz\u00f2 il suo lavoro nell'area di Naqada. Indipendentemente dall'area di ritrovamento, Petrie aveva infatti rilevato caratteristiche comuni, specie nelle ceramiche, compendiate proprio nei manufatti della cultura di Naqada cos\u00ec verificando e confermando la progressione della cultura da sud verso nord.\nA Naqada Petrie scopr\u00ec tre necropoli:\nA fattor comune, circa l'80% delle sepolture era di forma rettangolare, specie quelle delle classi pi\u00f9 abbienti, mentre le pi\u00f9 antiche erano di forma circolare ed ellissoidale. Si trattava di fosse scavate nel deserto, delle dimensioni di circa 100x150 cm, con mummificazioni naturali dovute al clima secco e asciutto. L'orientamento delle sepolture era, generalmente, nord-sud ed erano sormontate da monticelli di terra o di pietre a protezione dei corpi dall'aggressione di animali e come segnacolo delle sepolture stesse.\nI corpi erano deposti sul fianco, in posizione fetale, come di persona addormentata a simboleggiare la possibilit\u00e0 di risveglio o di rinascita; la testa era posizionata a sud e il viso rivolto a est, ovvero verso il sole nascente.\nMolti corpi presentavano mutilazioni scheletriche non dovute, tuttavia, a fattori traumatici o animali, ma all'usanza di ritornare alla tomba da parte dei sopravvissuti per prelevarne parti con intenti apotropaici; in tale occasione, peraltro, i corpi venivano colorati con pigmenti rossi.\nDall'esame del vasellame presente nei corredi (non ancora lavorato al tornio), pi\u00f9 o meno ricchi, Petrie individu\u00f2 700 tipi di ceramiche che raccolse in nove classi contrassegnate con lettere dell'alfabeto: \nda queste fece derivare un sistema di catalogazione e datazione delle sepolture non solo di Naqada, in senso stretto, detto di \"datazione sequenziale\" (Sequence Date), che contrassegn\u00f2 con la sigla \"SD\", prevedendo quattro periodi all'interno dei quali \u00e8 possibile reperire ceramiche appartenenti alle 9 classi: \nIeracompoli.\nPochi anni dopo i lavori di Flinders Petrie, nel 1897, James Edward Quibell e Frederick William Green scoprirono la Necropoli di Nekhen (la greca Ieracompoli), un'area cimiteriale in cui fu possibile per\u00f2 notare gi\u00e0 una netta bipartizione tra un'area destinata al ceto comune e un'altra destinata alla classe egemone. Ne deriv\u00f2 il concetto di una distinzione in classi, segno evidente dell'esistenza di una ben precisa struttura gerarchica e, conseguentemente, di sottoposizione a un'entit\u00e0 unica assimilabile a un re, condizione ancora non rilevabile, peraltro, nelle sepolture coeve del Basso Egitto.\nLe sepolture pi\u00f9 povere erano costituite da fosse ovali in cui il corpo veniva posto in posizione fetale (vedi il \"corpo di adulto mummificato\" del Museo Egizio di Torino) coperto da stuoie o materiale vegetale, con corredo ridotto di vasellame e poche suppellettili. Le tombe pi\u00f9 ricche, di converso, erano rettangolari, presentavano fondamenta di pietra o roccia, pareti in mattoni crudi probabilmente dipinte all'interno, ed erano sormontate verosimilmente da costruzioni in legno di cui vennero rinvenute le tracce.\nAl 1897 risale il ritrovamento, nei pressi del tempio dedicato ad Horus, di una testa di mazza cerimoniale rappresentante un personaggio, che indossa la corona bianca dell'Alto Egitto, che impugna quella che \u00e8 stata interpretata come una zappa o un aratro; un segno geroglifico all'altezza del viso, rappresentante uno scorpione, ha dato il nome a tale personaggio che appare, data la corona, come un re. Nonostante si tratti sostanzialmente di un'arma, il Re Scorpione, seguito da flabelliferi, \u00e8 rappresentato verosimilmente nell'atto di scavare un solco da irrigazione a voler evidentemente rappresentare l'aspetto politico e paternalistico della sua figura per il benessere del suo popolo. In alto, in un registro superiore, sono invece rappresentati stendardi probabilmente relativi a citt\u00e0 sconfitte.\nNel 1898-1899 venne portata alla luce la tomba 100, peraltro gi\u00e0 soggetta a saccheggi in antico, in cui venne altres\u00ec rinvenuto quello che si ritiene il pi\u00f9 antico dipinto conosciuto dell'antico Egitto; oggi i pochi resti del dipinto sono conservati presso il Museo Egizio del Cairo e le uniche rese della condizione originale sono desumibili da acquerelli eseguiti da Frederick W. Green all'atto della scoperta.\nReperti musealizzati.\nTra i molteplici reperti relativi al periodo Predinastico presso i musei, si segnalano:\nMuseo Egizio del Cairo:\nOxford Ashmolean Museum:\nMuseo Egizio di Torino:\nMuseo del Louvre di Parigi:\nBrooklyn Museum di New York:\nPolitica del Predinastico.\nSotto il profilo politico, nel periodo del tardo predinastico (Gerzeano recente), intorno al 3400 a.C., appare evidente l'aumento dell'attivit\u00e0 politica: le entit\u00e0 costituite dall'Alto e Basso Egitto appaiono ormai consolidate e in entrambe le regioni sono raggruppate attorno a una citt\u00e0 principale, con un dio riconosciuto e sotto la guida di un capo autorevole. Secondo ipotesi accreditate, mentre nel sud del Paese (Alto Egitto) la compagine socio-politica \u00e8 pi\u00f9 compatta, forse per il carattere prettamente rurale delle citt\u00e0/villaggio, scarsamente autonome, e forse per la presenza di capi pi\u00f9 incisivi, nel Basso Egitto (a nord) le citt\u00e0 hanno un maggior grado di sviluppo e di autonomia, di cui sono particolarmente gelose, che le rende pi\u00f9 difficili da unificare.\nProva di tale situazione pi\u00f9 compatta dell'Alto Egitto sono alcuni manufatti, non riscontrabili nell'area del delta nilotico, sintomatici di un potere centralizzato tra i quali si annovera la gi\u00e0 citata testa di mazza da guerra del cosiddetto Re Scorpione che viene gi\u00e0 ascritto a una dinastia \"0\" e che pu\u00f2, embrionalmente, essere identificato come l'iniziatore di quella che, con il successivo Periodo Arcaico, porter\u00e0 all'unificazione delle Due Terre.\nCronologia della Preistoria recente (4000-3200 a.C.).\nPer il Periodo Predinastico si individua, archeo-storicamente, la suddivisione in:\nPeriodo arcaico, o Thinita (3150-2700 a.C. I - II dinastia).\nLe prime due dinastie vengono dette anche \"Thinite\", dal nome della citt\u00e0 di Thinis di cui sarebbero state originarie, citt\u00e0 che, in breve, soppianter\u00e0, come importanza, quella originaria di Nekhen (Ieracompoli).\nGi\u00e0 con la dinastia \u201c0\u201d aveva avuto inizio quella che sar\u00e0 poi una costante nella storia millenaria delle Due Terre: l'avvento, dall'Alto Egitto (a sud), di un principe ambizioso che pone fine a periodi di anarchia con la riunificazione del Paese. Cos\u00ec nel Periodo Arcaico e la I dinastia, cos\u00ec con la XVII e XVIII dinastia dopo la dominazione Hyksos.\nL'unificazione dell'Alto Egitto a cura di un re predinastico, peraltro ventilata gi\u00e0 nella testa di mazza del Re Scorpione, con gli stendardi che rappresentavano citt\u00e0 o provincie sottomesse, era sintomatica di poteri centralizzati forti che non esistevano, tuttavia, nel nord del Paese a causa, specialmente, dell'autonomia delle citt\u00e0 del delta. Su questa situazione di stabilit\u00e0 al sud, si innesta perci\u00f2 la figura di quello che viene indicato come il primo unificatore delle Due Terre e il primo sovrano della I dinastia: il re Narmer.\nLa scarsit\u00e0 di documenti sul periodo dell'unificazione non consente di valutare se vi fu passaggio graduale tra la situazione precedente e quella che si venne successivamente a creare, o se tale passaggio avvenne traumaticamente come, del resto, alcuni manufatti del periodo (prima fra tutti la \"Tavoletta di Narmer\") lascerebbero intendere; l'unificazione stessa, perci\u00f2, appare documentalmente come un episodio improvviso, il cui verificarsi viene attribuito a un unico re: \"Meni\" o \"Menes\".\nData l'assenza della scrittura, il cui sviluppo inizia proprio in questo periodo, la ricostruzione storica non pu\u00f2 che essere approssimativa cos\u00ec come frammentari sono i riscontri di innovazioni culturali. Le ceramiche perdono, tuttavia, l'aspetto raffinato del periodo predinastico acquisendo sempre pi\u00f9 valore utilitaristico, grazie anche all'avvento della ruota del vasaio, essendo sostituite, in campo decorativo, da vasellame in pietra e materiali pi\u00f9 sofisticati come il porfido, l'alabastro, la diorite. Acquista slancio, di converso, la lavorazione del rame che viene utilizzato anche per la realizzazione di vasi lavorati battendo le lastre su modelli in legno; la Pietra di Palermo menziona, tra l'altro, la realizzazione di statue in rame di Khasekhemui. Fanno la loro comparsa la faience costituita essenzialmente da ciottoli di quarzo frantumati, probabilmente provenienti dal deserto libico, che poteva essere fusa, intagliata e modellata, e il papiro, strumento versatile che consente, e consentir\u00e0 durante la storia dell'Egitto, di tramandare racconti, ma ancor pi\u00f9, specie nella fase embrionale della nascita dello Stato unitario, di trasmettere disposizioni e ordini in maniera semplice e sicura. Una sorta di sistema decimale, gi\u00e0 esistente in periodo predinastico, acquista ancora maggior rilievo durante il periodo arcaico con funzioni prettamente utilitaristiche connesse alla necessit\u00e0, dopo le piene nilotiche, di ripristinare i confini resi incerti dai depositi alluvionali. Per quanto attiene le unit\u00e0 di misura lineare, come peraltro in altre culture coeve, si fa ricorso a misure convenzionali del corpo umano: dito, palmo, piede, braccio; sono note anche misure di capacit\u00e0 i cui primi esempi sono rappresentati nella tomba di Hesire, funzionario del re Djoser, primo della III dinastia. Gi\u00e0 in periodo Arcaico, infine, si assiste alla nascita di testi di natura divulgativo-scientifica: il Papiro Edwin Smith, che tratta di medicina e un testo teologico che tratta della creazione del mondo da parte del dio Ptah il cui culto, secondo la tradizione, venne istituito a Menfi da Menes/Narmer. \nI dinastia.\nI dinastia (3150-2925 a.C.).\nSecondo Erodoto, che per\u00f2 scrive a quasi tremila anni dagli eventi narrati, Menes, quasi unanimemente identificato con Narmer, fu il fondatore delle \"Mura Bianche\", ovvero di una citt\u00e0, Menfi, su un terreno appositamente bonificato nel punto di incontro tra l'Alto e il Basso Egitto. Ci\u00f2 a voler sottolineare certamente l'intento di creare una capitale unica per il Paese unificato, ma contestualmente di dimostrare la volont\u00e0 di rendere sane terre che, altrimenti, sarebbero state acquitrinose e malsane.\nA lui si dovrebbe, inoltre, un vasto programma di drenaggio delle acque e di sistemi di irrigazione conseguente, peraltro, al notevole incremento demografico dell'area conseguente all'unificazione.\nIl ritrovamento nel 1897, a Naqada, a cura di Jacques de Morgan, di una mastaba contenente riferimenti al re Horus Aha, ovvero \"Horus combattente\" e alla regina Neithotep, a lungo ritenuta sposa di Menes/Narmer lascia intendere che Narmer, Menes e Aha (quest'ultimo a maggior ragione proprio per l'epiteto \"combattente\") possano essere identificati per la stessa persona; ipotesi convalidata dalla presenza di una placca in avorio intestata ad Aha, ma recante anche un geroglifico interpretabile come Meni.\nAncora alla I dinastia sono da ascriversi sicuri rapporti con paesi dell'area siro-palestinese e, segnatamente con il Libano, condizione ricavabile dal progressivo aumento, nelle tombe dinastiche, di legni provenienti da quella terra.\nLa Tavoletta di Narmer.\nSotto il profilo dell'attivit\u00e0 unificatoria di Narmer, viene normalmente citata la Tavoletta di Narmer, una tavola di scisto scolpita che reca, su ambo i lati, la rappresentazione del re. Mentre sul dritto il re indossa la corona dell'Alto Egitto e appare nell'atto di colpire con una mazza un prigioniero, che reca i tratti somatici di un abitante del nord del Paese, trattenuto per i capelli, nel rovescio lo stesso re, in processione o in parata dinanzi ai corpi mutilati dei nemici, indossa la corona del Basso Egitto.\nCi\u00f2 \u00e8 stato materialmente interpretato come una sorta di trofeo della guerra civile combattuta da Narmer per l'unificazione delle Due Terre.\nA conferma della comune attenzione alle Due Terre, senza apparenti preferenze per nessuna delle due, inizia la consuetudine reale di disporre di due tombe: una, effettiva, nella necropoli di Saqqara e un cenotafio ad Abido. e nasce la \u201ccorona doppia\u201d, o composita, che ingloba le corone delle Due Terre.\nII dinastia.\nII dinastia (2925-2700 a.C.).\nScarsi sono i monumenti riferiti alla I cos\u00ec come altrettanto scarsi quelli della II dinastia; tra le due dinastie, peraltro, pare si possano essere instaurati rapporti di rivalit\u00e0, quasi che la II dinastia si sia sostituita alla I con atti di lotta o guerra civile. \u00c8 infatti sintomatico che gran parte delle tombe e dei cenotafi della I dinastia siano stati deliberatamente dati alle fiamme e i corredi dispersi o, a loro volta, distrutti con il fuoco, quasi a volerne cancellare l'esistenza. La II dinastia pu\u00f2 essere, sia pure impropriamente, definita gi\u00e0 \"menfita\" poich\u00e9 la capitale viene trasferita nella citt\u00e0 del Delta.\nLo scisma sethiano.\nSe con il re Neb-Ra inizia il culto solare di Ra, con uno dei suoi successori, Peribsen, si assiste a un nuovo spostamento della capitale ad Abido e ad una rottura con quello che si era gi\u00e0 consolidato come uno dei pi\u00f9 importanti titoli dei sovrani: il \"Nome di Horus\" che veniva iscritto nel serekh sovrastato dal geroglifico del dio falco. Il nome originario di tale sovrano doveva essere \"Sekhem-Ib\", ovvero \"Potente di cuore\" e si ritiene che la sua assunzione al trono, derivata da un colpo di Stato, abbia comportato un vero scisma religioso che va sotto il nome di \"scisma sethiano\". Il nome Peribsen non \u00e8, infatti, riportato nelle liste regali, ma ritrovato nella necropoli di Umm el-Qa'ab ove per\u00f2 l'usuale serekh contenente il \"nome di Horus\", \u00e8 di fatto sormontato dall'animale di Seth.\nCon la scoperta, a cura di Petrie, nella necropoli di Umm el-Qa'ab della tomba del suo successore, Khasekhemui (ovvero \"Appaiono i potenti scettri\"), si assiste invece alla risoluzione diplomatica dello scisma sethiano: il serekh di Khasekhemui, infatti, esibisce i due simboli, di Horus e Seth, affrontati ed entrambi con la Corona Doppia. Al nome Khasekhemui, il re aggiunge l'epiteto \"Neb-wi-hotep-imef\" e i due nomi affiancati portano a: \"i due potenti scettri sono sorti e i due Signori sono in pace\".\nA partire dalla fine della II dinastia, il Nome di Horus venne poi definitivamente ripristinato e una tale condizione di dualit\u00e0 non si ripeter\u00e0 mai pi\u00f9 nel corso della millenaria storia dell'Egitto antico. Sposa di Khasekhemui fu la regina Nimaathap, madre del re Djoser, iniziatore della III dinastia.\nEvidenze archeologiche del periodo.\nScarse sono le opere d'arte sopravvissute alla I dinastia e le poche risultanze sono seriamente danneggiate in conseguenza dei saccheggi subiti da tombe e cenotafi e dell'azione distruttiva posta in essere dai regnanti della II dinastia. I reperti esistenti, tuttavia, lasciano intravedere una capacit\u00e0 manuale degli artigiani con splendide rifiniture in legno, avorio, cristallo di rocca e pietre dure, oro e rame. Molteplici e di notevole fattura, in tal senso, monili, specie collane, in faience, pietre dure, scisto, cornalina, lapis lazuli (importato dall'Afghanistan), e il primo esempio noto di tavola per il gioco del senet, con caselle intarsiate e pedine in avorio risalente al re Djer della I dinastia (circa 2900 a.C.).\nUna novit\u00e0 precipua di tale periodo, in campo artistico, sono le tavole di ardesia, o scisto, a forma di scudo nonch\u00e9 le teste di mazza da guerra commemorative di battaglie vittoriose che si rifanno, peraltro, a modelli gi\u00e0 noti dal Predinastico (come la testa di mazza del Re Scorpione). Tra i reperti di tal genere, si annovera la cosiddetta \"Tavoletta del Campo di Battaglia\" risalente orientativamente al 3170 a.C., rinvenuta ad Abido ed evocativa di una battaglia vittoriosa contro popolazioni libiche. Da Ieracompoli proviene un'altra tavoletta, detta \"dei due cani\", oggi all'Ashmolean Museum di Oxford, che \u00e8, dopo la \"Tavoletta di Narmer\", una delle pi\u00f9 complete. Due cani circondano la parte alta della tavoletta sporgendo oltre il bordo, cos\u00ec che sono visibili da entrambi i lati, mentre al centro, sul \"recto\", una scena di animali in caccia tra cui si distinguono leoni, giraffe, antilopi, leopardi, tori; sul rovescio ancora animali e una piastra liscia circondata da animali fantastici dal lungo collo, i cosiddetti serpopardi (simili a quelli riscontrabili sulla Tavoletta di Narmer). Ancora tra le tavolette \"cosmetiche\" si annovera la \"Tavoletta della caccia al leone\" o \"Tavoletta dei Cacciatori\", forse proveniente da Abido, in cui un gruppo di guerrieri cacciano animali selvatici, specie leoni. \u00c8 interessante che i cacciatori siano palesemente attribuibili a tre differenti trib\u00f9, o province, di provenienza, a indicare, quindi, l'esistenza di alleanze.\nScarse sono anche le rimanenze architettoniche del periodo giacch\u00e9 le strutture, religiose o abitative, erano realizzate con materiali leggeri e deperibili (legno, mattoni crudi). Uniche strutture ancora identificabili sono le mastabe, sia relative a tombe che a cenotafi, delle necropoli di Saqqara e Abido. Le pareti esterne, \u201c\"a facciata di palazzo\"\u201d, ovvero a rientranze e sporgenze a imitazione della porta principale di un palazzo reale fiancheggiata da torri, riscontrabile specialmente nell'area mesopotamica, ha fatto ipotizzare che da tale area sia provenuta l'idea stessa di costruzione architettonica, dapprima in mattoni crudi, poi sostituita dalla pietra. Il fatto poi che le costruzioni fossero ricoperte di latte di calce bianca applicato a imitazione delle stuoie in giunco, ha fatto altres\u00ec ipotizzare che originariamente tali strutture fossero in semplice legno ricoperte di tessuto.\nPer quanto attiene alla statuaria, normalmente identificabile solo per la grossolanit\u00e0 della fattura (elemento di certo non particolarmente caratterizzante) uno dei rari reperti certamente del periodo \u00e8 la statua di Khasekhemui, oggi al Museo del Cairo\nReperti musealizzati.\nMuseo del Louvre:\nAshmolean Museum Oxford:\nBritish Museum, Londra:\nMuseo egizio del Cairo:\nAntico Regno: prima fase (2700-2500 a.C. III e IV dinastia).\nIII dinastia.\nIII dinastia (2700-2620 a.C.).\nLa III dinastia, che comprenderebbe quattro o cinque re complessivamente, copre un arco calcolato in 50-55 anni e alcune divergenze sui nomi dei re sono state giustificate dal fatto di usare la denominazione del \"nome di Horus\", con cui era usuale rivolgersi ai re in quel periodo storico, piuttosto del \"nome di famiglia\", usanza che diverr\u00e0 pi\u00f9 corrente a partire dalla IV dinastia, con Snofru, e l'inserimento di tale identificativo in un cartiglio.\nLa fase evolutiva iniziata con le prime dinastie Thinite giunse a maturazione con le due successive, la III e la IV dinastia. Anche se si ha evidenza di azioni di guerra, specie nell'area sinaitica e siro-palestinese, di fatto la III dinastia si impose specialmente nelle opere di pace. Architettonicamente, le costruzioni abitative, compreso il palazzo reale, erano ancora costruite con materiali deperibili e fragili, mentre particolare cura si pose nella realizzazione delle \"Case per l'eternit\u00e0\", ovvero le tombe, dei re. Una prima innovazione appare con la struttura tombale: mentre le tombe del Periodo Arcaico, infatti, erano ipogee sovrastate da tronchi piramidali (le \"mastabe\"), e per i re si prevedevano due sepolture, ad Abido e Saqqara, a voler -anche nella morte- simboleggiare la signoria sulle Due Terre le tombe della III dinastia acquistano valore monumentale e decade, almeno in apparenza, il concetto della doppia sepoltura.\nUna prima innovazione voluta da Djoser, primo re della III dinastia, fu la coesistenza della doppia sepoltura nel medesimo luogo; a Saqqara si avranno, perci\u00f2, nel medesimo recinto funerario, differenziate solo come orientamento geografico, la sepoltura principale, a nord, e il cenotafio, a sud.\nIn tale contesto, si impone, a sua volta, la figura di Imhotep, sorta di scienziato \"ante litteram\", architetto, poeta, sacerdote, medico professione, quest'ultima, che lo porter\u00e0 a essere divinizzato e, dopo millenni, assimilato dai greci al dio della medicina Asclepio, il romano Esculapio.\nAd Imhotep, nella sua funzione di architetto, si dovrebbe perci\u00f2 il primo uso massiccio di pietra, in luogo dei mattoni crudi, per la costruzione a Saqqara di quella che viene riconosciuta come la prima piramide della storia: la cosiddetta piramide a gradoni del complesso sepolcrale del primo re della III dinastia, Djoser. La costruzione e l'ampio complesso che la circonda risentono ancora, nelle dimensioni delle pietre squadrate utilizzate, del precedente uso di piccoli mattoni di fango, sensazione che, tuttavia, viene gi\u00e0 a decadere con il complesso funerario (non ultimato) del successore di Djoser, Sekhemkhet, in cui i mattoni di pietra acquistano gi\u00e0 maggiori dimensioni e perdono completamente la connotazione che li faceva derivare dai piccoli mattoni crudi tipica, invece, del complesso di Djoser.\nSaqqara.\nIl nome \"Saqqara\" deriverebbe dal nome del vicino odierno villaggio arabo; \u00e8 tuttavia controverso se tale nome non derivi, invece, da quello dell'antico dio della morte Sokar, il che sarebbe in linea con la scelta sepolcrale, o piuttosto dal nome di una trib\u00f9 araba che aveva prescelto la zona quale propria sede stanziale. L'area era gi\u00e0 stata originariamente prescelta da Funzionari e Dignitari della I Dinastia, che qui eressero le loro enormi \"mastabe\" (tanto che per lungo tempo si \u00e8 creduto si trattasse di sepolture reali), ma non furono pochi i Re dell'Antico Regno che prescelsero questa necropoli per le loro sepolture, forse proprio per la vicinanza con la neo-fondata Capitale Menfi.\nAltre sepolture di dinastie successive si trovano nell'area di Saqqara verosimilmente come tributo agli \u201cantichi re\u201d unificatori del Paese.\nIV dinastia.\nTrattare della IV dinastia significa, necessariamente, trattare dei re che la resero famosa con le loro opere architetturali e ingegneristiche pi\u00f9 famose, le piramidi. Sotto il profilo politico e militare, si ha conoscenza di azioni belliche ai confini nubiani e libici, mentre con l'area asiatica si assiste al consolidamento di rapporti commerciali iniziati gi\u00e0 con la precedente dinastia specie per l'importazione di materia prime tra cui i lapislazzuli dall'Afghanistan e, importante, il legname dall'area libanese.\nSnefru e la piramide perfetta.\nPrimo re della IV dinastia fu Snefru, successore di Huni, di cui si ritiene abbia sposato la figlia Hetepheres cos\u00ec acquisendo il diritto al trono. La Pietra di Palermo e un frammento di stele oggi al Museo del Cairo, consentono di avere un quadro abbastanza chiaro di sei dei suoi ventiquattro anni di regno; oltre vari monumenti a lui ascritti, sono note due sue campagne militari: una verso il confine nubiano, da cui avrebbe portato 7.000 prigionieri e catturato 200.000 capi di bestiame, e l'altra verso la Libia che avrebbe fruttato 11.000 prigionieri e oltre 13.000 capi di bestiame. Viene inoltre segnalato l'arrivo, da Biblo, nel Libano, di 40 navi cariche di legno di cedro. Purtuttavia, come per la III dinastia, la sua figura acquista particolare importanza per l'attivit\u00e0 costruttiva e per le innovazioni che, sotto il suo regno, caratterizzarono, e ancor pi\u00f9 caratterizzeranno in seguito, il panorama architettonico dell'Egitto antico.\nMeidum: la falsa piramide.\nA circa dodici chilometri da Saqqara, infatti, nell'area di Dahshur, Snefru diede corpo alla costruzione di due piramidi mentre una terza, forse iniziata da Huni, venne da lui completata nell'area di Meidum, a ulteriori circa cinquanta chilometri da Dashur.\nSi ritiene, storicamente, che la prima piramide realizzata da Snefru sia stata proprio quella di Meidum, nota oggi anche con il nome di \"falsa piramide\" giacch\u00e9 si presenta come una piramide a gradoni, alta circa 40 m, il cui rivestimento in pietra, in antico, croll\u00f2 talch\u00e9 la struttura oggi esistente si innalza sul cumulo di detriti che ne era originariamente il rivestimento stesso.\nDashur: Piramide romboidale e Piramide rossa.\nLe due piramidi pi\u00f9 note a Dahshur, sono, a loro volta, singolari e importanti nell'evoluzione del simbolo stesso dell'antico Egitto. Una delle due \u00e8 detta \"romboidale\" per la strana forma che presenta: l'inclinazione delle pareti, infatti, varia dagli oltre 54\u00b0 iniziali ai poco pi\u00f9 di 43\u00b0. Ipotesi pi\u00f9 accreditata per tale variazione sarebbe il timore che, proseguendo con l'inclinazione originale, potesse verificarsi quanto gi\u00e0 si era verificato a Meidum con il crollo del rivestimento; se tale fosse l'effettivo motivo della variazione architettonica, si confermerebbe che la prima piramide sarebbe quella di Meidum, che le due piramidi erano verosimilmente in costruzione contemporaneamente e che proprio dal fallimento di Meidum i costruttori di Dashur trassero insegnamento.\nTerza piramide assegnata a Snefru \u00e8 l'attuale \"Piramide del nord\", pi\u00f9 nota come \"Piramide rossa\", per il colore della pietra con cui \u00e8 oggi visibile: con i suoi attuali 104 m, e l'inclinazione costante di 43\u00b0 alla base, \u00e8 la terza come altezza, dopo la Piramide di Cheope e quella di Chefren a Giza. \u00c8 questa, perci\u00f2, la prima \"piramide perfetta\" di cui si abbia nota.\nSposa del re Snefru, fu la regina Hetepheres I, probabilmente figlia del re Huni della III dinastia, madre del secondo re della IV: Cheope.\nGiza.\nPoco distante dal Cairo si trova l'altopiano di Giza che ospita quelli che sono di certo i simboli della IV dinastia nonch\u00e9 dell'intero antico Egitto: le tre piramidi maggiori di Cheope, del suo secondo successore, Chefren, e di un successore di costui, Micerino\nPoliticamente, il paese non aveva ancora raggiunto l'unificazione completa che era stata militarmente conseguita con la I dinastia, confermata dalla II e sancita dalla III; i successori di Snefru proseguirono perci\u00f2 nella politica per il rafforzamento dell'unificazione del Paese anche attraverso la strutturazione dell'apparato di gestione politico-economico-militare.\nCheope.\nSuccessore diretto di Snefru fu Cheope cui il Papiro dei Re di Torino assegna 23 anni di regno, a fronte dei 63 assegnati invece da Manetone. Scarsissime sono le notizie sul suo conto: a parte un graffito nello Wadi Maghara, nella penisola del Sinai, a riprova del fatto che prosegu\u00ec nelle campagne di guerra intraprese dal padre, Snefru, e una stele nelle cave di diorite del deserto nubiano, \u00e8 paradossale che del re che fece costruire la struttura architettonica pi\u00f9 alta del mondo antico, esista solo una statuetta alta circa 9\u00a0cm.\nA lui si ascriverebbe l'istituzione della figura del \"visir\", come elemento di collegamento tra la figura reale, divina, e il mondo politico terreno, nonch\u00e9 la costruzione della piramide che porta il suo nome sull'altopiano di Giza, la pi\u00f9 alta con i suoi oltre 146 m e una base quadrata di oltre 230.\nDjedefra e Chefren.\nSuccessore diretto di Cheope sarebbe stato suo figlio Djedefra di cui si hanno scarse notizie se non riferimenti all'undicesimo anno di regno. Con Djedefra fa la sua comparsa, nella titolatura regale, l'epiteto \"Sa-Ra\", ovvero \"Figlio di Ra\", e si assiste allo spostamento della necropoli a otto chilometri da Giza, ad Abu Rawash, spostamento che \u00e8 stato interpretato come riavvicinamento alle idee dei re della III dinastia da cui Djedefra riprese anche l'orientamento nord-sud del complesso tombale. Una tale condizione ha fatto supporre che tra Djedefra e il suo successore Chefren si fosse aperta una rivalit\u00e0 culminata con l'eliminazione del primo.\n\u00c8 verosimile che Djedefra e Chefren fossero figli di differenti regine; una complessa situazione dinastica avrebbe inoltre visto Djedefra opporsi a un altro fratellastro, Djedefhor, che avrebbe sconfitto assumendo il trono. Con Chefren si assiste, perci\u00f2, al ritorno del trono in una diversa linea di successione.\nSi assiste cos\u00ec all'abbandono di Abu Rawash, al ritorno a Giza per la costruzione della piramide di Chefren, ma non sembrano evidenziabili soluzioni di continuit\u00e0 nella linea ideologica e religiosa intrapresa da Djedefra: Chefren, infatti, mantenne l'epiteto \"Figlio di Ra\" nella sua titolatura e prosegu\u00ec nel percorso di affermazione del dio Atum iniziato dal predecessore cui si deve, peraltro, la prima \"sfinge\" di cui si abbia notizia rinvenuta nel complesso di Abu Rawash.\nSotto il profilo architettonico, Chefren \u00e8 famoso per la piramide che porta oggi il suo nome e per la Sfinge di Giza, un'enorme statua che rappresenta un volto umano, alto circa 4 m (verosimilmente quello stesso di Chefren), su un corpo di leone a simboleggiare il dio Harmakis-Khepri-Atum.\nDjedefhor, Baka, Micerino e Shepseskaf.\nSuccessore di Chefren sarebbe stato il fratello Djedefhor di cui si hanno scarse notizie se non un graffito nel Wadi Hammamat, risalente tuttavia alla XII dinastia, in cui figura come successore di Userib, ovvero il \"Nome di Horus\" di Chefren. A questi sarebbe succeduto Baka, figlio di Djedefra, il cui nome compare nello stesso graffito del Wadi Hammamat nonch\u00e9 su una statua rinvenuta ad Abu Rawash.\nIl trono sarebbe quindi stato assunto da Micerino, figlio di Chefren e della regina Khamerernebti I, costruttore della terza delle grandi piramidi di Giza. Alla sua morte la piramide non era ancora ultimata e venne conclusa dal suo successore Shepseskaf, secondo in linea di successione al re essendo prematuramente scomparso l'erede designato. Shepseskaf ultim\u00f2 la piramide paterna con pietre pregiate: granito nella parte inferiore e calcare fine nella parte superiore (anche se non rifinito) e riannod\u00f2 i legami tra i due rami della famiglia sposando Khentkaus, figlia di Djedefhor.\nSotto il profilo politico-religioso Shepseskaf ruppe con i predecessori, dimostrando di volersi allontanare dalla concezione teologica eliopolitana: eman\u00f2 infatti un decreto per salvaguardare le propriet\u00e0 funerarie dei re precedenti, ma spost\u00f2 nuovamente la necropoli a Saqqara facendovi qui costruire la sua tomba a forma di grande sarcofago. Gli succedette Djedefptah e analogamente fu di rottura la scelta funeraria della regina madre Kentkaus; questa, infatti, si fece costruire due tombe, una a Giza e l'altra ad Abusir nei pressi della tomba del figlio.\nReperti musealizzati.\nTra gli innumerevoli reperti del periodo musealizzati si segnalano:\nMuseo Egizio del Cairo:\nAntico Regno: seconda fase (2500-2160 a.C. V e VI dinastia).\nV dinastia.\nV dinastia (2500-2340 a.C.).\nCos\u00ec il \"Papiro Westcar\" narra l'inizio mitico della V dinastia nominando i primi tre re: Userkaf, Sahura e Neferirkara Kakai che, di fatto, non risulta fossero gemelli, n\u00e9 fratelli tra loro. Quello che importa, tuttavia, non \u00e8 tanto il legame di parentela tra i tre re, quanto il fatto che siano fatti nascere dalla moglie di un sacerdote del dio Ra il che indica la prosecuzione della concezione teologica iniziatasi sotto gli ultimi re della dinastia precedente. La contestuale nascita da un'unica madre, perci\u00f2, sarebbe da interpretare come una sorta di rafforzativo della precisa scelta teologica.\nMentre non sembrano evidenziarsi rivolgimenti politici giacch\u00e9 molti funzionari della precedente dinastia vennero confermati nei loro incarichi l'ideologia religiosa viene ulteriormente rafforzata dal Nome di Horus prescelto da Userkaf, il primo re: \"Iry-Maat\", ovvero \"Colui che ristabilisce Maat\". Poche sono le notizie sul regno di Userkaf (forse durato 7 anni secondo il Canone di Torino), ma a lui si deve la prima testimonianza nota di rapporti con le isole egee.\nI Templi Solari.\nCon Userkaf inizia la costruzione di templi solari nell'area compresa tra Abu Sir e Abu Gurab, tra Giza e Saqqara. Particolare importanza, in campo artistico, acquistano tali edifici poich\u00e9, per la prima volta, appare una struttura che, come le piramidi, diverr\u00e0 il simbolo pi\u00f9 noto dell'antico Egitto: l'obelisco.\nLa struttura del tempio solare era costruita principalmente in mattoni (e per tale motivo molto scarse sono le tracce ancora esistenti) ed era sovrastata da un'alta costruzione avente alla sommit\u00e0 il Benben, ovvero la rappresentazione della collina primordiale emersa dal Nun.\nIl complesso pi\u00f9 famoso fu quello del sesto re della V dinastia, Niuserra-Setibtawy, ad Abu Gurab, il cui nome era \"Colui che allieta il cuore di Ra\". La struttura tronco-piramidale su cui poggiava il \"Benben\" (cos\u00ec costituendo la forma sia pure non slanciata, di un obelisco) era alta oltre 36 m e poggiava, a sua volta, su una base quadrata alta circa 20 m raggiungendo, cos\u00ec, la considerevole altezza di circa 50. Le pareti, sia della base che dell\"'obelisco\", erano ricoperte di calcare bianco e la sommit\u00e0, cos\u00ec come quella poi di tutti gli obelischi successivi, compresi quelli monolitici del Nuovo Regno e delle stesse piramidi, era costituita da una struttura piramidale, il pyramidion, in pietra lucida (diorite o basalto nero) ricoperta di lamine di rame dorato, che doveva riflettere la luce solare o comunque stagliarsi nettamente contro l'azzurro del cielo. L'utilit\u00e0 degli obelischi pi\u00f9 antichi del Basso Egitto era perci\u00f2, fondamentalmente, quella di elevare il pi\u00f9 alto possibile proprio il \"Benben\" quale simbolo solare, tanto che l'obelisco stesso occupava di fatto il posto che nei templi pi\u00f9 moderni sar\u00e0 della cappella pi\u00f9 interna, del \"sancta sanctorum\".\nPolitica dinastica.\nOltre a campagne di guerra, specialmente riportate sui rilievi del tempio funerario di Sahura, si \u00e8 a conoscenza di missioni commerciali a Biblo e nella Siria interna come attesterebbero gli orsi riportati nei rilievi dello stesso complesso funerario. Allo stesso regno di Sahura sarebbe da ascriversi una missione commerciale nel Paese di Punt, missioni per il ripristino di cave di diorite ad Assuan e di sfruttamento di miniere nella Penisola del Sinai.\nScarse sono le informazioni sui regni dei successori; per quanto riguarda Neferirkara Kakai, diretto successore di Sahura, \u00e8 degno di nota che, durante il suo regno, sarebbe stata compilata la Pietra di Palermo.\nDurante il regno di Niuserra, figlio di Neferirkhara e costruttore del pi\u00f9 famoso tempio solare ad Abu Gurab, i grandi funzionari provinciali e i funzionari di corte cominciarono ad acquistare una certa autonomia iniziando il processo che, di l\u00ec a poco, porter\u00e0 a minare l'autorit\u00e0 centrale.\nSuccessore di Niuserra fu Djedkara Isesi che inizi\u00f2 una politica di allontanamento dal culto eliopolitano, che era stato dei suoi predecessori, e pur scegliendo un nome Nebty, ovvero Signore dell'Alto e Basso Egitto, che faceva comunque riferimento a Ra, Stabile \u00e8 il Kha di Ra, non fece costruire templi solari e si fece seppellire a Saqqara. Di lui sono note, come per Sahura, missioni commerciali nel Sinai, ad Abu Simbel, a Biblo e nella Terra di Punt. Prosegu\u00ec, nel contempo, l'acquisizione di sempre maggior potere da parte dei funzionari di palazzo e dei governatori provinciali, fino a poter individuare un vero sistema di tipo feudale.\nCon l'ultimo re della V dinastia, Unis, prosegue la proiezione estera delle politiche commerciali verso l'area siro-palestinese e nubiana.\nVI dinastia.\nSecondo alcuni studiosi, la fine della V dinastia coinciderebbe con la fine dell'epoca classica dell'Antico Regno poich\u00e9 si considera la VI Dinastia l'inizio della decadenza che porter\u00e0 al Primo Periodo Intermedio e alla successiva riunificazione delle Due Terre sotto Mentuhotep II. Altri sottolineano come la rottura di cui sopra non sia di fatto stata percepita dalla storiografia, poich\u00e9 proseguono rapporti commerciali con le terre viciniori e non sembra di potersi individuare una cesura cos\u00ec importante nella linea politica che aveva caratterizzato la dinastia precedente.\nGli inizi della dinastia: Teti, Userkara e Pepi I.\n\u00c8 verosimile che la V dinastia si sia conclusa senza eredi maschi: al trono, infatti salir\u00e0 Teti che acquister\u00e0 diritto al governo per aver sposato Iput, figlia di Unis. \u00c8 altrettanto verosimile che la situazione di tipo feudale iniziatasi con la fine della dinastia precedente avesse innescato una minor adesione a quelle che erano le politiche centralizzate e, in tal senso, deve intendersi la scelta, come \u201cNome di Horus\u201d, di Seheteptaui, ovvero \u201cColui che pacifica le Due Terre\u201d significativo del suo programma politico. La politica di pacificazione di Teti ebbe buoni risultati; oltre a proseguire nella linea di politica internazionale che aveva caratterizzato le precedenti dinastie (con Biblo, la Nubia, la terra di Punt) egli \u00e8 noto anche come legislatore (suo \u00e8 un decreto che esenta il tempio di Abido dal pagamento delle imposte). Sotto il profilo religioso, Teti si avvicina al culto delle dea Hathor di Dendera, nel medio Egitto, allontanandosi, perci\u00f2 dal delta nilotico e dal culto eliopolitano.\nIl regno potrebbe essere durato dai 9 ai 12 anni, giacch\u00e9 la data pi\u00f9 recente che lo riguarda fa riferimento al \u201csesto censimento\u201d del bestiame, operazione che aveva luogo normalmente ogni due anni oppure ogni anno e mezzo. Secondo Manetone Teti sarebbe stato assassinato, notizia sintomatica, comunque, di un periodo di turbolenze e di instabilit\u00e0 politica che appare confermato dal breve regno del suo successore, Userkara il cui nome di Horus, \u201cPotente \u00e8 il Kha di Ra\u201d, sarebbe stato interpretato come un tentativo di ritorno alle antiche tradizioni solari.\nIl passaggio tuttavia al regno di Pepi I, figlio di Teti, sembra essere avvenuto senza ulteriori disordini e si ritiene anzi che Iput, vedova di Teti, possa aver regnato per un certo tempo in nome del figlio troppo giovane per assumere il trono.\nPepi I regn\u00f2 per almeno 40 anni e anche in questo caso \u00e8 sintomatico il nome di Horus assunto, \u201cColui che \u00e8 amato dalla Due Terre\u201d, che fa supporre una sua precisa volont\u00e0 di pacificare le fazioni avverse. Nell'anno del \u201cventunesimo censimento\u201d, Pepi spos\u00f2, la figlia di un nobile di Abido, Khui, sancendo cos\u00ec una sorta di alleanza con famiglie potenti del Medio e dell'Alto Egitto. A conferma di una volont\u00e0 di riallacciare la famiglia reale alle antiche usanze, gli imponenti lavori nel sud del Paese, a Dendera, ad Abido, a Ieracompoli (quest'ultima citt\u00e0 d'origine delle prime dinastie), a Elefantina, e il cambio del proprio prenome, o \u201cnome di incoronazione\u201d, da Nefersahor in Merira, ovvero \u201cil Devoto di Ra\u201d.\nIl nome della sua piramide a Saqqara, Men-Nefer, ovvero \u201cil Monumento Perfetto\u201d, a partire dalla XVIII dinastia verr\u00e0 esteso alla vicina citt\u00e0 che i greci interpreteranno, poi, come Menfi.\nEspansione verso il sud.\nIl successore di Pepi I, Merenra I, sottolineer\u00e0 ulteriormente i legami con l'Alto Egitto assumendo come nome di incoronazione \u201cAntiesmaf\u201d, ovvero Anti \u00e8 la sua protezione. Merenra prosegu\u00ec nella politica estera commerciale iniziata da Pepi I e nomin\u00f2 Uni, alto funzionario che aveva eseguito per Pepi indagini in un caso di congiura, governatore dell'Alto Egitto. Lo stesso Uni, nominato comandante dell'esercito, porter\u00e0 positivi risultati anche da campagne di guerra nell'area siro-palestinese: \"questo esercito ritorn\u00f2 in pace dopo aver raso al suolo il paese degli Aamu-che abitano-la sabbia\". Anche all'interno del paese Merenra I riusc\u00ec a rendere sicure le vie carovaniere verso il sud e la Nubia grazie all'opera di Horkuef, governatore di Elefantina.\nMorto prematuramente, probabilmente dopo circa 9 anni di regno, gli succedette Pepi II che govern\u00f2 le Due Terre, secondo la tradizione, per 94 anni e, del resto, la data pi\u00f9 bassa del suo regno a noi nota indica l'anno XXXVI del censimento (non \u00e8 noto se biennale o ogni anno e mezzo). \u00c8 certo, in ogni caso, che il suo regno fu lunghissimo, forse troppo rispetto al crescente potere dei governanti locali, causando una sclerotizzazione degli ingranaggi amministrativi e problemi di successione che vedono, alla sua morte, salire al trono un effimero re Merenra II, che avrebbe regnato forse meno di un anno e di cui non si hanno notizie.\nAvrebbe sposato la regina Nitocris che gli succedette sul trono come regnante autonoma; ma del suo regno non si hanno informazioni n\u00e9 evidenze archeologiche\nPrimo Periodo Intermedio (2160-2055 a.C. VII-VIII-IX-X dinastia).\nLa situazione politica che si era delineata durante la V e la VI dinastia, aggravata dal lungo regno di Pepi II, dal sistema feudale instauratosi con la sempre maggiore autonomia dei governatori locali, e dalle congiure di Palazzo, giunge al suo apice in un periodo di turbolenze, rivolte, sopraffazioni, che va sotto il nome di Primo Periodo Intermedio e che ben pu\u00f2 essere compendiato dal testo delle \"Lamentazioni di Ipu-Wer\" risalente, come trascrizione, al Nuovo Regno, ma che fa riferimento al periodo immediatamente successivo all'Antico Regno conclusosi, appunto, con la VI dinastia.\n\u00c8, tuttavia, cronologicamente difficile individuare un momento di inizio del Primo Periodo Intermedio se esso sia, cio\u00e8, individuabile nella lenta decadenza dell'autorit\u00e0 regale iniziata durante il lungo regno di Pepi II, o se sia imputabile alla disgregazione nel momento della successione di Nitocris. Secondo alcune teorie potrebbe essersi trattato anche della concomitanza di eventi politici con un periodo climatico di tipo saheliano che avrebbe causato lunghe carestie, aggravate dall'assenza di un'amministrazione centrale in grado di imporre ai governanti locali anche il mantenimento efficiente dei canali di irrigazione, indispensabili per la corretta distribuzione delle acque dell'inondazione nilotica. Tale ipotesi, peraltro, verrebbe confermata dal fatto che i maggiori disagi e disordini, si sarebbero avuti proprio nella valle del Nilo mentre citt\u00e0 da esso lontane (come Balat e la sua necropoli, nell'oasi di Dakhla) non mostrano segni di interruzione della comune vita, n\u00e9 di aver subito distruzioni.\nNon esiste, peraltro, traccia di contatti politici o commerciali con i Paesi viciniori edanzi si ha notizia, nell'VIII dinastia, di invasioni delle aree di confine da parte degli \"Abitanti-delle-sabbie\".\nDifficile si presenta anche la stesura di un elenco dei re poich\u00e9 si ha sovrapposizione di dinastie instaurate, fondamentalmente, dai capi dei nomi locali che si autoproclamano re. Tale il disordine, che Manetone nella sua opera riferir\u00e0,a proposito della VII e VIII dinastia, che si tratt\u00f2 di 70 re di Menfi che regnarono 70 giorni a voler sottolineare l'effimera durata di tali regni.\nVII e VIII dinastia (2150 - 2135 a.C.).\n\u00c8 difficile individuare i re della VII e VIII dinastia; unico di cui si ha traccia certa \u00e8 Kakaura, Qakara Aba secondo il Canone di Torino, che avrebbe regnato due anni; la sua tomba, peraltro, si trova a Saqqara, non lontana dalla piramide di Pepi II. L'area del delta nilotico, il Basso Egitto, era occupata da quelli che vengono indicati genericamente come \"asiatici\" e i re dell'VIII dinastia focalizzarono il proprio potere solo sulla citt\u00e0 di Menfi; nell'Alto Egitto, Tebe non era ancora la capitale, anche se i principi locali stavano gettando le basi per un futuro regno, e nel Medio Egitto, protetto dalle invasioni degli asiatici da nord e dei nubiani da sud, cominciava a farsi strada una dinastia di principi della citt\u00e0 di Henet-Nesut, ovvero Eracleopoli. Il fatto, tuttavia, che molti re abbiano scelto come nome Neferkara, ovvero il nome di incoronazione di Pepi II, ha fatto ipotizzare un legame parentale, o ideologico, con il vecchio sovrano, legame che \u00e8 stato confermato soprattutto per Neferkara Pepiseneb, ritenuto nipote per il richiamo stesso, nel nome, al sovrano della VI dinastia. \nIX e X dinastia (2135 - 2040 a.C.).\nAncora pi\u00f9 problematico, e quasi impossibile, realizzare una tabella che compendi i re della IX e X dinastia che regnarono da Henet-Nesut, capitale del XX nomo dell'Alto Egitto, la greca Eracleopoli, giacch\u00e9 se ne hanno pochi o nulli riferimenti e notizie. I nomi dei primi re della IX (Meryibre Kheti I, Neferkara VII e Nebkaura Kheti II), accreditata di circa 30 anni complessivi di regno, dato l'evidente riferimento al dio Ra hanno fatto supporre che si sentissero ancora legati alle dinastie menfite, cosa peraltro confermata dalle tombe di alcuni di loro nella necropoli di Saqqara.\nLa X dinastia, ancora eracleopolitana e la cui durata \u00e8 stimata in circa 100 anni, venne fondata da Neferkara (Meryhathor) il cui nome ancora una volta, tuttavia, richiama il culto del dio Ra. Verso la fine della X dinastia, tuttavia, la famiglia del visir Shemai inizi\u00f2 una serie di alleanze con i principi tebani che divenne particolarmente importante al momento del confronto tra Eracleopoli e Tebe. \nMedio Regno (2055-1790 a.C. XI-XII dinastia).\nSe difficile \u00e8 individuare un momento iniziale del Primo Periodo Intermedio, altrettanto difficile \u00e8 individuarne la fine che, aldil\u00e0 dell'ascesa al trono di Antef I come sovrano riconosciuto della XI dinastia, viene tuttavia accreditata al successore di costui, Mentuhotep II. A conferma di tale stato di indecisione dinastica, si consideri che secondo alcuni studiosi anche l'XI rientrerebbe tra le dinastie del Primo Periodo Intermedio poich\u00e9 solo verso la fine, con Mentuhotep II, si giunge a una nuova unificazione del Paese che giustificherebbe l'assegnazione del titolo di re dell'Egitto. \nXI dinastia.\nXI dinastia (2160 - 1994 a.C.).\nLa sovrapposizione delle date con la X dinastia deriva dalla contemporaneit\u00e0 di regno in aree diverse del paese non pi\u00f9 unificato; la X \u00e8 infatti una dinastia eracleopolitana, mentre la nascente XI dinastia \u00e8 dell'area tebana.\nMentuhotep II e il Rinascimento egizio.\nSalito al trono intorno al 2065 a.C. ancora come principe tebano, Mentuhotep II sceglie come nome di incoronazione \"Colui che vivifica le Due Terre\" (Seankhibtaui), ma il suo regno non comprende ancora l'intero Paese e si estende dalla Prima Cataratta del Nilo, ad Assuan al X nomo mentre a nord regnano ancora i principi di Assiut. A seguito di una campagna militare Mentuhotep conquist\u00f2 Assiut determinando cos\u00ec la caduta della dinastia eracleopolitana e ottenendo la proclamazione come re delle Due Terre anche se, effettivamente, anche in questo caso l'unione non era ancora completata; assunse intanto il nome di Nebhepetra e mantenne comunque il legame con la terra d'origine, l'Alto Egitto, giacch\u00e9 assunse, come nome di Horus, \"Divina \u00e8 la Corona Bianca\" (Neceryheget). Ridusse Eracleopoli al rango di nomo, imponendo suoi controllori tebani, spost\u00f2 la capitale a Tebe, istitu\u00ec la carica di \"Governatore del Nord\" e prosegu\u00ec la sua lunga azione riunificatrice, fino all'anno trentanovesimo di regno, quando, occupata anche l'area del delta nilotico, assunse come nuovo nome di Horus \"Colui che ha unificato le Due Terre\" (Semataui).\nIn politica estera, Mentuhotep II si ricolleg\u00f2 a quanto raggiunto in epoca menfita conducendo spedizioni verso la Libia e nel Sinai; in Nubia, che tuttavia rest\u00f2 indipendente, ristabil\u00ec la posizione che l'Egitto aveva alla fine della VI dinastia riprendendo lo sfruttamento delle miniere e garantendo la sicurezza delle vie carovaniere; furono cos\u00ec garantite le frontiere dell'Egitto e i confini del regno si spostarono ancora pi\u00f9 a sud, fino alla Seconda Cataratta.\nAnche in campo edilizio, la politica di Mentuhotep II comport\u00f2 una notevole ripresa: termin\u00f2 lavori di restauro intrapresi da Antef I nei templi di Hekaib e Satet, a Elefantina; fece erigere costruzioni a Deir el-Ballas, Dendera, Nekheb; nel tempio di Hathor a Gebelein fece realizzare un rilievo rappresentante la sottomissione del Basso Egitto; ad Abido ampli\u00f2 il tempio di Osiride e abbell\u00ec i templi di Montu (da cui derivava peraltro il suo nome teoforo) e altri a Tod ed Ermant. Ma il suo edificio pi\u00f9 famoso e fastoso fu il tempio funerario nella piana di Deir el-Bahari, primo di una serie che verr\u00e0, nella XVIII dinastia, affiancato da quelli di Hatshepsut e Thutmose III. Tale fu la produzione edilizia a lui ascrivibile, che il regno di Mentuhotep II verr\u00e0 anche designato come del \"Rinascimento egizio\".\nDa Mentuhotep III alla fine della dinastia.\nL'attivit\u00e0 edificatoria di Mentuhotep II venne proseguita dal secondogenito, Mentuhotep III, che gli succedette sul trono dopo 51 anni di regno. Nuovi edifici sacri sorsero a Tebe, Abido, Ermant, Tod, Elefantina, El-Khab. Sotto il profilo internazionale, Mentuhotep III rafforz\u00f2 la posizione della dinastia tebana nel Basso Egitto e fece costruire un sistema di fortificazioni per proteggere il paese da invasioni di \"asiatici\" nell'area sinaitica; al sud, verso la Nubia, invi\u00f2 un contingente di 3.000 uomini che svolse attivit\u00e0 militare e commerciale anche verso il Paese di Punt da cui furono riportati carichi di gomma arabica. Nello stesso anno ottavo di regno, tuttavia si verificarono disordini e una carestia colp\u00ec l'area tebana. Alla morte di Mentuhotep III, nell'anno dodicesimo di regno, la situazione socio-politica doveva essere ancora confusa giacch\u00e9 il Canone di Torino indica \"sette anni vuoti\" corrispondenti, di fatto, al regno di Mentuhotep IV le cui uniche tracce sono ricavabili da un graffito nello Uadi Hammamat, ove invi\u00f2 una missione di 1.000 uomini, capeggiata dal visir Amenemhat, per l'estrazione di sarcofagi e scavare pozzi nel deserto orientale.\nXII dinastia.\nL'XI dinastia si conclude con una situazione socio-politica confusa su cui si innesta, apparentemente tuttavia senza traumi politici, la XII dinastia che, sostanzialmente, proseguir\u00e0 nella linea tracciata dai precedenti regnanti.\nAmenemhat I e l'inizio della dinastia.\nLa XI dinastia si era conclusa con una spedizione, ordinata da Mentuhotep IV, capeggiata dal visir Amenemhat e costui si ritiene possa essere il primo re della successiva XII dinastia, tesi avvalorata dal nome di Horus assunto da Amenemhat I, \"Colui che rinnova le nascite\" (Uhem-Setaui). Si \u00e8 tuttavia a conoscenza di altri due pretendenti al trono: Antef, di cui si hanno scarse notizie, e Sergeseni dalla Nubia contro cui Amenemhat dovette lottare nei suoi primi anni di regno. Sintomatici appaiono il nome di incoronazione scelto \"Colui che rende soddisfatto il cuore di Ra\" (Sehetepibra) che, affiancato al nome proprio, Amenemhat, ovvero \"Amon \u00e8 alla testa\", sembrano un vero manifesto politico, giacch\u00e9 proprio sotto tale sovrano si avvier\u00e0 il processo che si concluder\u00e0 con la fusione sincretica delle due divinit\u00e0 nell'unica Amon-Ra.\nChe l'ascesa al trono di Amenemhat I non sia avvenuta per discendenza, appare inoltre evidenziato dal ricorso, come era gi\u00e0 avvenuto per la V dinastia (Papiro Westcar), a un espediente letterario che ne sancisca profeticamente il diritto al trono. Si tratta della \"Profezia di Neferti\" il cui racconto, proprio per ricollegarsi al precedente letterario, \u00e8 ambientato alla Corte del re Snefru, fondatore della IV dinastia cui viene profetizzata la nascita di un re, \"Ameny\" (abbreviazione di Amenemhat) che, dopo un periodo cupo alla fine della XI dinastia, riporter\u00e0 ordine e prosperit\u00e0 nel Paese.\nSi legittimava in tal modo, peraltro, il passaggio dei poteri da una monarchia del nord, di Eliopoli, a una del sud, di Tebe e purtuttavia non fu questa la citt\u00e0 scelta come capitale del nuovo Regno Unito giacch\u00e9, a circa 60\u00a0km dall'attuale Cairo, fond\u00f2 la sua capitale Imenemhat-Ity-Tawy, ovvero \"Amenemhat ha conquistato le Due Terre\", l'attuale El-Lisht, ove costru\u00ec anche la sua piramide.\nNell'anno ventesimo di regno Amenemhat I avrebbe instaurato quella che doveva poi essere una costante in molti periodi dell'antico Egitto: innalzare al livello di co-reggenza il proprio successore. Nel caso si sarebbe trattato del figlio Sesostri, anche se tale posizione sarebbe confutata almeno da un testo, \"Gli insegnamenti di Amenemhat a suo figlio Sesostri\".\nSesostri I e la letteratura del periodo.\nAssegnatogli il comando dell'esercito, Sesostri avrebbe capeggiato almeno due campagne di guerra, nell'anno ventitreesimo e nell'anno ventinovesimo di regno del padre, ma al ritorno da una di queste oltre lo W\u0101d\u012b al-Natr\u016bn nel Paese scoppi\u00f2 una grave crisi. Intorno alla met\u00e0 di febbraio del 1962 a.C., infatti, il re Amenemhat I venne assassinato in un complotto ordito all'interno del suo harem; ne danno menzione proprio \"Gli insegnamenti di Amenemhat a suo figlio Sesostri\" che, indirettamente, confutano proprio l'ipotesi di una co-reggenza tra i due.\nUn altro, indiretto, riferimento alla congiura che port\u00f2 all'uccisione di Amenemhat proviene, inoltre, da quello che \u00e8 forse il testo pi\u00f9 famoso dell'antico Egitto, trasmesso in centinaia di copie, \"Il racconto di Sinuhe\". Sinuhe, funzionario dell'harem reale, si trova lontano dalla Corte, al seguito di Sesostri per una campagna in Libia, quando giunge notizia dell'omicidio del re Amenemhat I. Sorpreso dall'evento e impaurito per un eventuale coinvolgimento nella congiura, Sinuhe fugge e raggiunge la Siria, ove viene accolto da un capo locale, che lo adotta come figlio e di cui diviene poi il successore. Prossimo alla fine della vita chiede al re d'Egitto, Sesostri I, di poter rivedere il proprio Paese, richiesta che viene accettata. Aldil\u00e0 del racconto in s\u00e9, ritenuto comunque storicamente come una biografia autentica, anche in questo caso l'intento \u00e8 propagandistico della benevolenza e della magnanimit\u00e0 del sovrano.\nLa successione di Sesostri I avvenne, tuttavia, senza disordini e il suo lungo regno, durato 45 anni, fu tranquillo e prospero. Sotto il profilo edilizio, Sesostri prosegu\u00ec nell'azione del padre: suoi edifici vennero eretti in 35 siti; fece costruire la sua piramide a Lisht, nei pressi di quella paterna; ricostru\u00ec il tempio di Ra a Eliopoli ove, nell'anno trentesimo di regno, fece inoltre erigere una coppia di obelischi; eresse una cappella a Karnak e a lui si dovrebbe il nucleo originale del Complesso templare di Karnak dedicato al dio Amon.\nGrande fu la produzione letteraria del periodo, lingua e letteratura raggiunsero la perfezione tanto che si fa riferimento al \"classicismo\" della XII dinastia. Oltre ai gi\u00e0 citati \"Racconto di Sinhue\", \"Profezia di Neferti\" e \"Insegnamenti di Amenemhat\", vengono prodotti, in questo periodo, il racconto \"L'oasita eloquente\", la \"Kemit\" (ossia \"La Somma\") raccolta di insegnamenti sapienziali che riecheggia, nel titolo, il nome stesso del Paese (Kemet), \"La satira dei mestieri\" composta dallo scriba Khety, figlio di Duauf (giuntoci in centinaia di esemplari), \"L'insegnamento lealista\", \"Le istruzioni di un uomo al proprio figlio\", \"Le istruzioni al visir\", \"Il racconto del naufrago\" (ispirato alle spedizioni verso il Paese di Punt). \u00c8 questo, inoltre, il periodo in cui nascono i principali racconti mitologici come la \"Leggenda della distruzione dell'Umanit\u00e0\" da parte della dea Sekhmet, o \"La Disputa tra Horo e Seth\" o \"Il dialogo del disperato con la sua anima\".\nA1-p-w-wn-inpw-x-w-n-A1-r:n-f\nS pw, wn \u1e2aw-n-Inpw rn=f\nC'era un uomo, il cui nome era Khueninpu.\nDa Amenemhat II a Nefrusobek.\nDopo una breve coreggenza di due anni, Amenemhat II succedette a Sesostri I; il suo regno, pacifico e prospero, dur\u00f2 30 anni e fu caratterizzato da una politica estera molto proficua. Presenza egizia \u00e8 attestata a Ugarit, Qatna e Megiddo, nel Vicino Oriente, mentre nel deposito di fondazione del tempio di Montu a Tod vennero rinvenute casse contenenti un tributo siriano in vasi d'argento, nonch\u00e9 amuleti e lapislazzuli dalla Mesopotamia; legami commerciali dovevano esistere anche con le isole egee, come attestato da ceramiche minoiche rinvenute a Illahun e ad Abido, mentre a Mallia, sull'isola di Creta, venne rinvenuta una sfinge in terracotta che, sebbene prodotta in loco, presenta caratteristiche proprie della civilt\u00e0 egizia. Altro manufatto sintomatico di un transfer culturale tra le due civilt\u00e0, egizia e minoica, in questo periodo \u00e8 un vaso in barbottina rappresentante un gatto, il che ha fatto supporre che esistesse, a Creta, un culto collegabile, o quanto meno pari, a quello egizio della dea Bastet. \nSi \u00e8 inoltre a conoscenza, ma non ne sono state ancora trovate tracce archeologiche, di un tempio edificato durante la XII dinastia, ma dedicato al culto del re Snefru, della IV, nell'area dell'odierna Ankara, in Turchia, ed \u00e8 inoltre noto, dai dipinti parietali della sua tomba a Beni Hasan, che Khnumhotep, nomarca dell'Orice abbia ricevuto una delegazione Hyksos. Tale fu l'influenza egizia verso l'area di Biblo che quei capi si attribuirono, in questo periodo, titoli egizi e scrivevano testi in geroglifico.\nDopo un periodo di coreggenza di circa cinque anni, sal\u00ec al trono Sesostri II che intraprese la bonifica dell'area paludosa del Fayyum canalizzando il Bahr Yussef e costruendo una diga a Illahun.\nSuccessore diretto del II Sesostri fu Sesostri III, considerato il pi\u00f9 grande e potente re della XII dinastia, che prosegu\u00ec l'azione dell'avo Sesostri I, mirante a limitare il potere dei nomarchi, abolendo la carica e sottoponendo l'intero Paese direttamente a un visir che si avvaleva di tre \"uaret\", ovvero ministeri: uno per il Basso, uno per l'Alto Egitto e il terzo per la \"Testa del sud\", ovvero Elefantina e la Nubia. Ogni ministero era diretto da un responsabile affiancato da un consiglio (\"djadjat\") che trasmetteva gli ordini ai funzionari i quali, a loro volta, li rendevano esecutivi mediante gli scribi. Ne consegu\u00ec la perdita d'influenza della nobilt\u00e0 locale e l'ascesa della classe media. In politica estera Sesostri III consolid\u00f2 il potere dell'Egitto in Nubia facendo inoltre costruire al confine, sulle sponde del Nilo, le fortezze contrapposte di Semna e Kumna (detta anche Semna orientale) che rinforz\u00f2 con altri otto fortilizi scaglionati tra Semna e Buhen; si \u00e8 a conoscenza di un'unica campagna nell'area siro-palestinese, verso Sichem e il fiume Litani in Libano, ma il rinvenimento di vari testi di esecrazione ha consentito di individuare le popolazioni contro cui l'esercito egizio si confront\u00f2 tra cui, principalmente: Gerusalemme, Biblo, Sichem e Ascalona.\nSalito al trono Amenemhat III, successore di Sesostri III, govern\u00f2 per circa 45 anni e port\u00f2 a termine la bonifica del Fayyum iniziata da Sesostri II. Gli imponenti lavori costrinsero a spostare la necropoli voluta da Amenemhat II, da Dashur a Illahun e, onde garantire la necessaria manutenzione alle strutture e ai complessi funerari, qui sorse quello che viene considerato il primo insediamento urbano pianificato di cui si abbia storicamente conoscenza: il villaggio operaio di Kahun.\nL'ampliamento delle aree coltivabili, la prosperit\u00e0, la forte attivit\u00e0 economica e la consistente attivit\u00e0 edilizia, la politica estera di cooperazione con i paesi limitrofi del regno di Amenemhat, comport\u00f2 un notevole afflusso di mano d'opera straniera, specie orientale, formata da contadini, artigiani, soldati.\nI lunghi regni di Sesostri III e Amenemhat III lasciarono in eredit\u00e0 al successore di quest'ultimo, Amenemhat IV, un regno certamente prospero, ma gravato da quelle stesse situazioni di tensione e confusione che avevano caratterizzato la fine dell'Antico Regno e l'avvento del Primo Periodo Intermedio. Il regno di Amnemhat IV durer\u00e0 forse meno di dieci anni; gli succeder\u00e0, come peraltro avvenuto con la VI dinastia, la regina Nefrusobek (Bellezza di Sobek), forse sorella e sposa del re, che per prima assumer\u00e0 il titolo di \"faraone femmina\". Il suo regno, conclusosi forse in maniera violenta (ma non esistono prove nel senso), dur\u00f2 meno di tre anni e al trono sal\u00ec Sekhemra-Khutawy, che per\u00f2 il Canone di Torino accredita come sedicesimo re della XIII dinastia, la cui successione sembra essere avvenuta in maniera non traumatica, forse per discendenza o matrimonio.\nSecondo Periodo Intermedio (1790-1540 a.C. XIII-XIV-XV-XVI-XVII dinastia).\nCon la fine della XII dinastia si delinea una situazione che sembra riecheggiare quella gi\u00e0 vista alla fine della VI: i lunghi regni di Sesostri III e Amenemhat III, il regno breve del IV Amenemhat con la brevissima parentesi di Nefrusobek (per un complessivo di oltre 100 anni), il continuo, costante e pacifico afflusso di mano d'opera dalle aree asiatiche (specie sotto Amenemhat III) fecero s\u00ec che, nel nord del Paese, si impiantassero popolazioni che tenderanno a unirsi per occupare il territorio a disposizione con l'instaurazione di governi locali di tipo feudale; ne consegu\u00ec un indebolimento del potere centrale e un nuovo frazionamento del paese in cui il potere reale si concentr\u00f2 specialmente nell'Alto Egitto.\nCome gi\u00e0 per il Primo, \u00e8 difficile individuare un momento esatto di inizio del Secondo Periodo Intermedio che solo come data di comodo viene fatto iniziare con la caduta di Nefrusobek e la fine della XII dinastia. La XIII dinastia governer\u00e0 da sola il Paese per un certo periodo prima di entrare in contrasto con i principi di Sais e Avaris, nel delta nilotico che costituiranno le concomitanti XV e XVI dinastia dette \"dinastie Hyksos\". In tale situazione di caos politico si innesta una XIV dinastia nel nord del Paese, verosimilmente parallela alla XIII alla quale sopravvisse.\nXIII-XIV dinastia.\nPrimo sovrano della XIII dinastia, nel 1785 a.C. circa, potrebbe essere stato Sekhemra-Khutawy (che per\u00f2 il canone di Torino indica come sedicesimo re della dinastia), ma l'ordine di successione \u00e8 tutt'altro che chiaro. Le liste indicano, per questa dinastia pi\u00f9 di 50 re per un periodo complessivo di circa 150 anni tanto che si \u00e8 ritenuto che si trattasse di carica elettiva. L'attivit\u00e0 reale gravit\u00f2 specialmente nell'area tebana, ma la capitale rest\u00f2 a Imenemhat-Ity-Tawy, nel I nomo del Basso Egitto, a poca distanza da Menfi, fino almeno al 1674 a.C.. Durante tale dinastia non sembrano potersi evidenziare situazioni di instabilit\u00e0 interna del Paese e anche le relazioni internazionali continuarono a essere di prestigio per l'Egitto tanto che, tra le rovine di Ebla, in Siria, venne rinvenuta negli anni '60 del '900, una mazza da guerra intestata a Hotepibre Hornedjehiryotef sa Kemau (ovvero Hotepibre Figlio dell'Asiatico).\nContemporaneamente, e parallelamente, alla XIII dinastia, avrebbe regnato una XIV dinastia, originaria del Basso Egitto che si sarebbe sostituita alla XIII intorno al 1635 a.C., ma che le sarebbe sopravvissuta, tuttavia, solo un paio di generazioni. Contestualmente alla scomparsa della XIII, nel 1633 a.C., regnante Wadjekha-Dedumesiu I, da un suo ramo sarebbe stata fondata una dinastia di principi tebani che si trasformer\u00e0 poi, successivamente, nella XVII dinastia.\nXV e XVI dinastia: gli Hyksos (1650-1550 a.C.).\nIl lento, ma continuo, costante e pacifico, afflusso di mano d'opera straniera, specialmente asiatica, nell'area del delta comport\u00f2 la nascita di territori autonomi dal governo egizio. Tali popolazioni vennero indicate con il termine \"Heqau-Khasut\", ovvero \"Capi dei paesi stranieri\", successivamente grecizzato in Hyksos. Tale terminologia, tuttavia, non indica un'etnia particolare, o una provenienza specifica giacch\u00e9, fin dall'Antico Regno, con tale termine venivano indicati genericamente tutti gli stranieri, provenissero dalla Nubia o dall'area siro-palestinese. Si ritiene, nel caso specifico, che con il termine Hyksos siano tuttavia identificate popolazioni di provenienza asiatica con cui l'Egitto si era pi\u00f9 volte scontrata nel corso della storia: Aamu, Secetiu, Menciu e Retenu. Non si hanno evidenze storiche o archeologiche di invasioni nel senso militare del termine e il loro progressivo installarsi nelle aree del nord sembra invece essere stato, almeno nelle fasi iniziali, bene accetto dalle popolazioni locali. Prima citt\u00e0, e successivamente capitale, delle dinastie Hyksos fu Khutwaret, la greca Avaris, l'odierna Tell el-Dab'a, nel delta nilotico.\nNel complesso la XV e la XVI dinastia Hyksos governeranno l'area del Basso Egitto per un periodo di circa 150-200 anni; a dimostrazione della pacifica occupazione dei posti di potere reale nel Basso Egitto, si consideri che i re Hyksos adottarono la scrittura geroglifica per la trascrizione dei loro nomi, mantennero la titolatura regale egizia completa, compreso il titolo Sa-Ra, ovvero \"figlio di Ra\", si avvalsero di funzionari egizi gi\u00e0 al servizio nei nomi sotto il loro dominio, adorarono gli stessi dei locali prescegliendo solo, come dio dinastico, Seth e inserendo nel pantheon egizio il culto di Anat e Astarte.\nSotto il profilo storiografico e di valutazione delle prove archeo-storiche, la presenza Hyksos fu, tuttavia, meno nefasta di quanto suggerito dai testi delle dinastie successive e, segnatamente, della XVIII interessata, ovviamente, a porre in ancora peggiore luce i predecessori contro cui aveva combattuto per raggiungere l'unificazione del Paese; sotto il profilo politico, culturale e religioso, molti saranno i lasciti che verranno acquisiti e fatti propri dai re del Nuovo Regno mentre, anche nel campo della guerra, la principale innovazione degli Hyksos fu l'impiego del cavallo come animale da tiro il cui primo utilizzo \u00e8 attestato proprio durante la \"guerra di liberazione\" intrapresa dalla XVII dinastia sotto Senekhtenra Ahmose e proseguita da Kamose poi.\nDurante il regno di Salitis-Sheshi-Sharek, della XV dinastia, che governava molto probabilmente un'area compresa tra il delta e la valle del Nilo fino a Gebelein, nel Medio Egitto, egli deleg\u00f2 una parte del suo potere a un ramo vassallo degli Hyksos dando cos\u00ec vita a quella che, impropriamente, Manetone indic\u00f2 come XVI dinastia; tale stato di cose prosegu\u00ec fino al regno di Apophis I, ovvero per circa 50 anni dal 1675 al 1630 a.C.\nNel sud del Paese, intanto, intorno al 1650 a.C. e ai tempi del re Wadjekha-Dedumesiu I, da un ramo locale della XIII nasceva a Tebe, fondata da Rahotep, la XVII dinastia.\nXVII dinastia (1710-1550 a.C.): la cacciata degli Hyksos.\nIl canone di Torino elenca, per la XVII dinastia, quindici re; la \"Tavola degli antenati\" di Karnak nove; a Tebe sono state ritrovate le tombe di sette di tali re, mentre un'ottava fa riferimento a un re non presente in alcuna delle liste. \u00c8 tuttavia da tenere presente che si tratta pur sempre di una dinastia, per gran parte degli oltre 60 anni di regno, locale che governava sui primi otto nomoi dell'Alto Egitto.\nXVII dinastia [1650 (1710) - 1570 (1553) a.C.].\nI re della XVII dinastia presentano numero e denominazioni differenti, anche a seconda della fonte, storica o archeologica, utilizzata per la redazione di una lista; nel caso specifico, si \u00e8 privilegiata la fonte Nicolas Grimal (2002), p.\u00a0244.\nScarse erano le risorse economiche della XVII dinastia non potendo accedere alle miniere e alle cave di pietra, n\u00e9 ai porti che consentivano i contatti con le isole egee, ma che poteva puntare, come risorse religiose, letterarie e artistiche, sui monumenti e sui lasciti pi\u00f9 importanti della XI e XII dinastia denominate a suo tempo, dopo la parentesi del Primo Periodo Intermedio, della \"rinascita egizia\".\nRisale a tale periodo il Papiro Prisse che contiene una versione di due dei testi sapienziali pi\u00f9 famosi dell'antico Egitto: le Massime di Ptahhotep e gli Ammaestramenti di Kagemni.\nSotto Rahotep, primo regnante della dinastia, e i suoi tre successori Nebukheperra (Antef V), Sobekemsaf II, Sekhemra-Sementawy Djeuti, i rapporti con le dinastie Hyksos del Basso Egitto sembrano essere stati di ottimo livello e reciproca collaborazione. Durante il regno di Sobekemsaf II, che dur\u00f2 circa 16 anni, intorno al 1635/1633, cess\u00f2 intanto di esistere la XIII dinastia sostituita, in qualche modo, dalla XIV per un breve periodo (forse due o tre generazioni). Allo stesso periodo, si fa inoltre risalire un'alleanza Hyksos con il re nubiano Negeh che regn\u00f2 da Elefantina a Kerma e stabil\u00ec la capitale a Buhen, regno che resister\u00e0 fino a che Kamose non si impadron\u00ec della capitale.\nDopo il regno di Sobekemsaf II si succedettero regni di durata alquanto effimera: quello di Djeuti, che dur\u00f2 forse un anno, quello di Mentuhotep VII, altrettanto breve, e quello di Nebirau I che ci \u00e8 noto solo per il suo nome rinvenuto su una stele a Karnak.\nSegu\u00ec, nella XVII dinastia il regno di Sekhemra-heruhermaat, pi\u00f9 noto come Antef VII contemporaneo del re Hyksos Apophis I, cui il canone di Torino assegna 40 anni di regno. Antef VII eresse costruzioni a Coptos, Abido, Karnak, Elkab e le relazioni con i governanti Hyksos furono ancora improntate a pacifica convivenza e a rapporti costanti; prova ne sarebbe la presenza, in territorio Hyksos, di copia del cosiddetto papiro matematico ricavato da un testo sicuramente tebano il che ha spinto alcuni studiosi a ipotizzare una vera e propria alleanza tra le due potenze sancite forse da matrimoni.\nSeqenenra Ta'a e la disputa con Apofi I.\nLa situazione, fino alla fine del regno di Antef VII dovette essere comunque di stallo, se non del tutto pacifica, ma cambi\u00f2 con l'avvento sul trono di Senekhtenra Ahmose che, da Tebe, inizi\u00f2 le ostilit\u00e0 con il regno Hyksos del nord. La sposa, Tetisheri, venne successivamente venerata come ava di Ahmose I, fondatore della XVIII dinastia.\nSuccessore di Senekhtenra Ta'a I \"il Vecchio\" fu Seqenenra Djehuty-aa Ta'o \"il Valoroso\" il cui corpo, a riprova del clima bellico in atto, presenta ferite mortali al capo compatibili con un combattimento.\nDello scontro tra Apofi e Seqenenra ci restano, tuttavia, due testimonianze: un racconto romanzato oggi noto come \"Disputa di Apofi e Seqenenra\", di cui si conosce per\u00f2 solo l'inizio in una copia della XIX dinastia, durante il regno di Merenptah, e un resoconto ufficiale datato nell'anno 3 di Kamose pervenutoci su due stele frammentarie, ma che si completano. L'inizio della \"Disputa\", pur nella sua quasi comicit\u00e0, \u00e8 tuttavia emblematico di una situazione di tensione in cui si ricorreva, peraltro, a ogni pretesto per intervenire o per sollevare un combattimento o uno scontro: il re Apofi, infatti, si lamenta con Seqenenra perch\u00e9 gli ippopotami disturbano il suo sonno, ma \u00e8 bene tener presente che il lago citato si trova a circa 800\u00a0km dalla Capitale Hyksos.\nKhamose e la riunificazione.\nAlla morte di Seqenenra Ta'a sal\u00ec al trono suo figlio Kamose che adott\u00f2 una titolatura di certo bellicosa che prevedeva tre nomi di Horus: \"Colui che \u00e8 stato incoronato sul suo Trono\" (Khay-her-nesetef), \"Horus perfetto che soggioga le Due Terre\" (Hornefer-Khab-Taui), \"Colui che nutre le Due Signore\" (Segefa-taui). A questi affianc\u00f2 inoltre il titolo \"Le Due Signore\", \"Colui che rinnova le fortezze\" (Uhem-menu). La ripresa delle ostilit\u00e0 contro gli Hyksos viene descritta in un testo oggi noto come Tavoletta Carnarvon\nDalla Tavoletta Carnarvon, nonch\u00e9 da una stele rinvenuta a Karnak nel 1954, che trattano lo stesso argomento pur essendo entrambe mutile, si \u00e8 a conoscenza di una spedizione navale posta in essere da Kamose contro i possedimenti Hyksos nel Medio Egitto; forse Kamose porta i combattimenti fino al XIV nomo del Basso Egitto (Mesent) e alle porte di Avaris interrompendo, peraltro, l'alleanza del re Hyksos con il re di Nubia avendo intercettato un messaggio di richiesta d'aiuto del primo al secondo.\nSi ritiene che a tal punto l'impresa di Kamose si interrompa con il suo rientro a Tebe avendo, di fatto, spezzato l'alleanza Avaris-Kush, ovvero Hyksos e Nubia, ed essendosi assicurato il controllo delle vie carovaniere. Non \u00e8 dato di conoscere la durata del suo regno mentre si \u00e8 a conoscenza di una successione Hiksos da Apophis I ad Apophis II Aaqenienra il cui nome, tuttavia, non compare al di sotto del XVIII nomo del Basso Egitto con capitale Bubastis.\nLe Due Terre non erano ancora completamente liberate e alla morte di Kamose salir\u00e0 al trono Ahmose I, forse suo fratello, considerato il fondatore della XVIII dinastia, che proseguir\u00e0 nell'attivit\u00e0 bellica contro gli Hyksos e nella linea politica avente come scopo la riunificazione delle Due Terre.\nNuovo Regno (1540-1180 a.C. XVIII-XIX-XX dinastia).\nSuperata la parentesi del Secondo Periodo Intermedio con la definitiva cacciata degli Hyksos, inizia per l'Egitto uno dei periodi pi\u00f9 floridi e, almeno apparentemente, pi\u00f9 conosciuti della sua storia. Bench\u00e9 siano note gran parte delle date che lo caratterizzano, infatti, non esiste certezza delle medesime e questo, in special modo, per differente interpretazione della data posta alla base dei calcoli archeo-storici. \u00c8 infatti nota la data della levata eliaca della stella Sirio nell'anno nono di regno del re Amenofi I, ma non \u00e8 indicata la localit\u00e0 ove tale rilevazione venne eseguita; a seconda che si trattasse di Menfi, a nord, o Tebe, 800\u00a0km a sud, ci sarebbe, perci\u00f2, un divario pari a 20 anni. Molte delle date sono perci\u00f2 riportate, nei testi moderni, con doppia indicazione. Il Nuovo Regno comprende tre dinastie: XVIII, XIX e XX, tutte e tre caratterizzate da personaggi, o episodi, particolarmente significativi nella storia dell'Egitto. Se la XVIII dinastia \u00e8 quella in cui viene consolidata l'unificazione dopo la parentesi del precedente periodo, viene prescelta Tebe come sede delle sepolture reali, nella Valle dei Re, il Paese raggiunge la massima estensione e si verifica la breve parentesi dell'Eresia Amarniana, la XIX sar\u00e0 caratterizzata dalla presenza di uno dei pi\u00f9 famosi e longevi tra i faraoni, Ramses II, mentre la XX vedr\u00e0 susseguirsi ben nove Ramses, dal III all'XI, e la necessit\u00e0 di difendersi dalle scorrerie dei Popoli del Mare.\nXVIII dinastia (1550-1291 a.C.).\nAhmose I e la compiuta riunificazione del Paese.\nCon l'assunzione del trono da parte di Ahmose I ha inizio la XVIII dinastia. Era forse fratello minore di Khamose, figlio di Seqerenra Ta'o e della regina Ahhotep I che assunse per lui la coreggenza data la giovane et\u00e0.\nL'unificazione delle Due Terre era tuttavia tutt'altro che compiuta; la mancanza di riferimenti cronologici certi sul regno di Khamose, e incertezze nell'identificazione del re nelle liste manetoniane, fanno s\u00ec che anche il regno di Ahmose sia di difficile inquadramento temporale: secondo calcoli astronomici basati sulla levata eliaca di Sirio, l'assunzione del trono potrebbe essere avvenuta intorno al 1560 (o nel 1551) a.C. e la fine del regno intorno al 1546 (1537/1527) a.C..\nIntorno all'anno undicesimo di regno Ahmose ripresero le ostilit\u00e0 con gli Hyksos, peraltro mai sopite e gestite personalmente dalla regina Ahhotep tanto che nella sua tomba venne rinvenuta una \"Mosca d'oro\", ritenuta la massima onorificenza di tipo militare dell'antico Egitto. Le ostilit\u00e0 proseguirono per molti anni ancora, fino all'occupazione di Menfi prima e Avaris poi. La sconfitta definitiva risale a un periodo compreso tra l'undicesimo e il sedicesimo anno di Ahmose con la conquista della piazzaforte palestinese di Sharuhen, vera base operativa degli Hyksos dopo l'occupazione di Avaris.\nA causa delle lotte e della guerra, non \u00e8 chiara neppure la cronologia degli ultimi due re Hyksos che potrebbero essere posizionati tra gli anni decimo e quindicesimo di Ahmose: Aazehra dovrebbe essere stato l'ultimo della XV dinastia, mentre Apophis III l'ultimo della XVI. Non essendo pi\u00f9 gli Hyksos un pericolo per il nord del Paese, Ahmose pot\u00e9 dedicarsi pi\u00f9 compiutamente all'azione unificatoria indirizzando i suoi interventi verso la Nubia dove intervenne per sedare una rivolta capeggiata dal re Aata, forse successore di Negeh, gi\u00e0 alleato degli Hyksos.\nPoco dopo, ancora in Nubia, si verific\u00f2 una nuova sollevazione capeggiata da Tetian, verosimilmente un egizio che tent\u00f2 di opporsi al nuovo potere tebano. Anche in questo caso, come riportato nella biografia di Ahmes figlio di Abana, l'intervento di Ahmose fu risoluto.\nXVIII dinastia (1550 - 1291 a.C.).\nAlla morte di Amhose I, dopo venticinque anni di regno, gli subentr\u00f2 il figlio avuto dalle regina Ahmose Nefertari, Amenofi I che dar\u00e0 inizio a quella che viene definita anche la dinastia dei \"Thutmosidi\". L'Egitto era ormai liberato e unificato; le relazioni internazionali erano tornate ai livelli della fine del Medio Regno. Bench\u00e9 la XVIII dinastia sia forse la pi\u00f9 conosciuta archeo-storicamente, esiste tuttavia difficolt\u00e0 di cronologia dovuta al fatto che questa si fa derivare dalla levata eliaca di Sirio cos\u00ec come riportato nel Papiro Ebers; ci\u00f2 che non \u00e8 noto, \u00e8 la localit\u00e0 ove l'osservazione sia avvenuta talch\u00e9, se si trattasse di Menfi sarebbe da assumersi come data di partenza dei calcoli il 1546 a.C., se la rilevazione fosse invece avvenuta a Tebe (800\u00a0km pi\u00f9 a sud), dovrebbero sottrarsi 20 anni collocando perci\u00f2 la base di calcolo nel 1526 a.C. e l'assunzione del trono da parte di Amenofi I al 1517 a.C.\nDa Amenofi I a Hatshepsut (1526-1458 a.C.).\nIl manifesto politico di Amenofi I appare chiaro gi\u00e0 nella sua titolatura; egli infatti sceglier\u00e0, come nome di Horus, \"Toro che soggioga i Paesi\" (Kha-uaf-tau), e come titolo le Due Signore \"Che incute grande terrore\" (Aa-neru). Il suo, tuttavia, fu un regno abbastanza pacifico giacch\u00e9 la Nubia, ove Amenofi nomin\u00f2 un vicer\u00e9 nella persona di Turi, era pacificata e si ha notizia, dalla biografia di Ahmes figlio di Abana e da quella di un altro militare, Pennekhbet, solo di un paio di campagne nella terra di Kush. La situazione era pacifica anche nell'area asiatica, anche se tra i nemici dell'Egitto comincia a essere nominato il regno di Mitanni, o Naharina, e per la gestione dell'area verso la Libia, viene nominato un \"Principe governatore (haty-a) delle oasi\".\nDopo un regno di circa 20 anni, essendo nel frattempo morto l'erede designato al trono, il principe Amenemhat, sal\u00ec al trono il discendente di un ramo collaterale, Thutmose I, che sanzion\u00f2 il proprio diritto al trono sposando Ahmes, sorella del defunto re. Dal matrimonio nacque una figlia, Hatshepsut, e un maschio, Amenemes che, tuttavia, non giunse a regnare\nHatshepsut, a sua volta, spos\u00f2 un fratellastro che il padre aveva avuto da Mutnofret, una regina minore, il futuro Thutmose II.\nDa questa unione nacque una figlia femmina, Neferura che, verosimilmente, spos\u00f2 poi il futuro Thutmose III che Thutmose II aveva avuto dalla regina minore Iset. Alla morte di Thutmose II, dopo circa 14 anni di regno, sal\u00ec al trono il giovanissimo Thutmose III per il quale assunse la reggenza la matrigna Hatshepsut.\nDopo due anni di reggenza in nome di Thutmose III, che risultava perci\u00f2 ad ogni effetto re del Paese (di qui la doppia datazione riportata in tabella \"R\"), Hatshepsut si fece incoronare re con titolatura completa dei cinque nomi relegando, di fatto, Thutmose III al rango di coreggente.\nTitolatura e regno di Hatshepsut.\nPer rafforzare il diritto al trono, supportato comunque dai sacerdoti di Amon, Hatshepsut non esit\u00f2 a mettere da parte il fratello e sposo, Thutmose II, dichiarando un inesistente periodo di coreggenza con il proprio padre, Thutmose I, e facendo riportare sulle mura del Tempio di Milioni di Anni che si fece erigere a Deir el-Bahari la leggenda della teogamia, da cui ella stessa sarebbe stata generata, tra il dio Amon e la regina Ahmes sposa del padre Thutmose I.\nIl regno di Hatshepsut, che dur\u00f2 circa 22 anni fino al 1458 a.C. (o 1482), fu sostanzialmente pacifico; si ha notizia di almeno sei spedizioni militari, a tre delle quali partecip\u00f2 Thutmose III, ma si tratt\u00f2 fondamentalmente di vaste operazioni di polizia, in Nubia e nell'area siro-palestinese, per sedare gli inevitabili tentativi di rivolta che periodicamente si verificavano, specie al momento dell'assunzione del regno da parte di un nuovo sovrano. Tuttavia il regno di Hatshepsut verr\u00e0 ricordato, grazie anche ai rilievi del tempio funebre di Deir el-Bahari, specialmente per le missioni commerciali e diplomatiche, prima fra tutte, nell'anno nono di regno quella verso il Paese di Punt capeggiata dal cancelliere Nehesy. Una missione in tal senso deve intendersi come ritorno alla tradizione del Medio Regno, preso a modello di buon governo, oltre che di perfetto ritorno alle tradizioni del Paese dopo la parentesi costituita dal Primo Periodo Intermedio.\nNello stesso solco, di ritorno alla magnificenza del Medio Regno, deve intendersi la scelta di Deir el-Bahari per l'erezione del monumento pi\u00f9 importante del regno di Hatshepsut, il suo tempio funerario (denominato: \"Santo dei santi \u00e8 Amon\") non a caso costruito a ridosso del complesso a suo tempo eretto da Mentuhotep II cui, architettonicamente, si rif\u00e0. A lei si deve l'erezione di due obelischi nel Complesso templare di Karnak, alti circa 30 m.\nA lei, ancora, si dovrebbe la realizzazione di un terzo monolite oggi noto come Obelisco incompiuto di Assuan giacch\u00e9 ancora giace, in posizione orizzontale, nella cava da cui doveva essere estratto.\nSotto il profilo della religione, nel periodo di regno di Hatshepsut, anche sotto la spinta dell'appoggio fornito dai relativi sacerdoti alla regina nel momento in cui aveva deciso di assumere direttamente il trono, prende vigore e si consolida il culto di quello che, fino ad allora, era considerato un dio minore, Amon, facente parte di un'ogdoade tebana; tra i pi\u00f9 fidi consiglieri della regina, oltre l'architetto Senenmut realizzatore del tempio di Deir el-Bahari, va di certo annoverato Hapuseneb, Primo profeta di Amon a Karnak. Altri funzionari fidati di Hatshepsut furono il tesoriere Djeuthy, il cancelliere Nehesi, che capeggi\u00f2 la missione nel Paese di Punt, il capo maggiordomo di Palazzo, e veterano, Amenofi, che fu incaricato delle operazioni necessarie per l'estrazione e l'innalzamento dei due obelischi di Karnak.\nThutmose III e l'Impero.\nIntorno al 1458 a.C. (1482) Hatshepsut scomparve dalla scena politica dell'Egitto e il trono venne compiutamente assunto da quello che, per i ventidue anni di regno della regina, era stato il suo coreggente: Thutmose III. La sepoltura della regina si trova nella Valle dei Re, tomba KV20, ma si conosce anche un'altra tomba a lei destinata precedentemente all'assunzione del trono, in Wadi Sikket Taqa el-Zaide (ad ovest della Valle dei Re) contrassegnata dalla sigla WA D.\nIl primo atto del nuovo re, in linea con quanto era ormai consuetudine al cambio di titolarit\u00e0, fu un intervento militare per sedare la rivolta, nell'area siro-palestinese, di una coalizione di principi asiatici capeggiati dal principe di Qade\u0161 e protetta dal re di Mitanni. Fu questa la prima di una lunga serie di campagne militari portate a compimento da Thutmose III di cui cinque nell'area mitannica.\nAbbastanza tranquilla era la situazione con la Nubia da cui pervennero, documentati a far data dal trentunesimo anno di regno, regolari tributi; l'unica campagna verso il sud, nell'anno cinquantesimo di regno, sar\u00e0 finalizzata solo a estendere l'influenza dell'Egitto fino alla Quarta cateratta del Nilo. Data l'estensione territoriale raggiunta, dalla citata Quarta cateratta a sud, fino all'area mesopotamica di Qatna, l'Egitto di Thutmose III raggiunse la massima estensione mai raggiunta ben potendosi, perci\u00f2 definire, un impero: la supremazia egizia era ormai riconosciuta in tutto il Vicino Oriente e cordiali erano le relazioni anche con le isole Egee.\nDurante il suo regno Thutmose condann\u00f2 all'oblio Hatshepsut facendone scalpellare il nominativo dai rilievi e datando il suo regno non dalla fine di quello del suo predecessore (come era consuetudine), bens\u00ec dal regno del padre, Thutmose II. Si ritiene inoltre che, originariamente, il corpo di Thutmose I, padre di Hatshepsut e nonno del terzo Thutmose, fosse stato sepolto nella tomba della figlia e che Thutmose III lo abbia poi successivamente fatto traslare nella KV38.\nSotto il profilo religioso ed edificatorio, Thutmose III realizz\u00f2 vaste opere di ampliamento nel Complesso di Amon, di cui si dimostr\u00f2 fervente adoratore, a Karnak, ultimando le opere gi\u00e0 iniziate da Thutmose I e facendo realizzare l'Akh-Menu in cui, oltre gli annali relativi alle sue campagne militari, fece rappresentare, nel cosiddetto \"orto botanico\", la flora caratteristica di ognuna delle terre e delle citt\u00e0 da lui conquistate. Sue costruzioni si trovano in Nubia, a Buhen, Sai, Faras, Kuban, Semna, Gebel Barkal, K\u00f4m Ombo, Ermant,Tod, nel Tempio di Montu a Medamud, Esna, Dendera, Eliopoli e in altri centri minori della valle del Nilo e nel delta nilotico. Quanto agli obelischi eretti, ancora una volta si deve ritornare a quello \"Incompiuto di Assuan\"; tale monolite, infatti, non venne estratto a causa di una fessurazione longitudinale che ne avrebbe reso impossibile l'estrazione. Purtuttavia, si tent\u00f2 di sfruttare ugualmente il lavoro gi\u00e0 svolto cercando di ricavarne un obelisco pi\u00f9 piccolo (tentativo ugualmente fallito): le misure del tentativo di recupero sono pressoch\u00e9 simili all'obelisco di Thutmose III oggi innalzato in piazza di San Giovanni in Laterano a Roma, e originariamente eretto nel tempio di Amon a Karnak.\nTentativo di recupero dall'\"Incompiuto di Assuan\" e \"Lateranense\".\nQuesto particolare, unito a un'esplicita dichiarazione dello stesso Thutmose di aver, per la prima volta, eretto un solo obelisco in luogo della coppia normalmente prevista, ha fatto supporre che il tentativo di recupero fosse proprio il secondo obelisco non ultimato.\nUn secondo obelisco di Thutmose III, sebbene ridotto in altezza di circa 13 m, si trova oggi a Istanbul nella centrale Sultanahmet Meydan (che fronteggia la Sultanahmet Camii, o Moschea Blu), l'antico ippodromo di Costantinopoli ed \u00e8 noto come \"Obelisco di Teodosio\" o, localmente, \"Dikilitas\".\nAlla sua morte, venne sepolto nella Valle dei Re, tomba KV34, ma il suo corpo venne rinvenuto nel 1881, pesantemente danneggiato, nel deposito DB320 di Deir el-Bahari.\nDa Amenofi II ad Amenofi III.\nCome era ormai invalso, a pochi anni dalla morte (forse due) Thutmose III associ\u00f2 al trono il suo successore, Amenofi II, figlio delle regina Merira-Hatshepsut. Se il regno di Thutmose III fu caratterizzato da numerose e vittoriose imprese belliche, ma anche da attenzione per l'arte e la cultura in generale, quello del secondo Amenofi, ugualmente prospero, fu invece imperniato sul desiderio di mantenere lo stato politico-militare raggiunto dal predecessore, e l'estensione \"imperiale\" raggiunta ormai dal Paese. Anche nel suo caso, all'assunzione del trono il primo impegno fu di carattere militare per sedare una rivolta in area siriana capeggiata dal re di Naharina, situazione non risoltasi con la prima campagna, cui ne seguirono altre due, negli anni settimo e nono, per arginare altre rivolte nel medesimo territorio capeggiate dal re di Karkemi\u0161. Particolarmente importante, sotto il profilo storico, la terza di tali campagne che vide, a fronte di un cospicuo bottino in materiali e prigionieri, la perdita per l'Egitto dell'area compresa tra l'Oronte e l'Eufrate; tra i prigionieri si annoverano 3.600 \"Apiru\", popolazione in cui molti studi vorrebbero identificare gli Ebrei.\nLa tomba di Amenofi II, la KV35 della Valle dei Re, \u00e8 a sua volta particolarmente interessante giacch\u00e9 all'atto della scoperta risult\u00f2 essere divenuta una sorta di deposito per mummie regali in un periodo storico in cui i saccheggi delle sepolture erano frequenti; conteneva infatti, oltre il corpo del titolare, altre dieci mummie di cui nove certamente appartenenti ad altrettanti re, nonch\u00e9 almeno altri sette corpi sconosciuti o solo di ipotizzabile identificazione.\nAlla morte di Amenofi II gli succedette sul trono Thutmose IV non destinato, verosimilmente, al trono forse per la prematura scomparsa dell'erede designato, forse un fratello maggiore.\nIl regno del quarto Thutmose, tuttavia, dur\u00f2 solo nove anni; venne sepolto nella Valle dei Re, tomba KV43, ma il suo corpo venne rinvenuto nella tomba KV35 del suo predecessore.\nIntorno al 1387 a.C. gli succedette Amenofi III, figlio di Thutmose IV e della regina minore Mutemuia, che sal\u00ec al trono all'et\u00e0 di forse 12 anni e che, verosimilmente nel secondo anno di regno, spos\u00f2 Tiy, fanciulla di origini non regali, figlia del funzionario Yuya originario di Akhmim, e sorella di Ay, futuro successore di Tutankhamon.\nSe il regno di Thutmose IV, nonostante la brevit\u00e0, fu caratterizzato da uno dei punti pi\u00f9 alti della produzione pittorica egizia, quello di Amenofi III, grazie ad aperture con il mercato asiatico ed egeo, pervenne a un grado di raffinatezza ineguagliato nella storia dell'Egitto. Si \u00e8 a conoscenza di una sola campagna di guerra di Amenofi III, nell'anno quinto, mentre maggior impegno dei due regnanti venne posto nei rapporti diplomatico-commerciali con l'area asiatica e con il bacino del Mediterraneo; tracce di Amenofi III e della regina Tiy sono infatti attestate a Creta, Micene, Etolia, Anatolia, Yemen, Babilonia, Assur. Anche sotto il profilo edificatorio Amenofi III \u00e8 di certo degno di nota: suo \u00e8, nei pressi di Luxor e a breve distanza dalla Valle dei Re, a Kom el-Hettan, uno dei complessi funerari pi\u00f9 grandi di cui si abbia notizia che, con i suoi oltre 350.000 m2, superava in dimensioni lo stesso complesso dedicato ad Amon a Karnak (circa 300.000 m2). Uniche vestigia ancora visibili dell'enorme complesso, denominato anche Malkata, sono i Colossi di Memnone originariamente prospicienti il pilone di accesso.\nImportanti, per lo studio dell'estensione dei possedimenti egizi in tale periodo, sono cinque piedistalli di statue di Amenofi III, di cui restano solo i piedi, nella cosiddetta Corte Solare. Queste sono state catalogate con sigle da \"An\" a \"En\" e recano ovali merlati (simili a cartigli ma evidentemente rappresentanti citt\u00e0 fortificate) sovrapposti a prigionieri con le braccia legate e sono liste di toponimi, di terre, localit\u00e0, citt\u00e0, popoli, sotto la giurisdizione dell'Egitto.\nListe di Kom el-Hettan.\n\u00c8 bene precisare, a dimostrazione dell'importanza del riferimento di cui sopra, che mai prima, e mai dopo Amenofi III, sono stati stilati (o ritrovati) elenchi cos\u00ec completi e complessi delle aree in qualche modo in rapporto con l'Egitto; la differenza tra le basi e la \"Lista egea\", inoltre, porta a far ritenere che nonostante la rappresentazione sia identica (i prigionieri con le mani legate) di fatto con l'Egeo si intrattenessero rapporti di alleanza e non di sudditanza. Varie furono, inoltre, le alleanze matrimoniali di Amenofi III con i popoli vicini: nell'anno undicesimo spos\u00f2, infatti, Gilukhipa, figlia di Shuttarna II di Mitanni, successivamente, dopo un colpo di Stato durante il quale l'intervento egizio fu risolutivo per riportare sul trono mitannita il legittimo successore Tushratta, ne spos\u00f2 la figlia Tadukhipa. Anche sul fronte babilonese l'alleanza fu sancita da matrimoni, prima con la figlia e poi con la sorella del re Kadashman-Enlil I. Si profilava tuttavia all'orizzonte la nuova potenza Hittita, che impegner\u00e0 militarmente e politicamente l'Egitto per lunghi secoli.\nIntorno all'anno trentasettesimo di regno, le condizioni di salute di Amenofi III, minate dall'anno trentaquattresimo, si aggravarono tanto che il re consacr\u00f2 600 statue alla dea della guerra, ma anche delle guarigioni, Sekhmet, mentre Tushratta di Mitanni, poco prima che il re sposasse Tadukhipa, gli invi\u00f2 un'immagine miracolosa della dea I\u0161tar. Amenofi III mor\u00ec nell'anno trentanovesimo di regno come testimoniato, peraltro, da alcune giare di vino datate rinvenute nella tomba KV62 di Tutankhamon. Venne sepolto nella tomba KV22 della Valle dei Re, ma il suo corpo venne rinvenuto nella tomba KV35 del suo predecessore Amenofi II.\nSe alla politica in generale, e a quella estera dell'Egitto in particolare, prese attivamente parte la stessa regina Tiy sia durante il regno del marito che, perlomeno, nei primi anni di quello del figlio Amenofi IV, a lei si dovrebbe, quantomeno in fase embrionale, l'ispirazione del nuovo dogma atoniano che, iniziato sotto Amenofi III con l'allontanamento del Palazzo reale da Karnak e dai sacerdoti di Amon, proseguir\u00e0 in maniera pi\u00f9 drastica e dirompente durante il regno del suo successore.\nAmenofi IV/Akhenaton e l'\"eresia\" amarniana.\nAlla morte del terzo Amenofi, dopo 39 anni di regno, la successione viene forse falsata dalla morte dell'erede designato (verosimilmente un Thutmose); dopo un periodo di coreggenza con il figlio sale al trono, perci\u00f2, Amenofi IV che, come caratteristica immediata, assume nomi della titolatura (salvo il nome proprio) che non fanno riferimento al dio Amon e anzi si riallacciano alla religione eliopolitana di Ra e denotano una precisa volont\u00e0 di allontanarsi, almeno nominalmente, da Tebe, al punto che il riferimento a tale centro viene sostituito, nel Nome di Horus d'Oro, dalla dizione \"Eliopoli meridionale\".\nNei primi anni di regno Amenofi IV sposa Nefertiti che, come gi\u00e0 Tiy prima di lei, appare nelle rappresentazioni ufficiali sempre al fianco del marito a testimoniare il legame tra i due nell'impegno politico che, nel caso di Amenofi IV e Nefertiti, si riflette anche nella vita privata che, per la prima volta nell'arte egizia, viene apertamente rappresentata in un canone artistico dettato direttamente dal re. La coppia gener\u00f2 sei figlie ed essendone noti gli anni di nascita, sulla presenza e sul numero di quelle rappresentate si basa la datazione di alcuni rilievi e, conseguentemente, di alcuni eventi.\nNell'anno secondo di regno, Amenofi IV assegn\u00f2 ad Aton una posizione di preminenza nel pantheon egizio sostituendone il culto, come dio dinastico, a quello di Amon; non si tratt\u00f2, tuttavia, di un caso di monoteismo, bens\u00ec di enoteismo in cui, cio\u00e8, il culto venne accentrato su una divinit\u00e0 specifica con preminenza sulle altre. La scelta di allontanarsi dal culto di Amon e da Karnak, si concretizz\u00f2, inoltre, nell'idea di spostare la capitale del regno da Luxor a un altro centro che non fosse, in alcun modo, sotto la protezione di alcuna divinit\u00e0; per tale motivo, nell'anno quarto, unitamente a Nefertiti Amenofi IV raggiunse una localit\u00e0 a circa 250\u00a0km da Luxor e ivi decise di costruire, ex novo, la nuova citt\u00e0 di Akhetaton, nei pressi della moderna citt\u00e0 di Amarna. Amenofi fece innalzare nell'area, delimitata da un vasto circolo naturale di alture, 14 steli confinarie per delimitare il territorio e i lavori di edificazione iniziarono nell'anno quinto di regno quando, contemporaneamente, mut\u00f2 il proprio nome in Akhenaton, ovvero \"Gradito ad Aton\", e la titolatura regale.\nNomi di Amenofi IV e Akhenaton.\nSostanzialmente, la \"nuova religione\" era, al contrario di quanti hanno voluto vedervi un'anticipazione del cristianesimo, la continuazione ed estremizzazione di quanto gi\u00e0 iniziato nel Medio Regno e proseguito poi nel Secondo Periodo Intermedio con la \"solarizzazione\" dei principali dei dell'Egitto, tra cui Amon, che proprio in quel periodo assunse la forma sincretica di Amon-Ra con l'intento di concentrare su Ra il momento della creazione e il mantenimento della vita. Akhenaton scelse di inserire il nome dell'Aton nei cartigli, come se si trattasse di un sovrano, cos\u00ec facendone un alter ego del faraone nel mondo delle divinit\u00e0: come il dio regnava nei cieli, il re governava sulla terra. Aton fu perci\u00f2, a dimostrazione della coesistenza anche degli altri dei, \"Ra-Horakhti apparso nell'orizzonte\", \"Nel suo nome di Shu che \u00e8 nel disco solare\". Al contrario di Amon, che era \"il Nascosto\", Aton era ben visibile e una manifestazione tangibile del potere divino che poteva fare a meno anche di un clero dedicato, l\u00e0 ove lo stesso Akhenaton, il \"bel figlio del Dio\", fungeva da intermediario obbligatorio tra la terra e il cielo.\nNonostante lo stravolgimento apparente, l'innovazione atoniana non comport\u00f2 grandi effetti sulla popolazione, primo perch\u00e9 il trasferimento della Corte ad Akhetaton non diede possibilit\u00e0 di comprendere appieno il nuovo culto, e secondo perch\u00e9 il culto, in s\u00e9, non influenzava la tradizionale religione che il popolo stesso continu\u00f2 a seguire.\nLe ripercussioni della \"rivoluzione amarniana\" si ebbero principalmente in due campi: quello economico e quello artistico. Nel primo caso, Akhenaton fece chiudere alcuni templi (oppure ne limit\u00f2 l'attivit\u00e0) concentrandone sulla Corona i beni ed eliminando, di fatto, l'anello di produzione e redistribuzione del reddito costituito, appunto, dalle strutture templari locali. Questo accentramento comport\u00f2 necessariamente la centralizzazione dell'attivit\u00e0 amministrativa e il potenziamento del braccio esecutivo costituito dall'esercito. Sotto il profilo delle arti, se non vi furono grandi innovazioni in campo letterario, ve ne furono nei testi ufficiali, ancora legati all'egizio classico del Medio Regno, in cui venne imposto l'uso del linguaggio parlato.\nMa le innovazioni pi\u00f9 palesi, e durature nonostante il brevissimo periodo di sviluppo, si ebbero nel campo delle arti figurative in cui si realizz\u00f2 una vera riforma artistica che sostitu\u00ec alla ieraticit\u00e0, compostezza e idealizzazione delle precedenti rappresentazioni, specie dei sovrani, un naturalismo pi\u00f9 sensuale che non esitava ad accentuare le forme del corpo, oltre che rappresentare, e anzi accentuare, anche in questo caso, i difetti fino al limite caricaturale. Per la prima volta, inoltre, alle scene ufficiali si affiancarono rappresentazioni di vita familiare del re, della regina, delle figlie e dell'entourage reale.\nNell'anno dodicesimo di regno si svolsero ad Akhetaton festeggiamenti con la consegna di tributi da parte dei popoli sottomessi all'Egitto; in questa occasione, la regina Tiy raggiunse il figlio nella nuova Capitale ove permarr\u00e0 fino alla scomparsa; nello stesso anno, o forse l'anno successivo, mor\u00ec la secondogenita Maketaton e Nefertiti sembra aver ricoperto un ruolo di minore importanza essendo sostituita, nei rilievi delle cerimonie ufficiali, dalla figlia Meritaton. Si ritiene possa essere morta nell'anno quattordicesimo giacch\u00e9 non se ne ha pi\u00f9 traccia nei rilievi.\nGli ultimi 3 anni di regno di Akhenaton furono alquanto turbolenti per una sorta di radicalizzazione del culto di Aton in aperto scontro con Amon, il cui tempio di Karnak venne chiuso e il cui nome venne scalpellato dai monumenti e, in alcuni casi, dai rilievi recanti il nome di predecessori che presentavano, nella parte teofora del nome, riferimento a tale divinit\u00e0. La presenza, in alcuni rilievi, di un altro re accanto ad Akhetaton, Smenkhara, ha fatto supporre vi sia stato un periodo di coreggenza, ma poche o nulle tracce di tale re sono state ad oggi rinvenute; il suo corpo \u00e8 stato, per lungo tempo, identificato nell'occupante della tomba KV55 della Valle dei Re. Secondo un'ipotesi legata al nome completo di Nefertiti raffrontato a quello citato di Smenkhara, Neferneferuaton Nefertiti Meri Uaen-ra per la prima e Neferneferuaton Smenkhara Meri Uaen-ra per il secondo, la scomparsa dalla scena politica della regina sarebbe da porsi in correlazione con un cambio di denominazione della stessa che avrebbe regnato come coreggente del marito e forse, per meno di un anno dopo la sua morte avvenuta nell'anno diciassettesimo di regno, autonomamente con il nome di Smenkhara prima che il trono passasse al giovanissimo Tutankhaton.\nTutankhaton/Tutankhamon e la restaurazione.\nAlla scomparsa di Akhenaton assunse forse il trono, per un brevissimo tempo, un effimero re, Smenkhara, di cui si hanno poche tracce archeo-storiche. Ma se poche sono le tracce circa la genealogia di Smenkhara, altrettanto lo sono quelle del suo successore, il giovanissimo Tutankhaton, ovvero \"Immagine vivente di Aton\", che, all'atto dell'assunzione del trono, doveva contare 9-10 anni. Nato verosimilmente ad Akhetaton, forse da Akhenaton e da una regina minore, Kiya, o da Akhenaton e dalla propria figlia Maketaton, Tutankhaton spos\u00f2 nel 1\u00ba o 2\u00ba anno di regno Ankhesepaaton (\"Che ella possa vivere per Aton\"), terza figlia di Akhenaton e Nefertiti, nata verosimilmente nell'anno 5\u00b0 o 6\u00b0 di regno del padre, di 12-13 anni.\nAl momento dell'ascesa al trono, il giovane re assunse come Nome di Horus \"Toro possente, che \u00e8 l'immagine di Amon\", mentre nel titolo Le Due Signore, \"Perfetto nelle leggi, che pacifica le Due Terre\", gi\u00e0 si esprimer\u00e0 l'ideologia pacificatoria per sanare la situazione di indecisione creatasi con l'eresia amarniana confermata, peraltro, nel nome di Horus d'Oro, \"Che indossa le corone e soddisfa gli Dei\". Data la giovane et\u00e0, tuttavia, e la necessit\u00e0 di procedere, contestualmente, non solo alla \"normale\" amministrazione dello stato, ma anche alle funzioni religiose e di capo dell'esercito, al giovanissimo re venne affiancato un Consiglio di Reggenza costituito dal \"Padre Divino\" Ay, da Maya, sovrintendente reale e poi sovrintendente della necropoli reale tebana, la Valle dei Re, e da Horemheb, comandante dell'esercito. Il Paese, inoltre, era ormai debilitato dall'esperienza atoniana sia sotto il profilo interno che nei rapporti internazionali; grave si presentava anche la situazione economica, era inoltre politicamente necessario rompere con il passato regime voluto da Akhenaton e, poco dopo la salita al trono del nuovo sovrano, l'intera corte abbandon\u00f2 la capitale Akhetaton per spostarsi prima a Menfi e poi a Tebe. Prima di tale trasferimento, i due giovani sovrani mutarono i propri nomi rispettivamente in Tutankhamon e Ankhesenamon; per avvalorare il ritorno alle antiche pratiche, e preparare la restaurazione degli antichi dei, la cerimonia di incoronazione, gi\u00e0 svoltasi ad Akhetaton sotto il patrocinio del dio Aton, venne ripetuta a Karnak, questa volta sotto l'egida di Amon.\nIn tale quadro di incertezza politico-religiosa si inquadra, perci\u00f2, la produzione nell'anno 6\u00b0 di regno della Stele della restaurazione da intendersi, oltre che come dichiarazione di ritorno agli antichi culti, anche, e specialmente, come azione pubblica, in qualche modo risarcitoria, proprio per il clero di Amon. L'idea di fondo di limitare, tuttavia, il potere di Amon, e del suo clero, rest\u00f2 al punto che pu\u00f2 essere interessante notare che in tutte le iscrizioni di tale periodo in cui compare il nome dei dio Amon, questo non viene mai indicato come \"Amon-Ra-sonter\", ovvero \"Amon-Ra re di tutti gli dei\", ma semplicemente come \"Amon-Ra\"; analoga idea, ovvero il tentativo di tenere a bada il potere del clero di Karnak, \u00e8 interpretabile nella presenza quasi costante di una triade di divinit\u00e0 composta da Amon, Ptah e Ra, questi ultimi dei, in origine, molto pi\u00f9 antichi e importanti di Amon che faceva invece parte di un'ogdoade locale.\nIl breve regno di Tutankhamon si concluse, senza eredi dopo circa 10 anni con la morte del sovrano per cause ad oggi non ancora esattamente individuate; aldil\u00e0 della fase di restaurazione del culto amoniano e degli antichi dei dopo l'esperienza atoniana, Tutankhamon \u00e8 tuttavia pi\u00f9 famoso per la sua tomba, KV62, rinvenuta nella Valle dei Re, pressoch\u00e9 intatta, nel 1922 dall'archeologo britannico Howard Carter.\nLa Regina vedova e la successione.\nMorto senza eredi, Tutankhamon lasciava un Paese da poco tornato alle antiche usanze e al culto degli antichi dei e non ancora politicamente consolidato, all'interno come nei rapporti esteri, dopo l'esperienza amarniana. In tale contesto si inquadrerebbe una missiva, di cui non si hanno tracce negli archivi egizi di Amarna, di cui si ha per\u00f2 notizia dagli archivi reali hittiti di \u1e2aattu\u0161a, l'odierna Bo\u011fazkale, antica capitale dell'impero Hittita in Turchia. Dalle \"Gesta di \u0160uppiluliuma I narrate da suo figlio Mursilis II\", si ha infatti notizia della missiva con cui una \"regina vedova\" egizia si rivolge al re hittita \u0160uppiluliuma perch\u00e9 al pi\u00f9 presto le invii un suo figlio da far sedere sul trono d'Egitto.\nDato anche lo stato di guerra tra il due Paesi, \u0160uppiluliuma I evidentemente non si fid\u00f2 dell'offerta e invi\u00f2 presso la Corte egizia un suo funzionario, Hattusha-Zitish, cosicch\u00e9 per la seconda volta, la \"regina vedova\" scrisse al re hittita, facendo accompagnare il funzionario da un proprio emissario, Hani, precisando che non intendeva sposare un \"servo\".\nConvinto della veridicit\u00e0 della richiesta, \u0160uppiluliuma I invi\u00f2 uno dei suoi figli, Zannanzash, che per\u00f2 non raggiunse mai l'Egitto poich\u00e9 venne assassinato, verosimilmente da truppe egizie, alla frontiera settentrionale del Paese\nEsiste tuttavia diatriba su chi sia la \"regina vedova\"; la stragrande maggioranza degli studiosi ritengono che l'individuazione pi\u00f9 plausibile sia Ankhesenamon dopo la morte di Tutankhamon; altri ritengono, invece, possa trattarsi di Nefertiti alla morte di Akhenaton. Nel caso si volesse individuare Ankhesenamon, appare chiaro che lo scambio epistolare e la visita dell'ambasciatore hittita siano dovuti avvenire nei settanta/novanta giorni durante i quali si svolgevano le operazioni per il seppellimento della mummia di Tutankhamon. Ne conseguirebbe che l'assassinio del principe Zannanzash non avrebbe dato possibilit\u00e0 di reiterare la richiesta e Ankhesenamon sia stata costretta a sposare un non appartenente alla famiglia regale. Si \u00e8 ipotizzato che la scelta possa essere ricaduta su Ay che, sposando Ankhesenamon, figlia e moglie di faraone, lo avrebbe legittimato al trono e che costui per\u00f2, gi\u00e0 sposato fin da Amarna con Tey, avrebbe poi esautorato la regina subito dopo l'incoronazione. Una seconda incongruenza riguarda, infine, il termine dispregiativo usato dalla \"regina vedova\" che fa riferimento a un \"servo\" termine, che, qualora il riferimento fosse stato ad Ay, alto funzionario, fratello della regina Tiy, sposa principale di Amenofi III e, perci\u00f2, imparentato con la famiglia reale, sarebbe stato ingiustificato, Si azzarda, perci\u00f2 che il riferimento potesse essere rivolto a Horemheb figlio, per quanto \u00e8 dato di sapere, di un oscuro funzionario di provincia.\nAy.\nA Tutankhamon succedette Ay che, verosimilmente, ne spos\u00f2 la vedova Ankhesenamon. Si tratt\u00f2 di un regno alquanto breve, 4 anni durante i quali, tuttavia, se da un lato prosegu\u00ec la politica di restaurazione dopo l'esperienza amarniana di Akhenaton, dall'altro non lo si pu\u00f2 definire come di rottura definitiva con il passato giacch\u00e9 ancora il culto atoniano fece sentire i suoi effetti, seppure grandemente stemperati. Una delle versioni pi\u00f9 complete del \"Grande Inno ad Aton\", composto da Akhenaton, si trovava nella tomba gi\u00e0 predisposta per Ay ad Akhetaton e l'appartenenza a un ramo collaterale della famiglia regale, forse perch\u00e9 fratello della regina Tiy, consente di escludere che possa a lui addebitarsi uno strappo totale dalla precedente ideologia, strappo che avverr\u00e0, alla sua morte, con il suo successore Horemheb, ultimo re della XVIII dinastia.\nAy venne sepolto nella tomba KV23 che si ritiene non fosse stata preparata per lui, ma per un altro faraone: Amenofi IV/Akhenaton, Smenkhara o, pi\u00f9 probabilmente, Tutankhamon. Nell'area di Medinet Habu, inoltre, inizi\u00f2 la costruzione di un grande tempio del milione di anni che venne ultimato dal suo successore Horemheb.\nHoremheb.\nConsiderato il vero artefice della restaurazione amoniana fu il capo dell'esercito, il generale Horemheb. Con l'incarico di portavoce del re per la politica estera Horemheb fu inviato in missione diplomatica in Nubia e guid\u00f2 una campagna militare al fianco di Tutankhamon nell'area siro-palestinese a seguito di una violazione di confini degli hittiti che avevano occupato Amqa, in Libano, territorio sotto protettorato egizio. Come rappresaglia gli Egizi occuparono Qade\u0161 e tale fu il confine verso l'area siro-palestinese sotto il regno di Horemheb.\nFiglio di un oscuro funzionario di provincia, Horemheb proveniva forse da Henet Nesut, la greca Eracleopoli; bench\u00e9 designato gi\u00e0 quale \"principe ereditario\" durante il regno di Tutankhamon, Horemheb giunse al trono dopo i 4 anni di regno di Ay sposandone, per legittimare il suo diritto, la figlia Mutnodjemet.\nNella scelta della titolatura regale indic\u00f2 la sua fermezza nel voler raggiungere la piena restaurazione; egli scelse, infatti, come Nome di Horus \"Toro possente dalla sagge decisioni\", come nome di Horus d'Oro \"Con lui gioisce la Maat e crescono le Due Terre\" e come titolo \"nebty\", ovvero Le Due Signore, \"Grande di bellezza in Karnak\" a voler confermare la propria devozione al dio Amon, ma anche al suo clero grazie al quale, molto verosimilmente, egli era assurto al trono.\nTitolatura di Horemheb.\nDrastica fu anche l'opera di damnatio memoriae posta in essere contro Akhenaton, ma anche contro i re che a questi erano succeduti, Smenkhara, Tutankhamon e Ay, tanto da dichiararsi discendente diretto di Amenofi III e inglobando nei propri anche gli anni di regno dei predecessori talch\u00e9 il suo regno, di fatto durato forse 27 anni, risult\u00f2 di circa 60. Tale opera di cancellazione del passato amarniano, tuttavia, port\u00f2 notevoli vantaggi in campo archeologico; a lui si deve, infatti, l'iniziale smantellamento della citt\u00e0 di Akhetaton, nonch\u00e9 del tempio dedicato ad Aton fatto costruire nei pressi del tempio di Amon a Karnak. Da tali costruzioni recuper\u00f2 molteplici talatat, i mattoni di piccole dimensioni utilizzati per realizzare pi\u00f9 velocemente la citt\u00e0, che reimpieg\u00f2 come materiale di riempimento di due piloni, il IX e il X, del tempio di Karnak dedicato ad Amon. L'enorme quantit\u00e0 di talatat recuperate (oltre 600.000) consentir\u00e0, negli anni '70 del '900, di ricostruire molte parti del tempio di Aton e della citt\u00e0, che venne ulteriormente depredata fino al regno di Ramses II.\nAnche in campo infrastrutturale il regno di Horemheb \u00e8 degno di nota. Oltre i gi\u00e0 citati due piloni, a lui si deve la costruzione di un terzo pilone (il II) del tempio di Karnak, nonch\u00e9 l'ampliamento e il completamento del tempio del milione di anni iniziato da Ay a Medinet Habu e due \"speos\", ovvero templi rupestri, dedicati ad Amon (nel Gebel Silsila) e al dio Thot (nel Gebel Adda). Nel tempio di Karnak inizi\u00f2 la costruzione della sala ipostila, proseguita poi da Seti I e ultimata da Ramses II. Proseguendo un'opera iniziata sotto Tutankhamon, congiunse il tempio di Amon con quello di Mut attraverso un viale di criosfingi e usurp\u00f2, facendola sua, la Stele della restaurazione di Tutankhamon.\nIn campo legislativo e amministrativo, abol\u00ec la centralizzazione voluta da Akhenaton, reintroducendo le istanze religiose locali e nominando giudici e tribunali su base regionale; ripart\u00ec il potere giuridico-amministrativo tra Alto e Basso Egitto istituendo le figure del visir di Tebe e di Menfi e ristruttur\u00f2 l'esercito in due circoscrizioni del nord e del sud del Paese.\nHoremheb mor\u00ec nel suo ventisettesimo anno di regno effettivo (cinquantanovesimo se considerato Amenofi III quale suo diretto predecessore) e venne sepolto nella tomba KV57 della Valle dei Re. Si chiudeva, senza eredi maschi, la XVIII dinastia e il trono pass\u00f2 a un altro generale, Ramses che dar\u00e0 inizio alle dinastie dei \"ramessidi\"\nXIX dinastia (1291-1185 a.C.).\nLa XVIII dinastia si chiude senza eredi; il successore di Horemheb sar\u00e0, perci\u00f2, un altro militare, il generale Pramessu, o Ramessu originario del delta nilotico che, con molta probabilit\u00e0, Horemheb associ\u00f2 al trono prima di morire. Fu costui il primo dei Ramses e nella titolatura espresse palesemente la volont\u00e0 di proseguire nella linea tracciata dal suo predecessore: come Nome di Horus scelse, infatti, \"Colui che conferma la Maat sulle Due Terre\", ma con il Nome di intronizzaione (o praenomen), scelse Menpehtyra, ovvero \"Stabile \u00e8 la potenza di Ra\" cos\u00ec confermando il suo rapporto privilegiato con il dio di Eliopoli peraltro gi\u00e0 insito nel suo nome proprio \"Ramses\", ovvero \"Generato da Ra\". A conferma della scelta eliopolitana, e dello spostamento quindi dell'asse religioso da Tebe a Menfi e al conseguente allontanamento dal clero amoniano, venne anche il titolo Nebty (Le Due Signore) \"Colui che \u00e8 stato incoronato re, l'eletto di Atum\". Il suo regno, durato due anni, fu particolarmente breve e venne sepolto nella Valle dei Re, tomba KV16.\nXIX dinastia (1291 - 1185 a.C.).\nA Ramses I succedette il figlio, Seti I, che aveva associato forse poco dopo l'assunzione del trono, e che aveva contestualmente ricoperto l'incarico di visir e comandante dell'esercito. A legittimare la sua ascesa al trono, nel tempio di Abido la cui costruzione era stata iniziata dal padre, Seti I fece scolpire una lista comprendente 76 predecessori sul trono dell'Egitto (da Menes a Seti I). Pur gravitando nell'area del Basso Egitto, sia politicamente che religiosamente, Seti I non sminu\u00ec tuttavia il ruolo di Tebe che mantenne lo status di capitale del Paese e, in tal senso, la scelta dei nomi della titolatura regale fu, inoltre, adeguatamente \"diplomatica\": Nome di Horus \"Toro possente incoronato a Tebe che vivifica le Due Terre\"; praenomen Menmaatra seguito dall'epiteto \"Sovrano di Tebe e Sovrano di Eliopoli\" e nome proprio, Seti I, seguito dalle frasi \"Amato da Amon\" e \"Amato da Ptah\".\nNel titolo nebty, inoltre, rimarc\u00f2 quella che sar\u00e0 una caratteristica particolare del suo regno, ovvero la proiezione del Paese verso l'estero: \"Colui dal forte braccio che rinnova le nascite e respinge i Nove Archi\"\nSono note quattro sue campagne di guerra di cui la prima, nel suo primo anno di regno, verso l'area siro-palestinese per recuperare il possesso di alcuni pozzi che fiancheggiavano la strada che conduceva alle fortezze egizie di Beth-San, Reheb e Megiddo; durante questa campagna, prese alcune citt\u00e0 dell'area tra cui Tiro, nell'attuale Libano, Acri, in Israele, Pella, in Giordania. Nella campagna successiva, nel secondo anno di regno, raggiunse Qade\u0161 quindi, stabilizzata l'area, port\u00f2 la terza campagna contro i libici. Una quarta campagna si rese necessaria nell'area palestinese contro gli hittiti con la quale l'Egitto si assicur\u00f2 il controllo sulla Siria, ma il confine si form\u00f2 a sud di Qade\u0161 dopo un trattato di pace stilato con il re hittita Muwatalli II.\nAnche sotto il profilo edificatorio, bench\u00e9 marcatamente proteso verso il nord, mantenne equa distanza tra le due aree del Paese: valorizz\u00f2 il dio Seth, di cui recava il nome, facendogli erigere un tempio nell'area di Avaris (l'antica capitale Hyksos), ma prosegu\u00ec i lavori iniziati da Horemheb per la sala ipostila del tempio di Amon a Karnak e fece costruire, nell'anno undicesimo, un'altra sala ipostila in Nubia nel tempio dedicato ad Amon di Gebel Barkal.\nAlla sua morte, avvenuta dopo undici anni di regno, venne sepolto nella tomba KV17 della Valle dei Re, nota anche come \"Tomba Belzoni\", dal nome dell'italiano Giovanni Battista Belzoni che ne fu lo scopritore nel 1817, forse la pi\u00f9 decorata della Valle e sicuramente la pi\u00f9 bella tanto da meritare l'epiteto di \"Cappella Sistina egizia\".\nRamses II.\nAlla morte di Seti I, nel 1304 a.C. circa, sal\u00ec al trono il figlio ventenne Ramses II il cui regno sar\u00e0 forse il pi\u00f9 longevo dell'antico Egitto con i suoi oltre 67 anni, durante i quali tale sar\u00e0 la figura del faraone, con ripercussioni nella storia anche di altri paesi dell'area medio-orientale, da meritargli l'appellativo di \"Ramses il Grande\".\nTitolatura di Ramses II.\nCon il titolo nebty, Protettore dell'Egitto e Dominatore dei Paesi stranieri, si manifesta l'ideologia guerriera del re che, infatti, gi\u00e0 nel secondo anno di regno dovette affrontare la minaccia costituita dalle incursioni piratesche degli Shardana che sconfisse in una battaglia navale e che, successivamente, apprezzandone il valore, inglob\u00f2 nel suo esercito facendone la sua guardia personale.\nGli hittiti e il trattato di pace.\nNell'anno quarto inizi\u00f2 lo scontro che, protrattosi per lungo tempo, doveva caratterizzare il regno stesso di Ramses II, quello con l'impero Hittita. Una prima campagna port\u00f2 l'esercito egizio prima a Tiro, quindi a Biblo e nel Regno di Amurru che venne sottomesso. L'anno successivo Ramses organizz\u00f2 una seconda campagna nell'area siro-palestinese, ancora una volta contro l'impero Hittita; questa volta la partenza della spedizione avvenne da Pi-Ramses, la nuova capitale appositamente fatta costruire da Ramses nei pressi dell'antica Avaris, e si diresse verso il Giordano; oltrepass\u00f2 il Lago di Tiberiade e risalita la Valle della Beqa', raggiunse Qade\u0161 nella cui pianura si svolse la battaglia pi\u00f9 famosa del regno di Ramses e, per quanto noto, della storia egizia. Sostanzialmente la battaglia si risolse con un nulla di fatto da entrambe le parti in campo, ma Ramses la propagand\u00f2 come una grande vittoria non esitando a mettere in cattiva luce il suo stesso esercito timoroso ed esaltando le sue gesta personali.\nNe fece scolpire le fasi sui suoi monumenti pi\u00f9 importanti: sul muro di cinta del tempio di Abido costruito dai suoi predecessori, su tre pareti del tempio di Amon a Karnak, due volte a Luxor e sul muro nord dell'interno del tempio di Abu Simbel. Ne lasci\u00f2 traccia in uno scritto su papiro, il \"poema di Pentaur\", dal nome dello scriba che lo redasse, nonch\u00e9 in altre redazioni su papiro (Raif\u00e9, oggi al Louvre, Sallier III e Chester Beatty II, quest'ultimo molto frammentato, al British Museum), nonch\u00e9 in \"bollettini di guerra\" e rappresentazioni grafiche per un totale di tredici versioni.\nAnche nei resoconti di questa battaglia vengono menzionati espressamente gli Shardana.\nAltre campagne nell'area siro-palestinese, dove nel frattempo gli hittiti avevano creato una coalizione contro l'Egitto, furono portate da Ramses II nell'anno settimo, quindi nell'ottavo e nel nono durante la quale gli egizii superarono i monti della Galilea e occuparono Acri garantendosi la fedelt\u00e0 di Tiro, Sidone, Biblo, Irqata, Dapur, Tunip, a nord della Siria. La situazione cos\u00ec creatasi suscit\u00f2 disordini nell'impero hittita con colpi di stato che videro alternarsi sul trono vari rappresentanti della famiglia reale e di rami collaterali della stessa fino a che, nell'anno diciottesimo di Ramses II, il re hittita fuggiasco, Uri-Teshub, che era precedentemente salito al trono con il nome di Mur\u0161ili III non si rifugi\u00f2 in Egitto per sfuggire a Hattu\u0161ili III che ne chiese l'estradizione negata dal potere egizio che, anzi, inizi\u00f2 nuove campagne di guerra che si protrassero per tre anni. Nell'anno ventunesimo di regno di Ramses II (orientativamente nel 1259 a.C.) si giunse al pi\u00f9 antico trattato di pace di cui si abbia conoscenza tra Egitto e impero hittita, anche per contrastare una nuova minaccia che, nel frattempo, si stava profilando, la potenza Assira. Trascrizioni di tale trattato sono state rinvenute in entrambi i paesi: in Egitto su due stele, una a Karnak e l'altra nel Ramesseum, in Turchia, l'antica sede dell'impero hittita, nell'archivio di Bogazkoy, l'antica capitale \u1e2aattu\u0161a.\nTra le altre clausole, particolarmente importanti appaiono quelle che regolano le alleanze, nonch\u00e9 l'istituto giudiziario dell'estradizione tra le due entit\u00e0 sovrane che viene sottoposto a particolari vincoli, come peraltro avviene ancora nei trattati moderni, per reati politici o d'opinione.\nDopo tale trattato, i rapporti tra le due grandi potenze dell'epoca si stabilizzarono al punto che, nell'anno trentatreesimo di Ramses II, questi spos\u00f2 una principessa hittita; una seconda principessa, quale sposa di Ramses, raggiunger\u00e0 l'Egitto nell'anno quarantaquattresimo del suo regno; nell'anno trentaseiesimo si ha notizia di una visita diplomatica in Egitto dell'erede al trono hittita, il futuro Tudhaliya IV, seguito, nell'anno quarantesimo, da una visita dello stesso re Hattu\u0161ili III.\nAttivit\u00e0 edificatoria.\nGiacch\u00e9 la situazione politico-militare alle altre frontiere era tranquilla Ramses II pot\u00e9 dedicarsi a consolidare la restaurazione iniziata con Tutankhamon e proseguita con Horemheb e i suoi immediati successori, eliminando ogni traccia dell'esperienza amarniana e facendo demolire sistematicamente la citt\u00e0 di Akhetaton utilizzandone il materiale per ingrandire la vicina Ermopoli.\nIn Nubia, onde rafforzare il proprio potere, fece costruire sette templi nell'area compresa tra la seconda e la terza cateratta; nell'anno trentesimo Ramses II fece realizzare un tempio rupestre a Derr (nei pressi di Amada), la \"Casa di Ramses-Meriamon nella Casa di Ra\", dedicato a Ra e ad Amon-Ra di Karnak.\nAltre costruzioni, sia con intento specialmente politico che religioso, furono da lui erette in Uadi es-Sebua, Amara (al confine con il Sudan). L'estensione dell'Egitto, dalla quinta cateratta alla Siria del nord, ben pu\u00f2 giustificare l'epiteto di \"impero\" assegnatogli dagli storiografi e giustifica la necessit\u00e0 di spostamento della capitale da Tebe a una citt\u00e0 appositamente fatta costruire sul delta nilotico, Pi-Ramses. La scelta di tale citt\u00e0 come capitale (peraltro durata, con ampliamenti successivi, fino alla XXII dinastia), oltre a motivazioni di ordine strategico-politico, confermava la decisione di allontanare la Corte del clero tebano di Amon rafforzando, nel contempo, i legami che univano la famiglia reale con Eliopoli e Menfi.\nMorte e problemi di successione.\nCome attestato peraltro dalla mummia, Ramses mor\u00ec a oltre 85 anni, dopo oltre 67 di regno. Il Paese era all'apogeo del potere, ma la successione si present\u00f2 alquanto complessa giacch\u00e9, nel corso dei decenni, bench\u00e9 accreditato di oltre 100 figli, erano successivamente mancati i principi designati a succedergli; sal\u00ec cos\u00ec al trono il tredicesimo figli di Ramses II, Merenptah di oltre 60 anni.\nDa Merenptah a Tausert.\nTredicesimo figlio di Ramses e della regina Isinofret, Merenptah sal\u00ec al trono intorno ai 60 anni e regn\u00f2 per circa 10 generando Seti-Merenptah, il futuro Seti II. L'impero, ormai stabilizzato, non cre\u00f2 particolari problemi politici interni al nuovo sovrano che, pur mantenendo la capitale a Pi-Ramses, in campo edilizio provvide ad accrescere l'importanza di Menfi ampliando il tempio dedicato a Ptah, di cui recava il nome, e facendovi costruire un suo palazzo reale e un tempio a lui dedicato; nell'area di Tebe, fece erigere un altro tempio dedicato al suo culto utilizzando materiali ricavati dal Tempio funerario di Amenofi III.\nIn politica estera Merenptah prosegu\u00ec nella linea tracciata dal predecessore ed \u00e8 noto, sulla scorta del trattato di pace firmato nell'anno ventunesimo di Ramses II, un invio di grano in un periodo di carestia nel paese hittita che, tuttavia, il faraone non support\u00f2 militarmente in occasione di un'aggressione da parte della nascente potenza assira capeggiata dal re Tukulti-Ninurta I. Nell'anno quinto di regno (1208-1209 a.C. circa), Merenptah invi\u00f2 spedizioni punitive nell'area libica e nell'area siro-palestinese contro Askalon e Gezer, fatti narrati in una stele nota come Stele d'Israele giacch\u00e9 tra i paesi menzionati in geroglifico, risulta la dizione \"Ysr\u1ec9r\" affiancata dal determinativo che indica una popolazione, e non un territorio o una citt\u00e0, interpretata come riferimento alla popolazione nomade di Israele. Quanto alla spedizione in Libia e contro i Popoli del Mare dell'anno quinto, si tratt\u00f2 dapprima di una situazione di stallo che venne poi recuperata con la grande vittoria, decantata nella stele di cui sopra, che avrebbe portato all'uccisione di 6.000 nemici, e alla cattura di oltre 9.000 prigionieri.\nAlla morte di Merenptah, dopo circa dieci anni di regno (sepoltura nella tomba KV8 delle Valle dei Re), si ripropose, come ripercussione ancora del lunghissimo regno di Ramses II, il problema della successione. Le uniche tracce degli ultimi 15 anni della XIX dinastia appaiono nebulosi tanto che non \u00e8 certa neppure la successione dei vari re sul trono; se ne hanno poche tracce e derivano, principalmente, da resoconti risalenti ai regni di Sethnakht e Ramses IV della XX dinastia: si presume ci sia stato uno scontro tra rami collaterali della famiglia regnante con l'assunzione del trono da parte di Amenmesse, secondo alcuni figlio di Merenptah, ma pi\u00f9 probabilmente figlio di una figlia di Ramses II (e perci\u00f2 nipote di Merenptah). Costui viene tuttavia considerato un usurpatore, avrebbe regnato solo 5 anni, e se ne hanno perci\u00f2 poche tracce, prova ne sarebbe, inoltre, il fatto che, avendo egli usurpato molti monumenti preesistenti, il suo nome venne a sua volta scalpellato dal successore Seti II figlio di Merenptah. Intorno alla figura di Amenmesse, sulla sua tomba KV10, ma ancor pi\u00f9 sulle fasi conclusive della XIX dinastia e sull'evoluzione della situazione politica in Egitto, molti studi sono stati eseguiti in particolare negli anni '90 del '900 a cura dell'Universit\u00e0 di Memphis specie a cura dell'egittologo Otto John Schaden.\nAlla morte di Amenmesse sal\u00ec al trono Seti II che, complicando ancora le possibilit\u00e0 di successione all'interno della XIX dinastia, spos\u00f2 Takhat (ma la posizione di quest'ultima nella famiglia reale \u00e8 in dubbio); Tausert, che avrebbe generato Seti-Merenptah (forse morto prima del padre) e una terza regina, Shoteraja, madre di Ramses-Siptah che sal\u00ec al trono in giovanissima et\u00e0 e, per questo, venne affiancato dalla matrigna, Tausert a sua volta coadiuvata dal cancelliere Bay. Morto in giovane et\u00e0 (forse diciottenne) Siptah (tomba KV47), Tausert si autoproclam\u00f2 re assegnandosi il completo protocollo reale: Nome di Horus \"Toro possente amata da Maat\" (Kha-nekhet Merimaat); titolo nebty (Le Due Signore) \"Fondatore dell'Egitto, che vince le terre straniere\", nome di incoronazione \"Figlia di Ra, amata da Amon\" (Satra Meriamon); titolo Sa-Ra (figlio di Ra) \"La potente, scelta da Mut\" (Tausert Seteptenmut). Si ritiene che Tausert abbia regnato per altri due anni autonomamente venendo sepolta nella tomba KV14 della Valle dei Re, tomba che sar\u00e0 poi usurpata dal suo successore Sethnakht, primo faraone della XX dinastia.\nA rendere ancora pi\u00f9 complessa la situazione che si andava delineando con il cambio di dinastia, \u00e8 bene tener presente che, dopo oltre un secolo, Merenptah aveva riassegnato al Primo Profeta di Amon, a Karnak, il titolo di \"Capo dei profeti di tutti gli dei dell'Egitto\" cos\u00ec, di fatto, ripristinando una situazione di sudditanza con il clero amoniano che Amenofi III prima, in maniera alquanto blanda, e Akhenaton poi, in maniera pi\u00f9 traumatica, avevano in qualche modo cercato di allontanare e che, nel prosieguo della storia egizia, porter\u00e0 a ulteriori frazionamenti territoriali e ad un nuovo smembramento dell'unitariet\u00e0 del Paese.\nI faraoni dell'esodo.\nBench\u00e9 nella vasta letteratura egizia non esistano tracce dell'episodio biblico che va sotto il nome di \"Esodo\" (a riprova che l'episodio stesso non ebbe vasta eco o fu di minore incidenza sulla vita del Paese), n\u00e9 siano state rilevate tracce archeo-storiche certe a conferma dell'evento, altrettanto vasta e approfondita \u00e8 stata nel tempo la ricerca del periodo storico in cui l'episodio stesso sarebbe avvenuto giungendo in taluni casi, di contro, a negarne l'esistenza.\nPer tentare tuttavia una datazione, particolare attenzione \u00e8 stata posta sulle cosiddette \"piaghe d'Egitto\" e, segnatamente, sulle tenebre () che si ritiene possano essere derivate dall'eruzione dell'isola di Thera/Santorini. La datazione archeo-storica posiziona l'eruzione che distrusse gran parte dell'isola greca intorno al 1520 a.C., mentre la datazione 14C sposta la data indietro di 100 anni, nel 1627-1600 a.C.. Tale seconda data \u00e8 stata confermata dalla dendrocronologia di piante e alberi dell'isola e, in particolare, da una pianta di olivo sepolta ancora viva, e in posizione verticale, nella tefra di Santorini: la pianta ha proseguito nella sua crescita nonostante la copertura di pomice e cenere confermando (al 95%) la datazione del 1627-1600 a.C..\nPrendendo tali date come possibili indicatori, si potrebbero individuare i faraoni dell'\"Esodo\" come regnanti nel Secondo Periodo Intermedio (1790-1540 a.C., dinastie da XIII a XVII), nel caso del 1627-1600 a.C., o nel Nuovo Regno (1540-1080 a.C., dinastie da XVIII a XX), nel caso del 1520 a.C.\nAldil\u00e0 degli studi pi\u00f9 recenti, per lungo tempo si \u00e8 identificato il faraone dell'esodo in Rasmes II, anche per il preciso riferimento () ai lavori posti in essere da \"Israele\" per la costruzione delle citt\u00e0-deposito di Pitom (da Pi-Atum, citt\u00e0 di Atum) e Ramses (identificata con la Pi-Ramses, citt\u00e0 di Ramses, ovvero la nuova capitale voluta dal secondo Ramses nel delta nilotico); maggior credito ottenne, tuttavia, agli inizi del '900, l'individuazione di Merenptah a causa della presunta morte del primogenito () e, specialmente, per la presenza di tracce di sale rinvenute sulla sua mummia che furono messe in relazione con un possibile annegamento nel Mar Rosso, piuttosto che con l'usuale immersione del corpo nel natron prevista per la mummificazione.\nXX dinastia (1188/87-1075/69 a.C.).\nGli ultimi, nebulosi, circa quindici anni della XIX dinastia sono noti solo da testimonianze risalenti ai regni di Sethnakht e Ramses IV in base alle quali non \u00e8 certa neppure la successione dei vari faraoni. Ultimo sovrano della XIX dinastia fu la regina Tausert, alla quale si oppose Sethnakht, molto verosimilmente con una guerra civile. Quest'ultimo molto probabilmente regn\u00f2 in concorrenza con la regina che condann\u00f2, alla sua morte, a una \"damnatio memoriae\" rilevabile nelle sovrapposizione di cartigli operate all'interno della tomba KV14 che usurp\u00f2 per se stesso. Si ritiene, inoltre, che abbia fatto traslare il corpo di Seti II, ospitato in questa sepoltura, nella KV15 distruggendo il corpo fisico della regina.\nIniziava in tal modo la XX dinastia, la seconda \"ramesside\" e l'ultima del Nuovo Regno.\nRamses III e i Popoli del Mare.\nFiglio di Sethnakht e considerato l'ultimo grande re del Nuovo Regno, Ramses III sal\u00ec al trono intorno al 1186 a.C. elevando a suo modello politico il predecessore Ramses II e spingendo la volont\u00e0 di assimilazione dalla titolatura reale alla costruzione di un tempio sul modello del \"Ramesseo\".\nTitolatura di Ramses III.\nAnche Ramses III nel suo anno quinto, come gi\u00e0 Merenptah nell'anno quinto, dovette affrontare i libici che premevano sul confine occidentale del delta nilotico; li sconfisse e, come gi\u00e0 Ramses II con gli Shardana, ne incorpor\u00f2 le truppe nel suo esercito sperando di garantire maggiore stabilit\u00e0 all'area. Tale idea era per\u00f2 costretta a non essere risolutiva giacch\u00e9, nell'anno undicesimo, una nuova ondata libica si rivers\u00f2 sull'Egitto; nuovamente gli invasori vennero pesantemente sconfitti, i prigionieri vennero marchiati a fuoco, i loro beni confiscati e assegnati al clero di Amon, le loro famiglie deportate in Egitto, in schiavit\u00f9, e gli uomini impiegati come mercenari nel Fayyum. Si ricre\u00f2 in tal modo, tuttavia, la situazione gi\u00e0 verificatasi con gli Hyksos alla fine del Medio Regno e le famiglie, cui si aggiungeranno nei decenni altri coloni giunti dalle terre libiche, con il passar del tempo assumeranno caratteri egittizzanti, pur restando ben differenziate dalle popolazioni locali, che porteranno il Paese inesorabilmente verso la nuova situazione di disordine e di caos interno che sfocer\u00e0, al termine della XX dinastia, nel Terzo Periodo Intermedio.\nContestualmente tra le due guerre libiche, nell'anno ottavo, Ramses III aveva dovuto affrontare i Popoli del Mare che, alleatisi con i Filistei, premevano sul confine del delta orientale. Lo scontro finale di questa prima guerra, che vide la vittoria degli egizi, si ebbe sul mare ed \u00e8 narrato sulle pareti del tempio funerario che Ramses III si fece costruire a Demy, l'attuale Medinet Habu strutturato sul modello del Ramesseum.\nPur non eguagliando il suo modello in campo edilizio, oltre Medinet Habu, Ramses III intervenne nel tempio di Luxor e a Karnak dove inizi\u00f2 la costruzione di un tempio dedicato a Khonsu. Suoi interventi edilizi si ebbero anche a Pi-Ramses, Eliopoli, Menfi, Athribis, Ermopoli, Assiut, This, Abido, Coptos, Naqada, in Nubia e in Siria.\nLo sciopero degli operai e la congiura dell'harem.\n \nIl regno di Ramses III fu tuttavia attraversato da momenti di disordine dovuti, in special modo, alla corruzione della classe amministrativa; cos\u00ec nell'anno ventinovesimo del suo regno si verific\u00f2 il primo sciopero di cui si abbia notizia nella storia il cui evolversi \u00e8 narrato nel Papiro giuridico di Torino con veri e propri sit-in ante litteram, posti in essere dagli operai del villaggio operaio di Deir el-Medina dediti ai lavori di scavo e manutenzione delle tombe della Valle dei Re, che non venivano pagati o venivano pagati con notevole ritardo.\nOltre che in campo edilizio, Ramses III emul\u00f2 il suo modello ideale, Ramses II, anche nella longevit\u00e0 e nei problemi di successione. Vivr\u00e0 infatti circa 65 anni e gli premoriranno tutti gli eredi al trono figli della regina Iside, figlia di Habagilat (forse di origine siriana): Pareheruenemef (tomba QV42); Khaemuaset (tomba QV44); Amonherkhepshef (tomba QV55) e un Ramses di cui non si hanno ulteriori notizie. Alla scomparsa della grande sposa reale, Iside, tuttavia, nessun'altra regina verr\u00e0 elevata a tale rango e ci\u00f2 comporter\u00e0 difficolt\u00e0 concrete nell'individuazione dell'erede designato talch\u00e9, nell'anno trentaduesimo di regno, matur\u00f2 in seno all'harem reale, e segnatamente a cura della regina minore Tiy, una congiura per assassinare il re e porre sul trono suo figlio Pentauret.\nGli atti del procedimento intentato contro i cospiratori, 28 tra donne dell'harem, militari (tra cui un comandante delle truppe di Kush e un generale) e funzionari di Corte tra cui un maggiordomo e il siniscalco, ci sono pervenuti in varie stesure la pi\u00f9 completa delle quali \u00e8 riportata nel Papiro giuridico di Torino, nonch\u00e9 nei papiri Lee e Rollin. \u00c8 interessante notare che, durante il procedimento, i nomi stessi dei congiurati vengono a volte travisati con pseudonimi infamanti destinati a stigmatizzare per l'eternit\u00e0 il loro misfatto cos\u00ec, ad esempio, il \"capo dipartimento\" Pay-Bak-Amon, il \"Servo di Amon\", viene indicato come Pay-Bak-Kamen, ovvero il \"Servo cieco\", mentre il sovrintendete dell'harem, Pa, viene indicato come Pa-Nuk, ove \"nuk\" \u00e8 un nomignolo dispregiativo per indicare il malvagio serpente Apopi. Quasi tutti i nomi vengono preceduti, inoltre, dall'epiteto \"grande nemico\". Procedimento durante, inoltre, anche cinque giudici su dodici vennero arrestati per collusione.\nIl fatto che il testo del procedimento sia scritto in prima persona, come fosse Ramses III a narrare, ha fatto a lungo credere che il complotto non avesse avuto successo fino al 2012 quando un'\u00e9quipe guidata da Albert Zink dell'Istituto per lo studio delle mummie e composta da egittologi, esperti in biologia molecolare e paleopatologia ha sottoposto la mummia di Ramses III a esami. Le analisi, e in particolare la TAC condotta sulla mummia, hanno rivelato che la gola del faraone presenta una profonda ferita probabilmente causata da un coltello molto affilato. All'interno della ferita venne inserito un amuleto, l'occhio di Horus, molto probabilmente con intento apotropaico, dai sacerdoti e dagli imbalsamatori.\nAnche la morte di Ramses III non fu scevra da problematiche connesse allo scavo della sua tomba nella Valle dei Re; si ritiene che originariamente per lui fosse stata predisposta la KV3 che, negli anni '20 dell'800, recava tracce di cartigli a lui intestati, ma che venne poi verosimilmente adeguata come sepoltura per un principe. Per la sepoltura di Ramses III, forse a causa dell'inattesa scomparsa a seguito del complotto ai suoi danni, venne adattata la KV11 originariamente scavata per Sethnakht e i cui lavori erano stati interrotti per l'imprevista invasione della vicina tomba di Amenemes, KV10. Trasferito successivamente nella cosiddetta cachette di Deir el-Bahari (DB320), il corpo, un uomo di circa 65 anni, venne rinvenuto nel 1881 dall'egittologo \u00c9mile Brugsch.\nDa Ramses IV a Ramses X.\nAlla morte del terzo Ramses dopo trentadue anni di regno, intorno al 1154 a.C., si inizi\u00f2 una disputa per il potere tra la sua discendenza diretta e rami paralleli della famiglia facenti capo a fratelli e nipoti che si protrarr\u00e0, per meno di cento anni, fino alla fine della XX dinastia. Nell'immediatezza sal\u00ec al trono forse un suo figlio quarantenne, Ramses IV, che process\u00f2 i congiurati e inizi\u00f2 la costruzione di un enorme tempio funerario nell'area di Deir el-Bahari. La morte, dopo sei anni di regno, non consent\u00ec che tale progetto fosse portato a conclusione anche se il suo nome venne iscritto in vari monumenti del Paese e suoi scarabei iscritti sono stati rinvenuti nell'area palestinese. Sua fu, inoltre, la decisione di potenziare la comunit\u00e0 operaia di Deir el-Medina che port\u00f2 a 120 uomini per un complessivo, comprese le famiglia, di circa 1200 unit\u00e0.\nAlla sua morte, intorno al 1148 a.C., assunse il trono suo figlio Ramses V-Amonherkhepeshef che riapr\u00ec le cave di Gebel el-Silsila e le miniere del Sinai. A lui (ma l'attribuzione \u00e8 incerta e viene invece assegnato a suo padre Ramses IV) si deve il \"papiro 1887\" oggi al Museo egizio di Torino che fa riferimento a uno scandalo finanziario in cui erano implicati sacerdoti di Elefantina e che \u00e8 sintomatico della situazione di considerevole corruzione del periodo: Pen-Anqet, detto Sed, capo dei sacerdoti del tempio di Khnum a Elefantina, e alcuni altri sacerdoti suoi complici, vendette i bovini sacri al dio.\nSuccessivamente a tale furto sacrilego il sacerdote violent\u00f2 due donne sposate durante un viaggio a Tebe.\nE, ancora, si appropri\u00f2 di oggetti di valore propriet\u00e0 del tempio, giungendo a malmenare, tagliare le orecchie, cavare gli occhi, sostituire i collaboratori che non approvavano tale comportamento. Non si \u00e8 a conoscenza dell'esito del procedimento.\nMorto Ramses V, di vaiolo, dopo soli quattro anni di regno, a lui succedette Ramses VI-Amonherkhepeshef II probabilmente figlio di Ramses III e, quindi, zio di Ramses V. Al contrario del IV Ramses, riport\u00f2 la forza lavoro di Deir el-Medina a 60 uomini, usurp\u00f2 la tomba KV9, che il suo predecessore si era fatto allestire nella Valle dei Re e fece iscrivere il suo nome, che non figurava, nell'elenco dei figli di Ramses III nel tempio di Medinet Habu. Si assiste, di fatto, a una sorta di faida interna alla famiglia cui corrisponde un collaterale aumento di potere dei sacerdoti di Amon a Tebe, ma anche nel resto del Paese. Fu l'ultimo sovrano del Nuovo Regno il cui nome sar\u00e0 rinvenuto nell'area sinaitica.\nDopo otto anni di regno, nel 1136 a.C. circa, gli succedette suo figlio Ramses VII durante il quale regno aument\u00f2 la povert\u00e0 nel Paese. Poche sono le tracce di Ramses VII a Menfi, Karnak, Elkab, Tell el-Yahudiyeh, prima della sua morte dopo circa otto anni di regno. Gli succedette Ramses VIII-Sutekhherkhepeshef, uno dei figli superstiti di Ramses III, che regn\u00f2, per\u00f2, solo un anno.\nAll'ottavo Ramses succedette Ramses IX che regn\u00f2 diciotto anni e che ebbe cos\u00ec tempo per porre in essere notevoli attivit\u00e0 edilizie specie a Eliopoli confermando la proiezione della famiglia verso il nord del Paese, ma non facendo venir meno il proprio appoggio al clero tebano di Amon. Qui, anzi, inizi\u00f2 un'azione di risalita del potere da parte del Primo Profeta Ramsesnakht che, mediante matrimoni tra i membri della propria famiglia, intrecci\u00f2 legami tali da comprendere il Secondo, Terzo e Quarto profeta di Amon, il Sindaco di Tebe e altri funzionari e notabili della citt\u00e0 il che gli consent\u00ec, in breve tempo, di acquisire un potere tale da poter tramandare la carica al proprio figlio Nesamon che, nell'anno decimo di Ramses IX, la trasfer\u00ec al proprio fratello Amenofi.\nDurante il sedicesimo anno di regno di Ramses IX, mentre era Primo Profeta di Amon Amenofi, si verific\u00f2 la prima delle grandi ruberie nella Valle dei Re come risulta dai diari di lavoro del villaggio operaio di Deir el-Medina e da papiri giuridici relativi ai procedimenti penali contro i responsabili. \u00c8 questo il periodo in cui si procede, peraltro, a ispezioni delle tombe della Valle e alla traslazione di alcuni sovrani per sottrarli allo scempio dovuto alle incursioni ladresche.\nAlla morte di Ramses IX sale al trono Ramses X-Amonherkhepeshef, la cui durata di regno \u00e8 incerta (gli si attribuiscono dai tre ai nove anni di regno), che fu l'ultimo re di cui \u00e8 attestata la sovranit\u00e0 sulla Nubia.\nRamses XI e l'ascesa dei sacerdoti di Amon.\nSuo successore fu Ramses XI con un regno di ventisette anni di cui, per\u00f2, solo diciannove di potere effettivo. La situazione economica del Paese, unita al clima di insicurezza generatosi, rendeva particolarmente critica la politica interna, con disordini e saccheggi ricorrenti anche a seguito di una forte carestia nel nord. A tale situazione si affiancavano le agitazioni del clero amoniano che sempre pi\u00f9 si arrogava prerogative tendenti a elevare il primo profeta a livello dello stesso faraone. Anche a seguito di nuove ruberie nella Valle dei Re, di cui in qualche modo era supervisore proprio il primo profeta di Amon, Ramses XI rimosse dal suo incarico Amenofi; questo scaten\u00f2 una vera guerra civile che costrinse il vicer\u00e9 di Nubia, Panehesy, a intervenire a Tebe e a nord fino al diciassettesimo nomo dell'Alto Egitto, \"lo Sciacallo\", con capitale Hardai.\nNell'anno diciannovesimo di regno la carica di Primo Profeta venne assunta da Herihor, uomo dalla forte personalit\u00e0, forse di origine libica, che registr\u00f2 la sua ascesa politica sulle pareti stesse del tempio di Khonsu a Karnak ove giunse ad assegnarsi una titolatura che, per quanto non completa come quella dei re, era comunque sintomatica di un vero e proprio strapotere in contrasto con quello del faraone.\nNel complesso, il potere in Egitto si bas\u00f2, almeno dapprincipio, sull'equilibrio tra tre uomini: Ramses XI, che di fatto non aveva pi\u00f9 alcun potere tanto che, alla sua morte (intorno al 1069 a.C.), per lui non era pronta neppure una tomba nella Valle dei Re; Smendes, un funzionario amministrativo che gestiva il nord del Paese sostanzialmente agli ordini del clero di Amon, e che molto probabilmente aveva sposato una figlia di Ramses XI; il primo profeta di Amon Herihor che cumulava in s\u00e9 cariche spirituali e temporali tra cui il comando dell'esercito dell'Alto Egitto e della Nubia. Tale ultima carica provoc\u00f2 la rivolta del vicer\u00e9 Nehesy e la secessione della Nubia riducendo il regno d'Egitto all'area compresa tra Assuan e il Mediterraneo.\nAlla morte di Ramses XI, si ricre\u00f2 la frattura tra Basso e Alto Egitto: nel nord, il Basso Egitto, Smendes I fond\u00f2 una nuova dinastia, la XXI, che scelse come capitale Tanis non esitando a smantellare Pi-Ramses per abbellire la nuova Corte; nel sud, i sacerdoti di Amon, a loro volta, si elevarono al rango reale fondando una vera e propria teocrazia che vedeva il potere di Amon come unico depositario della storia e del mito egizio grazie anche alle immense ricchezze accumulate specialmente sotto la dinastia che si stava concludendo.\nTerzo periodo intermedio (1080-672 a.C. dinastie XXI, XXII, XXIII, XXIV, XXV).\nCon la fine, alquanto traumatica, della XX dinastia si delinea una situazione di frazionamento del Paese che riecheggia quelle del Primo e Secondo periodo Intermedio: se nel Primo causa principale del frazionamento fu da imputarsi al potere sempre maggiore acquisito dai nomarchi in una situazione di tipo feudale e nel Secondo l'ascesa degli Hyksos diede ancora adito alla nascita di pi\u00f9 entit\u00e0 politiche autonome, in questo Terzo Periodo Intermedio l'elemento scatenante e dirompente sar\u00e0 costituito dalla presenza e dal rinnovato potere del clero tebano di Amon il cui patrimonio economico giunger\u00e0 a eguagliare, e anzi superare, quello dell'intero Paese.\nNel nord del Paese Smendes I si era proclamato re rifacendosi, tuttavia, alle dinastie ramessidi quanto meno nella scelta del nome di Horus: \"Toro possente amato da Ra, il cui braccio Amon ha reso forte perch\u00e9 esalti la Maat\" Mentre sono improbabili legami di parentela con il Primo Profeta di Amon Herihor, nel frattempo sostituito nell'incarico dal genero Piankh, cui appare tuttavia legato politicamente, sembra certo che la sua legittimazione al trono derivasse dall'aver sposato una figlia di Ramses XI. Bench\u00e9 dichiaratosi re della parte settentrionale dell'Egitto, venne tuttavia incoronato a Tebe ove fece eseguire consistenti lavori edilizi nel tempio di Amon, a Karnak, e in quello di Luxor. A lui si deve la ristrutturazione e l'ingrandimento della capitale Tanis, ma Smendes tenne la sua Corte anche a Menfi e i lavori edilizi a Tebe hanno fatto supporre che tale citt\u00e0 sia stata scelta come residenza politica reale, provvisoriamente, proprio durante i lavori di riattamento di Tanis ove, peraltro, si fece seppellire nell'anno venticinquesimo di regno.\nXXI dinastia (1075-945 a.C.).\nLa situazione particolare, creatasi con la nascita del regno settentrionale, e lo strapotere clericale a sud, comporta la compilazione di una cronologia dei regnanti pi\u00f9 complessa, in cui ai re si affiancano i primi profeti di Amon, in alcuni casi divenuti re a tutti gli effetti.\nXXI dinastia (1075 - 945 a.C.).\nAnche la trattazione a livello testuale di tale periodo si presenta particolarmente complessa giacch\u00e9 non chiare sono, sia storicamente che interpretativamente, le posizioni reciproche dei due attori principali: la casa regnante e il clero tebano e questo comporta il dover trattare l'argomento su pi\u00f9 piani paralleli e, talvolta, coincidenti o sovrapposti.\nIntorno al 1070 a.C., ancora regnante Ramses XI, il ruolo di Primo Profeta di Amon, ma anche di Comandante dell'esercito dell'Alto Egitto, era passato da Herihor a Piankh, forse suo genero, che tent\u00f2 negativamente di riconquistare la Nubia dopo la secessione di Panehesy. Piankh venne sostituito nei ruoli sopra indicati dal figlio Pinedjem I che riconobbe la sovranit\u00e0 di Smendes I fino all'anno sedicesimo, quando assunse una titolatura reale praticamente completa che prevedeva il nome proprio inserito nel cartiglio e recava, nel nome di Horus, l'indicazione chiara della provenienza divina del suo potere: \"Toro possente incoronato in Tebe e amato da Amon\". Pinedjem I, tuttavia, pur assumendo tutte le caratteristiche reali e lasciando l'incarico di Primo Profeta al figlio Masaharta e successivamente a un altro figlio, Menkheperra, non si proclam\u00f2 mai re continuando a riconoscere il potere di Smendes almeno fino a quando costui regn\u00f2 nel nord.\nTale strano comportamento trova ragion d'essere nella complessa situazione religiosa e politica venutasi a creare dalla XVIII dinastia in poi con una sorta di allontanamento della famiglia regnante dal potere temporale. In tale situazione si era inserito il clero amoniano, e segnatamente Herihor, che individu\u00f2 la famiglia reale come equivalente terreno della famiglia divina allontanandola ancor pi\u00f9 dal potere temporale che acquis\u00ec per se stesso e per la carica sacerdotale, e militare, che ricopriva: in sostanza, il clero tebano sosteneva il potere del faraone che era, per\u00f2, sottomesso alla volont\u00e0 di Amon.\nTitolatura di Pinedjem I (Primo Profeta di Amon).\nPer convalidare in qualche modo la sua posizione, Pinedjem I spos\u00f2 Henuttay, di sangue reale (forse figlia o sorella di Smendes). Da questa ebbe tre figli maschi: Masaharta e Menkheperra, successori e Primi Profeti di Amon a loro volta, Psusennes I, che diverr\u00e0 faraone, e una femmina, Maatkhara che riunir\u00e0 in s\u00e9 le due cariche di Divina Sposa di Amon e di Superiora delle Recluse di Amon con il titolo di Divina Adoratrice di Amon con la prerogativa di adottare chi avrebbe dovuto succederle nella carica. Alla morte di Smendes sal\u00ec al trono, con titolatura completa, il figlio di Pinedjem, Psusennes I. L'Egitto, nel periodo di interregno tra Smendes e Psusennes I sarebbe di fatto stato diviso tra il primo profeta di Amon e il faraone, con il primo che avrebbe manifestato la volont\u00e0 di Amon delegando il potere al secondo.\nNel contempo, il primo profeta di Amon Menkeheperra, figlio di Pinidjem, si trov\u00f2 a dover fronteggiare le ultime scintille della guerra civile nell'area tebana a seguito della quale esili\u00f2 alcuni oppositori nelle oasi in area libica salvo poi amnistiarli, a seguito di un oracolo di Amon, su richiesta del potere reale che, in cambio, concesse sempre pi\u00f9 vantaggi e ricchezze alle grandi famiglie del clero tebano indignate, sostanzialmente, dal fatto che la discendenza libica di Herihor stava acquisendo sempre maggiori prerogative.\nTitolatura di Psusennes I.\nNella sua titolatura reale, un vero e proprio manifesto di intenti politico-religiosi, Psusennes I realizz\u00f2 la sintesi dei due poteri, temporale e divino. Per consolidare ancor pi\u00f9 i legami con il clero di Amon, oltre a grandi lavori nei templi di Karnak e di Luxor, Psusennes diede in sposa la propria figlia, Asetemkheb, a Menkheperra Primo Profeta, e assunse direttamente il pontificato di Amon a Tanis, facendovi erigere un tempio consacrato alla triade tebana: Amon, Mut e Khonsu.\nIl duplice passaggio di poteri, sacerdotale e regale, avvenne quasi contemporaneamente: a Menkheperra succedette infatti, nella carica di Primo Profeta di Amon, suo figlio Smendes II forse gi\u00e0 anziano al momento dell'assunzione della carica che lasci\u00f2, dopo soli due anni, al fratello Pinedjem II; contestualmente, alla morte di Psusennes I, dopo 47 anni di regno, gli succedette Amenemope, forse suo figlio. A quest'ultimo, che regn\u00f2 forse meno di dieci anni, subentr\u00f2 Aakheperra Setepenra Osorkon, noto come Osorkon il vecchio, del cui regno non si hanno notizie tanto da farne dubitare la stessa esistenza.\nSiamon, Israele e l'avvento delle dinastie straniere.\nOsorkon regn\u00f2 forse 6 anni e gli succedette Siamon considerato tra i pi\u00f9 illustri regnanti della XXI dinastia anche se sotto il suo regno si verific\u00f2 l'ultimo grande saccheggio delle tombe tebane. A Siamon sono ascrivibili: il raddoppio del tempio di Amon a Tanis e lavori di ampliamento del tempio di Horus a Mesen; costruzioni a Eliopoli, forse a Pi-Ramses; la costruzione di un tempio dedicato ad Amon a Menfi; l'elevazione del clero menfita di Ptah e altre operazioni specie nel Basso Egitto, talch\u00e9 rari sono suoi riferimenti nell'area tebana. Si dedic\u00f2 a una politica estera, da tempo rarefatta, pi\u00f9 attiva; il periodo di circa dieci anni sino alla met\u00e0 del suo regno, corrispose al momento della federazione delle trib\u00f9 intorno all'antico regno di Gerusalemme, ad opera di re David, nella guerra contro i Filistei. Dapprincipio l'Egitto non prese parte direttamente alla contesa se non accogliendo il principe ereditario di Edom, Hadad, dopo l'occupazione del regno da parte di David. Hadad, prima di rioccupare il suo regno alla morte di re David, spos\u00f2 una principessa egizia e suo figlio fu allevato in Egitto. Solo al momento della successione a David di Salomone, terzo re d'Israele, Siamon intervenne saccheggiando e occupando la citt\u00e0-stato cananea di Gezer verosimilmente per motivi d'ordine commerciale. Instaurata un'alleanza con Israele, questa venne suggellata dal matrimonio di Salomone con una principessa egizia.\nSe non erano chiari i legami familiari tra Amenemope, Osorkon il Vecchio e Siamon, altrettanto poco chiari sono quelli con il successore Psusennes II, forse il medesimo Psusennes succeduto a Pinedjem II nella carica di Primo Profeta di Amon. Poco si sa del suo regno, ma alla sua morte, dopo circa 14 anni, si verific\u00f2 il passaggio dalle dinastie egizie a quelle straniere, e segnatamente libiche, discendenti dei mercenari e delle popolazioni deportate durante il regno di Ramses III che si erano ormai insediate, come gi\u00e0 era avvenuto con gli Hyksos durante il Secondo Periodo Intermedio, ed \"egittizzate\" raggiungendo considerevoli livelli sociali nella societ\u00e0. La nuova dinastia, la XXII, si apriva infatti nel 945 a.C., con l'avvento di Sheshonq I, di probabili origini libiche, gi\u00e0 generale comandante dell'esercito egizio, consigliere del re e suo genero avendone sposato la figlia Maatkhara.\nXXII dinastia (945-754 a.C.).\nL'origine libica del primo sovrano della XXII dinastia, Sheshonq I, appare confermata dagli annali del tempio di Amon a Karnak dove viene indicato, evidentemente con intento dispregiativo, come \"Gran capo dei Ma(shauash)\". Come i suoi predecessori, tuttavia, anch'egli porr\u00e0 il proprio figlio Iput a capo del clero tebano di Amon nominandolo, inoltre, capo dell'esercito e governatore dell'Alto Egitto cos\u00ec riunendo, in una sola figura, il potere temporale e quello divino; per rafforzare tale potere, Sheshonq nominer\u00e0 un altro figlio (forse), Gedptahiuefankh, terzo profeta di Amon mentre riserver\u00e0 la carica di Quarto Profeta a Nesy, capo di una trib\u00f9 libica alleata. Per garantirsi, tuttavia, da eventuali mire del clero tebano, nomin\u00f2 un altro suo figlio, Nimlot, comandante militare delle truppe stanziate a Eracleopoli, nel Medio Egitto, nodo strategico tra le due aree del Paese.\nSotto il profilo della politica estera, Shehshonq riallacci\u00f2 contatti con Biblo, mentre si deteriorarono quelli con Gerusalemme quando, durante la rivolta di Geroboamo contro Salomone, accolse il primo presso la propria Corte fino alla morte del secondo, intorno al 930 a.C.. Alla morte di Salomone Geroboamo rientr\u00f2 nella sua terra fondando il Regno di Israele che si separ\u00f2 da quello di Giuda, con capitale Gerusalemme, che rest\u00f2 sotto il governo del successore di Salomone, Roboamo. Animato da mire espansionistiche verso l'area siro-palestinese, Sheshonq, approfittando strumentalmente di incursioni beduine al confine con l'Egitto, nel 925 a.C. marci\u00f2 su Gerusalemme che pose sotto assedio fino alla capitolazione e alla consegna del tesoro di Salomone. Geroboamo, compresa la manovra del faraone, si diede alla fuga oltre il Giordano inseguito da Sheshonq fino a Beit She'an: della vittoriosa impresa sui due regni di Giuda e Israele, Sheshonq lasci\u00f2 traccia in una stele commemorativa a Megiddo e sulle mura del tempio di Amon, a Karnak, nei pressi degli annali di Thutmose III.\nXXII dinastia (dal 945 al 773 a.C.).\nAlla morte di Sheshonq I, nel 924 a.C., gli succedette il figlio Osorkon I che prosegu\u00ec nell'arricchimento delle propriet\u00e0 divine di Karnak, Menfi, Eliopoli, Ermopoli, Bubastis (sua citt\u00e0 natale), fece erigere monumenti a Coptos e Abido, ultim\u00f2 il tempio di Iside ad Atfih (la greca Aphroditopolis), rinforz\u00f2 le posizioni difensive di Eracleopoli iniziate dal padre e insedi\u00f2 un accampamento militare sulla strada verso il Fayyum per presidiare quelle rotte commerciali. Onde garantirsi ancora maggior sicurezza da eventuali mire espansionistiche del clero tebano, sostitu\u00ec il Primo Profeta Iuput, suo fratello, con suo figlio Sheshonq. Nell'anno 890 a.C., peraltro, Osorkon I associ\u00f2 al trono Sheshonq (il futuro Sheshonq II) legato, attraverso la madre Maatkhara, direttamente a Psusennes I, ultimo re della XXI dinastia, e perci\u00f2 in grado di affermare con ancora maggior peso il diritto della dinastia regnante. Sheshonq II, tuttavia, premor\u00ec al padre e non regn\u00f2 mai autonomamente; alla morte di Osorkon I, un anno dopo la morte del figlio designato, si insedi\u00f2 sul trono Takelot I, figlio di una sposa secondaria, di cui si hanno scarse notizie. Si ritiene tuttavia che solo la guarnigione di Eracleopoli abbia evitato che Iuwlot, fratello di Takelot, estendesse l'autorit\u00e0 del Primo Profeta ancora pi\u00f9 a nord.\nNel contempo, le particolari ricchezze di cui godeva il clero tebano favorirono lo sviluppo di spinte feudali e separatistiche che giunsero a compimento con i regni paralleli di Osorkon II e Hor-sa-Iset. Osorkon II, infatti, salito al trono dopo Takelot nell'874 a.C., consent\u00ec di assumere il titolo di Primo Profeta, succedendo ereditariamente al padre Sheshonq II, al cugino Hor-sa-Iset che, a partire dal quarto anno di regno di Osorkon II, si proclam\u00f2 re con titolatura completa tra cui il nome di Horus \"Toro Possente incoronato a Tebe\", e ci\u00f2 in aperto contrasto, peraltro, con lo stesso nome di Horus scelto da Osorkon II \"Incoronato da Ra per essere re delle Due Terre\". Se il regno meridionale di Horus-sa-Iset, comunque, non otteneva maggiori vantaggi rispetto al semplice essere Primo Profeta di Amon, di fatto limitava i poteri del regno settentrionale di Osorkon II che, alla morte di Horus-sa-Iset nell'860 a.C., elesse a Primo Profeta di Amon Nimlot, gi\u00e0 comandante della guarnigione di Eracleopoli; contestualmente nomin\u00f2 Primo Profeta di Amon a Tanis il figlio Hornakht e Primo Profeta di Ptah, a Menfi, l'altro figlio Sheshonq.\nIn politica estera, Osorkon II si trov\u00f2 a dover fronteggiare la nascente potenza assira che gi\u00e0 sotto il re Assurnasirpal II aveva ottenuto consistenti vittorie nell'area siro-palestinese. Suo figlio, Salmanassar III, re dal 859 all'824 a.C. e perci\u00f2 contemporaneo di Osorkon II e Takelot II, aveva inoltre tentato di conquistare l'intera Siria del nord spingendo i regni di Israele, Damasco e Hamath a costituire un'alleanza cui Biblo e lo stesso Egitto parteciparono inviando contingenti di truppe. Da tale momento, l'Egitto, per circa 20 anni, iniziarono una politica di appoggio ai regni dell'area siro-palestinese, ultimo baluardo contro il potere assiro contro una possibile invasione del Paese.\nAlla morte di Osorkon II, sal\u00ec al trono Takelot II di cui si hanno scarse tracce e notizie. Il primo profeta di Amon a Karnak, Nimlot, fratellastro di Takelot II, aveva dato in sposa a questi la propria figlia Karoaama Merytamut divenendone, di fatto, suocero, e aveva riunito sotto la sua autorit\u00e0 Eracleopoli assegnando il comando della guarnigione, di cui era stato comandante, al proprio figlio Ptahugiankhef. Per i primi dieci anni di regno di Takelot II i rapporti tra le due entit\u00e0 furono pacifici, ma si giunse alla ribellione dell'area tebana nell'anno undicesimo, alla morte di Nimlot, all'atto della sostituzione nella carica di Primo Profeta. Erano candidati i due figli del defunto Nimlot, Ptahugiankhef e un altro Takelot, e Horus-sa-Iset, nipote dell'omonimo precedente Primo Sacerdote e re; inaspettatamente, Takelot II scelse come Primo Profeta il proprio figlio Osorkon, scatenando la rivolta tebana capeggiata da Horus-sa-Iset mentre Ptahugiankhef accettava la scelta e veniva confermato nel comando della guarnigione di Eracleopoli. Domata la rivolta tebana, il primo profeta Osorkon cerc\u00f2 di accattivarsi le simpatie del clero con altre donazioni e privilegi che non bastarono, tuttavia, a evitare, quattro anni dopo, nell'anno quindicesimo di regno, un riacutizzarsi dei malumori che sfociarono in una vera guerra civile che dur\u00f2 circa dieci anni fino all'anno ventiquattresimo, quando si tent\u00f2 una riconciliazione destinata, anche in questo caso, a essere di breve durata: due anni dopo la contesa riprese con perdita di aree d'influenza nell'Alto Egitto da parte della casa regnante e il volontario allontanamento di Osorkon da Tebe per tornare alla capitale reale di Tanis.\nLa successione a Takelot II non fu meno traumatica; al trono sal\u00ec infatti, non seguendo le consuetudini che avrebbero voluto sul trono Osorkon, il fratello del defunto sovrano, Sheshonq III. Ci\u00f2 scaten\u00f2 tuttavia, nell'ambito della stessa famiglia reale, una scissione tra il regnante Sheshonq III e il fratello Petubasti che nel delta nilotico, a Taremu (la greca Leontopoli), fond\u00f2 una dinastia parallela, la XXIII, incoronandosi come Petubasti I.\nDalla XXII alla XXVI dinastia.\nLa situazione creatasi con la scissione in seno alla famiglia reale, con Sheshonq III e Petubasti I, era inedita: non si trattava, infatti di una contesa tra Alto e Basso Egitto, bens\u00ec nella sola area del Delta. Il clero amoniano si schier\u00f2 ben presto con Sheshonq III il cui fratellastro, Osorkon, aveva intanto ripreso il titolo e il potere di Primo Profeta di Amon.\nLa situazione del Delta, in tale periodo, si presenta abbastanza confusa archeo-storicamente. Sheshonq III regn\u00f2 per 53 anni fino al 773 a.C., nel frattempo a Leontopoli, Petubasti I era morto nel 793 a.C. venendo sostituito, sul trono da Sheshonq IV, re effimero la cui stessa esistenza \u00e8 stata posta storicamente in forse e, quindi, da Osorkon III re della XXIII dinastia parallelo a Sheshonq III, della XXII, per circa tredici anni. Dopo un periodo di coreggenza durato circa sei anni con il proprio figlio Takelot III (che per\u00f2 gli sopravviver\u00e0 forse per un solo anno), Osorkon III (XXIII dinastia) mor\u00ec sostituito sul trono da Rudamon, mentre sul trono della XXII regnava, dopo l'effimero regno di Pimay, Sheshonq V.\nMentre nel nord del Paese nasceva, con capitale a Sais, un'effimera XXIV dinastia che annovera solo due sovrani, Tefnakht e Bocchoris, si profilavano intanto dal sud del Paese, approfittando della situazione di incertezza e disordini, le mire espansionistiche del re di Napata Pi(ankh)y.\nDinastie da XXII a XXVI (825 - 525 a.C.).\nLa condizione confusa del Terzo Periodo Intermedio, come peraltro quella degli altri periodi indicati con lo stesso nome, vede coesistere pi\u00f9 dinastie che contribuiscono al frazionamento territoriale e alla fine dell'unitariet\u00e0 che aveva caratterizzato l'Egitto nei periodi pi\u00f9 definiti, che sono, di fatto, la preparazione del substrato politico-sociale su cui si innesteranno le dominazioni straniere di potenze emergenti nell'area medio-orientale. Per avere un quadro il pi\u00f9 possibile chiaro della situazione politica si rimanda alla tabella sinottica che segue.\nXXV dinastia \"kushita\" o \"etiope\" (i Faraoni Neri).\nA seguito dell'allontanamento della Nubia dall'impero ramesside si era creato, al confine meridionale a partire dall'VIII secolo a.C., il regno di Kush, indipendente e con un proprio sviluppo lontano da quello dell'Egitto, ma comunque a questo legato come struttura politica anche per l'esistenza a Gebel Barkal, nei pressi della quarta cateratta del Nilo, di un importante complesso templare dedicato ad Amon, attorno al quale si era costituita la dinastia locale che, in breve, diverr\u00e0 la XXV dinastia. Ben presto il regno kushita occup\u00f2 la Bassa Nubia e il re Kashta raggiunse Elefantina (ove eresse una stele commemorativa) forse spingendosi fino all'area tebana.\nPrimo re riconosciuto della XXV dinastia fu, tuttavia, Pi(ankh)y (Piye, o anche Pi) che, dal 747 a.C., prosegu\u00ec nelle conquiste territoriali in Alto Egitto prendendo Tebe sotto la sua protezione ove insedi\u00f2 la propria sorella Amenardis I quale Divina Sposa di Amon carica che soppiant\u00f2, di fatto, quella di Primo Profeta di Amon conferendole un potere simile a quello regale sull'area tebana.\nPer far fronte all'invasione di Pi(ankh)y al sud, il re Tefnakht, della XXIV dinastia settentrionale cre\u00f2 una coalizione che comprendeva Eracleopoli ed Ermopoli, ma lo scontro vide vittorioso Pi(ankh)y che narr\u00f2 la vicenda in una stele monumentale fatta erigere nel tempio di Amon a Gebel Barkal.\nL'avanzata kushita port\u00f2 Pi(ankh)y sempre pi\u00f9 a nord: gli si arrese la fortezza voluta da Osorkon II per controllare le carovaniere verso il Fayyum, ricevette atto di sottomissione da Meidum e Lisht e sottopose ad assedio Menfi, ove erano asserragliati gli alleati. Alla caduta della citt\u00e0 anche altri alleati si sottomisero e Pi(ankh)y si rec\u00f2 al Eliopoli per rinnovare, nel tempio di Ra, la sua cerimonia di incoronazione sull'intero Paese.\nTitolatura di Pi(ankh)y.\nUnico re non sconfitto personalmente, perch\u00e9 fuggito da Menfi durante l'assedio, fu Tefnakht che per\u00f2 invi\u00f2 al nuovo sovrano d'Egitto una missiva diplomatica che fu, successivamente, alla base di una situazione di \"status quo\" che durer\u00e0 nel tempo.\n \nStranamente, nonostante la vittoria schiacciante, totale e definitiva sui regni del nord, Pi(ankh)y decise di mantenere come capitale del Paese conquistato Napata, in posizione strategicamente molto decentrata e con concrete difficolt\u00e0 di gestione su un Paese che si sviluppava per migliaia di chilometri a nord; si ritiene tuttavia che tale scelta derivasse sia dal preferire, per ovvie ragioni, la citt\u00e0 e la regione native, sia perch\u00e9 lo spezzettamento politico dell'Egitto, che ebbe cura di mantenere, gli garantiva la possibilit\u00e0 di governare con relativa semplicit\u00e0 anche da grande distanza, sia, infine, perch\u00e9 suo interesse precipuo era il mantenere sotto il proprio potere l'area meridionale fino a Ermopoli ed Eracleopoli in cui pi\u00f9 diffusamente si dispiegavano i rapporti commerciali della Nubia.\nSotto il profilo della tradizione, Pi(ankh)y ampli\u00f2 e abbell\u00ec la sua capitale, ma soprattutto ingrand\u00ec il tempio di Amon a Gebel Barkal facendolo diventare una replica di quello di Karnak che, tuttavia, provvide a sua volta ad abbellire e ingrandire come, del resto, faranno i suoi successori kushiti. Ancora nel quadro delle tradizioni risalenti agli antichi re, Pi(ankh)y si fece erigere una piramide nella necropoli di El-Khurru accanto alla quale, come negli antichi complessi piramidali delle prime dinastie, fece costruire piramidi secondarie in cui furono sepolte cinque sue spose e due delle sue figlie.\nLa scelta di una capitale tanto lontana dagli antichi centri del potere ove, peraltro, regnavano ancora sovrani che si fregiavano della titolatura completa, come Tefnakht da Sais (XXIV dinastia), consent\u00ec a quest'ultimo di riacquistare posizioni e consolidare la propria egemonia sui regni vicini di Leontopolis e Tanis. Dopo un regno di 8 anni, Tefnakht pass\u00f2 lo scettro al figlio Bakenrenef (il Boccori manetoniano) del quale si hanno scarse notizie; attestazioni del suo nome a Menfi fanno supporre che questa fosse stata la capitale da lui scelta per il suo regno durato forse solo 5 anni prima che il successore di Pi(ankh)y, Shabaka, nel 715 a.C., riunificasse nuovamente le Due Terre sotto un unico potere.\nDa Shabaka a Taharqa.\nAlla morte di Pi(ankh)y, nel 716 a.C. dopo un regno di circa 31 anni, gli succedette il fratello Shabaka che nel 715 a.C. raggiunse Menfi, ove restaur\u00f2 la tomba dei tori Apis di Saqqara, pose fine al regno di Boccori, secondo e ultimo re della XXIV dinastia, e si assicur\u00f2 il dominio sulle oasi e sul deserto occidentale riprendendo il dominio anche del nord del Paese. Shabaka prosegu\u00ec nel solco della tradizione tracciato da Pi(ankh)y rifacendosi, in campo artistico, a stili e canoni risalenti alle prime dinastie facendo copiare su pietra, da intellettuali al servizio della Corona, un antico \"Documento di teologia menfita\" risalente all'epoca di re Unis (V dinastia). Suoi sono interventi di restauro ed edificazione di templi a Menfi, Athribis, Abido, Esna, Dendera, Edfu, ma soprattutto a Tebe ove, nel complesso di Amon a Karnak, nei pressi dell'Akh-Menu di Thutmose III, fece erigere il cosiddetto \"Tesoro di Shabaka\". A Medinet Habu ampli\u00f2 il recinto del tempio risalente alla XVIII dinastia, e ripristin\u00f2, a Karnak, la figura del Primo Profeta di Amon nominandovi suo figlio Horemakhet che ebbe competenza sul potere spirituale, essendo quello temporale nelle mani della sorella Amenardis I, Divina Adoratrice.\nIn politica estera allacci\u00f2 contatti con la sempre pi\u00f9 pressante potenza Assira alla quale restitu\u00ec, verosimilmente per non rischiare un confronto diretto con Sargon II, un tale Iamani, re della citt\u00e0 filistea di Ashdod, che al re assiro si era ribellato rifugiandosi, poi, in Egitto; forse a seguito di tale azione, Shabaka firm\u00f2 un accordo diplomatico (di cui non si hanno tracce) con l'Assiria.\nDopo quindici anni di regno, nel 702 a.C., alla sua morte forse senza eredi diretti, sal\u00ec al trono Shabataka, figlio di Pi(ankh)y, probabilmente dopo una coreggenza di due anni. Questi prosegu\u00ec i lavori intrapresi dallo zio a Menfi, Luxor e Karnak e indirizz\u00f2 la sua politica verso i modelli ramessidi, verosimilmente in nome di una pretesa volont\u00e0 di affermazione del potere reale all'interno e all'estero. Al contrario di Shabaka, che aveva ottenuto con l'accordo diplomatico circa quindici anni di tregua con l'Assiria, Shabataka adott\u00f2 una politica pi\u00f9 aggressiva e, in occasione di un tentativo di sollevazione contro Sennacherib dei re di Sidone (Lule), Askalon (Sidka) e Regno di Giuda, Ezechia si alle\u00f2 a quest'ultimo inviando un corpo di spedizione capeggiato dal fratello Taharqa. Le forze alleate ribelli subirono una pesante sconfitta nei pressi di Elteqeh; l'esercito assiro pose sotto assedio Gerusalemme il cui re, Ezechia, si sottomise immediatamente. Nel suo discorso per la sottomissione di Ezechia Sennacherib volle rimarcare esplicitamente lo scarso potere dell'alleato egizio.\nTaharqa pose allora in essere un tentativo di controffensiva, ma fu costretto a ritirarsi in Egitto dinanzi allo strapotere dell'esercito assiro che, a sua volta, fu per\u00f2 costretto a rinunciare a inseguirlo e a rientrare in patria per sedare altre rivolte sviluppatesi nell'area babilonese.\nNel 690 a.C., alla morte di Shabataka, Taharqa sal\u00ec al trono; nel 684 a.C. restaur\u00f2 e ampli\u00f2 il tempio di Amon a Kawa, risalente alla XVIII dinastia. A suo modello artistico prese l'Antico Regno e trasfer\u00ec nell'area artigiani e artisti menfiti perch\u00e9 riproducessero nei templi nubiani rilievi copiati dai grandi templi funerari degli antichi re, come Sahura e Niuserra, della V dinastia, e Pepi, della VI. Sotto il profilo edilizio, Taharqa ampli\u00f2 il tempio di Amon-Ra a Napata ove, peraltro, ne fece costruire uno nuovo dedicato ad Amon; sue costruzioni si elevarono a Meroe, Semna, Buhen, non dimenticando l'area tebana ove ampli\u00f2 i templi di Medinet Habu, restaur\u00f2 considerevolmente il tempio di Amon a Karnak ampliandolo e procedendo a lavori anche presso il tempio di Luxor.\nTaharqa, l'invasione assira e Tanutamani.\nNel 677/676 a.C. il regno di Sidone si ribell\u00f2 agli assiri di re Esarhaddon successore di Sennacherib che, dopo averlo sconfitto, ne deport\u00f2 la popolazione in Assiria, fece del regno una provincia assira fondando una nuova capitale, Kar-Esarhaddon Dal 676 al 674 a.C. Esarhaddon dovette fronteggiare altri tentativi di sollevazione degli Sciti, dei Cimmeri, dei Medi e di altre popolazioni minori che si ritiene fomentate e sovvenzionate dallo stesso Taharqa. Nel 674 a.C., diciassettesimo del regno di Taharqa, assicuratasi la neutralit\u00e0 delle trib\u00f9 del Mar Morto Esarhaddon si scontr\u00f2 con gli Egizi venendo messo in fuga, ma tre anni dopo, nel 671 a.C., gli esiti si capovolsero ed Esarhaddon sconfisse Taharqa occupando Menfi e catturando il principe ereditario e alcuni membri della famiglia reale.\nTaharqa fu perci\u00f2 costretto a ripiegare al sud mentre Esarhaddon favor\u00ec i regnanti rivali del nord, specie di Sais, prima di far rientro in Assiria. Una volta sgombero il campo dalle forze occupanti, Taharqa sobill\u00f2 rivolte nel nord dell'Egitto costringendo Assurbanipal, nel frattempo subentrato al padre, a intervenire nuovamente nel 670 a.C. con un corpo di spedizione che sconfisse Taharqa a nord di Menfi. Taharqa fu nuovamente costretto a ripiegare verso sud, a Tebe, inseguito dall'esercito assiro che era, intanto, stato rinforzato da contingenti provenienti dalla Fenicia, dalla Siria, da Cipro, nonch\u00e9 da truppe egizie dei regni del nord. L'esercito assiro penetr\u00f2 profondamente nella tebaide, ricevendo l'omaggio dell'Alto Egitto e di alti funzionari anche etiopici, ed estendendo il proprio dominio fino ad Assuan, mentre Taharqa riparava a Napata. Affidato il governo agli alleati locali, l'esercito assiro rientr\u00f2 nel proprio Paese, ma Assurbanipal fu costretto nuovamente a intervenire nel 665 a.C., poich\u00e9 i sovrani del Delta si erano, nel frattempo, nuovamente alleati con Taharqa. Giustiziati tutti i re e i funzionari considerati traditori, fatte deportare a Ninive le relative famiglie, Assurbanipal lasci\u00f2 in vita solo il re di Sais, Necao I, ed elev\u00f2 al rango di re di Athribis, nel delta nilotico, il di lui figlio Psammetico. Nasceva cos\u00ec, di fatto, la XXVI dinastia.\nNel contempo, morto Taharqa nel 664 a.C., sal\u00ec al trono il cugino Tanutamani che intraprese un tentativo di riconquista del Paese. Incoronato a Napata, riconosciuto come sovrano da Amon, si rifece alla politica di Pi(ankh)y raggiungendo prima Elefantina, ove offr\u00ec sacrifici al dio Khnum, poi Karnak, ove sacrific\u00f2 ad Amon-Ra, e dirigendosi quindi verso Menfi che pose sotto assedio e prese \"schiacciando i ribelli del nord\". Assurbanipal, tuttavia, invi\u00f2 immediatamente un corpo di spedizione nel 664/663 a.C. che sconfisse Tanutamani costringendolo a ripiegare su Tebe e quindi su Napata quando gli assiri occuparono anche la citt\u00e0 di Amon. Tebe venne saccheggiata dalle truppe assire, bruciata, devastata e depredata di tutti i tesori accumulati in millenni di storia ponendo di fatto fine alla dinastia etiopica dei \"Faraoni Neri\". Tanutamani regn\u00f2 ancora su Napata alcuni anni, fino al 656 a.C., giacch\u00e9 gli assiri non osavano avventurarsi oltre Assuan.\nContestualmente la XXVI dinastia saitica ampliava il suo territorio nel Delta, appoggiata dall'Assiria, riunendo sotto un'unica corona Sais e Athribis su cui si insedi\u00f2 Psammetico I, successore di Necao I.\nPeriodo tardo (672 - 343 a.C.).\nCon il sacco di Tebe e l'occupazione dell'Egitto da parte della potenza Assira, il Paese, e la civilt\u00e0 che in esso era sorta e prosperata, inizia la sua inarrestabile fase di declino. Una parvenza di governo autoctono si avr\u00e0 ancora con la XXVI dinastia che, bench\u00e9 storicamente e convenzionalmente inserita nel Periodo Tardo, di fatto \u00e8 ancora, almeno in parte, connessa all'incertezza del Terzo Periodo Intermedio.\nXXVI dinastia (672-525 a.C.).\nGli assiri, che usualmente preferivano rientrare nel proprio Paese lasciando sul trono dei territori vinti governanti locali a loro legati, alla morte di Necao I, riconobbero il suo successore Psammetico I governante dell'intero Egitto con l'unico obbligo di sedare ogni eventuale tentativo di rivolta. Dal suo canto, Psammetico I dapprima occup\u00f2 le signorie di Sebbennytos e Busiris, nell'area libica, quindi ottenne, nel 657 a.C., la sottomissione di altri re del nord e l'alleanza di Samtutenakht, principe di Eracleopoli che, l'anno successivo, collabor\u00f2 affinch\u00e9 il re occupasse, senza combattimenti, la tebaide. Nello stesso anno 656 a.C. Samtutenakht forn\u00ec un'imponente scorta navale alla figlia del faraone, Nitokris, onde consentirle di raggiungere il tempio di Amon, a Karnak, ove venne adottata, come Divina Adoratrice del dio, dalle somme sacerdotesse in carica, Shepenupet II e Amenardis I. Queste ultime assegnarono inoltre alla principessa Nitokris una ricca dote in Alto Egitto cos\u00ec riconoscendo, sia pure indirettamente, il potere di Psammetico cosa che, ufficialmente, fece anche il Primo Profeta di Amon, Montuemhat.\nGiacch\u00e9 alcuni re del nord non accettarono tuttavia di sottomettersi rifugiandosi in area libica, per contrastarli ed evitare incursioni, Psammetico arruol\u00f2 nuove truppe ricorrendo, per la prima volta nella storia dell'Egitto, a una coscrizione obbligatoria cui affianc\u00f2 l'assunzione di truppe mercenarie provenienti dalla Nubia, dalla stessa Libia, ma anche dal bacino mediterraneo: fenici, siriani, ebrei, greci, carii. Le truppe vennero dislocate ai confini libici occidentali, nubiani al sud (ad Elefantina al confine con Napata) e orientali verso la Siria. Aveva cos\u00ec inizio l'apertura dell'Egitto agli influssi esterni che si accentuarono sempre pi\u00f9 durante i 56 anni di regno di Psammetico I con l'arrivo di mercanti greci e l'esportazione di beni locali come il grano, cereali in genere, lino, papiro; sul ramo bolbitinico del Delta vennero inoltre aperti i primi empori milesi. Nonostante tale apertura, tuttavia, la politica di Psammetico I tendeva alla rivalorizzazione nazionalista delle fonti risalenti all'Antico e al Medio Regno esasperando, in particolare, il pensiero religioso giungendo, nonostante la piena accettazione della presenza straniera, a emanare un decreto di messa al bando degli dei stranieri in terra d'Egitto. \nSempre in campo religioso, nell'anno cinquantaduesimo di regno fece notevolmente ampliare la necropoli dei tori Apis, incarnazione di Ra, a Saqqara ove ai cosiddetti \"piccoli sotterranei\" fatti costruire da Ramses II, fece aggiungere i \"grandi sotterranei\" per uno sviluppo lineare complessivo di oltre 350 m. Ancora nel quadro del ritorno agli antichi culti delle ipostasi animali, nei pressi della necropoli dei tori Apis, in epoca successiva (570-526 a.C.), il faraone Amasis far\u00e0 realizzare l'Anubeion e il Bubasteion, rispettivamente riservati alla sepoltura degli sciacalli e dei gatti sacri.\nXXVI dinastia (672 - 525 a.C.).\nNotevole rinascita si ebbe anche in campo letterario, con il ritorno all'egizio classico del Medio Regno riservando il demotico agli scritti non letterari, e in campo politico-economico: Psammetico I trasfer\u00ec la capitale a Menfi e, dapprima, non intervenne nell'Alto Egitto riservando la sua attivit\u00e0 all'area saitica e del Basso Egitto; solo successivamente, e progressivamente, il faraone assunse misure che gli permisero di insediare funzionari saiti fidati nell'area tebana.\nIn linea di massima, il periodo saitico della XXVI dinastia fu indiscutibilmente di prosperit\u00e0 e splendore; l'Egitto torn\u00f2 a essere considerato potente in ambito mediterraneo anche se, pi\u00f9 che per meriti propri, il Paese acquist\u00f2 potere sempre maggiore in funzione di quanto, invece, ne perdesse l'Assiria il cui re Assurbanipal, rientrato dall'avventura egizia, si era trovato a dover fronteggiare una situazione interna, e alle frontiere, di difficile gestione. Psammetico I approfitt\u00f2 in particolare, nel 653 a.C., dello scontro tra gli assiri e gli elamiti per liberarsi del giogo di Assurbanipal scacciando le guarnigioni assire, che erano rimaste a presidiare il Paese, fin oltre Ashdod, in Palestina. Alla morte di Assurbanipal tuttavia, nel 627 a.C., i suoi figli si disputarono il potere; del disordine conseguente approfitt\u00f2 il re di Caldea, Nabopolassar (Nab\u00fb-apal-usur) che occup\u00f2 Uruk nel 626 e si proclam\u00f2 re di Babilonia nel 616. Contemporaneamente, nel 629/627 a.C., gli Sciti calarono sull'Assiria e avanzarono verso l'Egitto fermati da Psammetico I all'altezza di Ashdon; tale episodio fece comprendere a Psammetico quanto sarebbe stata grave la totale caduta dell'Assiria e lo spinse, perci\u00f2, ad allearsi con gli assiri contro Nabopolassar.\nNecao II, Nabopolassar e Nabucodonosor II.\nNel 610 a.C., alla morte di Psammetico I, gli succedette il figlio Necao II che prosegu\u00ec nella politica di alleanza con quanto restava della potenza assira. Quando Medi e Babilonesi si impadronirono di Harran nel 609/608 a.C., Necao II attravers\u00f2 l'Eufrate e, pur non riuscendo a riprendere Harran, tuttavia si impadron\u00ec della Palestina sconfiggendo il re di Giuda, Giosia, a Megiddo. Intervenne, inoltre, direttamente negli affari interni del regno di Israele destituendo Ioacaz, figlio di Giosia, sostituendolo con il di lui figlio, Elyaqim che regn\u00f2, tuttavia, con il nome di Ioiakim e ottenendo il tributo di Gerusalemme per circa 4 anni. Nel corso di questa campagna, gli Egizi raggiunsero e si attestarono a Karkemi\u0161.\nNabopolassar, dal suo canto, invi\u00f2 in Siria nel 605 a.C. il figlio, Nabucodonosor II (Nab\u00fb-kudurri-u\u1e63ur), che si impadron\u00ec di Karkemi\u0161 e insegu\u00ec le truppe egizie fino a Hamath, a sud di Aleppo, dove le annient\u00f2. L'azione di Nabucodonosor II, tuttavia, si arrest\u00f2 a Hamath essendo, nel frattempo, morto il padre Nabopolassar e dovendo egli rientrare a Babilonia per affermare il suo diritto al trono. Rientrato Nabucodonosor II nuovamente in area siriana nel 604 a.C., per riscuotere i tributi di Damasco, Tiro, Sidone e Gerusalemme, si scontr\u00f2 con Necao II, che riusc\u00ec per\u00f2 solo a riprendere Gaza, nel 601 a.C..\nLa politica estera di Necao II, tuttavia, dopo tale esperienza si indirizz\u00f2 pi\u00f9 compiutamente sul mondo greco con ampie aperture verso i coloni giunti al seguito dei mercenari; non solo incoraggi\u00f2 infatti i loro insediamenti mediante concessione di terre e benefici, ma preconizz\u00f2 la nascita di una flotta marittima in grado di rivaleggiare con le grandi potenze del Mediterraneo e del Mar Rosso. A tal fine pose mano, inoltre, a un progetto decisamente ambizioso: lo scavo di un canale navigabile che unisse il Mar Rosso con il Mediterraneo nello Uadi Tumilat un antico affluente del Nilo lungo circa 50\u00a0km gi\u00e0 all'epoca ormai in secca e sfruttato come via carovaniera. Il canale si sarebbe dovuto estendere dal ramo Pelusio del Nilo fino ai Laghi Amari; da qui un altro canale avrebbe raggiunto il Golfo di Suez sul Mar Rosso. Per l'impresa Necao II fece costruire appositamente anche una citt\u00e0, Per-Temu e impieg\u00f2 oltre 120.00 uomini, ma l'opera non venne completata. Necao II, di converso, riusc\u00ec nella realizzazione della flotta marittima che, sebbene non a livello delle altre marinerie mediterranee, purtuttavia ebbe il merito, per la prima volta nella storia grazie a marinai fenici, di circumnavigare l'Africa.\nDa Psammetico II a Psammetico III.\nAlla morte di Necao II, nel 595 a.C., gli succedette il figlio Psammetico II il cui regno dur\u00f2 tuttavia pochissimo, forse 6 anni. In questo breve periodo si interess\u00f2 anch'egli di politica estera, ma piuttosto che seguire le orme paterne in quanto a contatti con il Mediterraneo, prefer\u00ec influenzare nuovamente la politica della vicina Giudea. Qui, dopo il saccheggio di Gerusalemme del 597 a.C. da parte di Nabucodonosor II, regnava, perch\u00e9 posto sul trono dal re babilonese, Sedecia che Psammetico II ebbe tuttavia cura di sobillare contro l'alleato fino a giungere a un concilio anti-babilonese nel 594 a.C. che sfocer\u00e0, nel 591 a.C., in un'aperta rivolta di Sedecia e della Fenicia contro Nabucodonosor II.\nMorto nel 589 a.C. Psammetico II, gli succedette il figlio Kaaibra Apries che si trov\u00f2 immediatamente a dover affrontare i problemi derivanti proprio dalla rivolta di Sedecias alla quale l'Egitto prese attivamente parte. Nabucodonosor intervenne per sedare la rivolta e occup\u00f2 la Fenicia prendendo Sidone e tentando invano di occupare Tiro che assedi\u00f2, ma che resistette fino al 573 a.C. grazie ai rifornimenti che, costantemente, proprio Apries fece pervenire via mare, sfruttando la flotta fatta costruire da Necao II. Meno positivi furono i risultati per le forze egizie di terra che, intervenute a favore di Sedecias, vennero sconfitte e dovettero ritirarsi mentre, nel 587 a.C., Nabucodonosor occupava nuovamente Gerusalemme catturando, a Gerico, lo stesso re Sedecias e deportando gran parte della popolazione a Babilonia. La ribellione, tuttavia, non si sed\u00f2 del tutto e i partigiani del sacerdote Geremia assassinarono il governatore babilonese fuggendo poi, con il loro capo, in Egitto.\nApries, intanto, si trov\u00f2 a dover fronteggiare una precaria situazione interna con la rivolta della guarnigione di Elefantina, sedata dal generale Neshor. Poco dopo, nel 570 a.C., il principe Adikran di Cirene chiese aiuto all'alleato egizio per difendersi da invasioni doriche; Apries invi\u00f2 in supporto truppe mercenarie costituite da Machimoi che vennero sconfitte; al ritorno dalla campagna libica, scoppi\u00f2 una vera e propria guerra civile tra i Machimoi e i mercenari greci e carii che erano stanziati nel Paese. Durante tale precaria situazione politica, i Machimoi proclamarono re il generale Amasis che si era particolarmente distinto in una campagna che aveva visto opporsi il faraone Apries, nel 592 a.C., alle mire espansionistiche e di rivalsa degli ultimi eredi della dinastia kushita in Nubia.\nNello scontro tra le truppe mercenarie di Amasis e l'esercito di Apries, che inevitabilmente segu\u00ec tale proclamazione e che avvenne nel 570 a.C. a Momenfis, Apries fu ucciso; contestualmente Nabucodonosor, nel 568 a.C., cerc\u00f2 di approfittare dell'instabilit\u00e0 dell'Egitto per tentare una seconda invasione venendo tuttavia bloccato da Amasis.\nBench\u00e9 eletto re e supportato politicamente dai Machimoi, mercenari locali, Amasis si interess\u00f2 anche della sistemazione delle numerose comunit\u00e0 greche sparse nell'Egitto settentrionale; in tal senso riusc\u00ec a convincere, mediante la concessione di importanti privilegi economici e commerciali, tali comunit\u00e0 a concentrarsi in un'unica localit\u00e0, Naucratis, alla quale riconobbe il particolare \"status\" di emporio commerciale autonomo, con luoghi di culto propri; tale apertura far\u00e0 s\u00ec che l'area, e l'Egitto, raggiungano un livello di prosperit\u00e0 economica preminente nel panorama delle potenze commerciali del Mediterraneo. In politica estera, Amasis mantenne ottimi rapporti con la Grecia, stipul\u00f2 trattati di alleanza con Creso, re della Lidia, e con Policrate, tiranno di Samo, ammorbidendo anche i rapporti, precedentemente tesi, con Babilonia. Militarmente, si scontr\u00f2 con alcune citt\u00e0 di Cipro, ma i successi conseguiti in tal senso, gli consentirono di sfruttare al proprio servizio, commercialmente e militarmente, la potente flotta dell'isola.\nNel 546 a.C., tuttavia, la politica di alleanze di Amasis era destinata a soccombere dinanzi all'avanzata sempre pi\u00f9 preponderante della potenza persiana: nel 546 a.C., infatti, Ciro II di Persia invase la Lidia e sette anni dopo, nel 539 a.C., fu la volta di Babilonia; solo la morte di Ciro, nel 529 a.C., ritarder\u00e0, sia pur brevemente, l'invasione dell'Egitto. Alla morte di Amasis, nel 526 a.C., gli subentrer\u00e0 Psammetico III, ma l'anno successivo, nel 525 a.C., Cambise II di Persia, successore di Ciro, marci\u00f2 sull'Egitto sconfiggendo Psammetico III sul ramo Pelusio del Nilo. Il faraone si rifugi\u00f2 a Menfi, ma la citt\u00e0 venne catturata e Psammetico deportato a Susa.\n\u00c8 il 525 a.C. e l'Egitto diviene una satrapia, ovvero una provincia, dell'Impero achemenide.\nXXVII dinastia (1\u00aa dominazione persiana) (525 - 402 a.C.).\nSe \u00e8 vero che la sconfitta di Pelusio, favorita dalla defezione di alcuni alleati e dagli appoggi delle popolazioni beduine del Sinai, segn\u00f2 la fine della politica egizia, \u00e8 altrettanto vero che Cambise II pot\u00e9 contare anche sull'accoglienza favorevole di minoranze locali, come quella giudaica di Elefantina, e di membri dell'alta aristocrazia egizia come Ugiahorresn\u00e9, archiatra e sacerdote di Sais. Quest'ultimo sulla statua che lo rappresenta, nota come \"Naoforo vaticano\", elogia Cambise come grande re dell'Egitto e a lui si dovrebbe la titolatura faraonica, sia pure ridotta a tre soli nomi, assunta dal re persiano come primo re della XXVII dinastia: Mestyu-ra Khamebet.\nTitolatura di Cambise II quale re dell'Egitto.\nNel 522 a.C. Cambise affid\u00f2 la satrapia d'Egitto ad Ariande dovendo tornare in patria per contrastare una rivolta fomentata dal pretendente al trono Gaumata. Scrittori successivi, come Erodoto o Ctesia di Cnido, tacciarono Cambise, e pi\u00f9 in generale i re persiani, di crudelt\u00e0 gratuite, brutalit\u00e0 e sacrilegio; \u00e8 da ritenersi, tuttavia, che tali affermazioni fossero dettate dal pregiudizio greco nei confronti dell'antico nemico; \u00e8 infatti noto, al contrario, che nell'anno sesto di Cambise si tenne il funerale solenne di un bue Api, che, come testimoniato dall'iscrizione del Naoforo vaticano, furono restituiti privilegi a complessi templari e la stessa spedizione di Cambise verso l'oasi di Siwa, nel corso della quale il re perse un'intera armata, era molto verosimilmente dettata dal sentito bisogno, come poi sar\u00e0 anche di Alessandro Magno, di essere riconosciuto come vero re dell'Egitto dall'oracolo di Amon ivi esistente. La cattiva fama dell'amministrazione in Egitto \u00e8 verosimilmente da imputarsi alla gestione del satrapo Ariande che dapprima destituito da una rivolta, venne poi reinsediato da Dario I, che era succeduto al padre sul trono di Persia nel 522 a.C., che successivamente, tuttavia, lo fece condannare a morte per tradimento sostituendolo, quale satrapo, con Ferendate.\nSotto il profilo politico e infrastrutturale i re persiani, ritenendo l'Egitto la pi\u00f9 ricca delle satrapie, valorizzarono i centri di studio egizi e restituirono ai templi le loro antiche prerogative.\nDario I fece inoltre costruire un tempio dedicato a Seth a Hibis, nell'oasi di Kharga, ordin\u00f2 lavori di restauro a Busiris e a El-Khab, e fece riaprire le cave dello Uadi Hammamat. Anche sotto il profilo legislativo tent\u00f2 la redazione di un codice: prima del dicembre del 518 a.C., infatti, egli aveva richiesto ad Ariande di inviargli saggi, scribi, guerrieri, sacerdoti, in grado di erudirlo sulle leggi locali.\nTale atteggiamento appare confermare che le intenzioni dei re persiani fossero appunto quelle di valorizzare il Paese e non, come riportato dagli scritti posteriori di autori greci, di sfruttarlo o depotenziarlo.\nXXVII dinastia (525 - 359 a.C.).\nDate le premesse, il periodo della prima dominazione persiana si avviava a essere, per l'Egitto, un momento di profonda prosperit\u00e0 e ordine, ma le vicende internazionali -specie nell'area mediterranea- portarono ad altre conseguenze. Nel 490 a.C. i greci sconfissero l'esercito persiano nella Battaglia di Maratona e Dario fu perci\u00f2 costretto a concentrare la propria attenzione su un altro fronte; ne approfitt\u00f2 il delta nilotico che si ribell\u00f2 nel 486 a.C.. Essendo nel frattempo morto Dario, gli succedette sul trono di Persia e d'Egitto Serse (X\u0161aya-\u1e5b\u0161\u0101) che intervenne stroncando duramente la rivolta e ponendo a capo della satrapia il proprio fratello Achemene il quale amministr\u00f2 il paese con tale durezza che ancora secoli dopo il nome di Serse verr\u00e0 ricordato nei testi egizi con appellativi di riprovazione. Nel 480 a.C. Achemene comand\u00f2, per conto del fratello, la flotta egizia, forte di circa 200 navi, nella Battaglia di Salamina che si concluse con la disfatta persiana cui segu\u00ec, nel 465 a.C., l'assassinio di Serse cui succedette, solo per alcuni mesi, Artabano a sua volta ucciso e sostituito, nello stesso 465 a.C., da Artaserse I.\nFine della prima dinastia persiana e la XXVIII dinastia.\nApprofittando dei disordini in area persiana, Inaros, figlio dell'ultimo Psammetico, riusc\u00ec a riunire le forze nazionaliste del Delta e, affiancato dal principe Amirteo, discendente dei re saiti, si impadron\u00ec del Basso Egitto ottenendo, peraltro, l'alleanza di Atene che invi\u00f2 una squadra navale per contrastare i persiani. Lo scontro navale, nel corso del quale trov\u00f2 la morte Achemene, ebbe luogo a Papremi; sconfitta la flotta persiana gli insorti raggiunsero e occuparono Menfi. Dopo alterne vicende, i persiani primeggiarono catturando Inaros che venne giustiziato nel 454 a.C.. Achemene venne sostituito, quale satrapo, da Arsame che, onde evitare il nuovo riacutizzarsi di spinte nazionaliste, conferm\u00f2 nei loro incarichi i figli di Inaros. Contestualmente greci e persiani giunsero a un trattato di pace che port\u00f2 un periodo di tranquillit\u00e0 nell'Egitto; i funzionari persiani, inoltre, sempre pi\u00f9 acquisirono usi e costumi locali giungendo a egittizzare i propri nomi.\nNel 424 a.C., alla morte di Artaserse I, il potere venne assunto da Dario II di Persia appoggiato in special modo dalla comunit\u00e0 giudea di Elefantina. Tale particolare appoggio politico riaccese tuttavia le mai sopite spinte nazionaliste e nell'anno diciassettesimo di Dario II, venne distrutto il tempio giudaico di Elefantina. Contestualmente, Sparta rinfocol\u00f2 le spinte di ribellione nell'area saitica tanto che, nel 404 a.C., alla morte di Dario II, Amirteo, nipote dell'omonimo principe alleato di Inaros, si autoproclam\u00f2 re fondando la XXVIII dinastia che, tuttavia, annovera lui come unico sovrano. Approfittando anche della difficile situazione persiana, che vedeva opporsi in una lotta fratricida per i diritti di successione al trono di Dario II, Artaserse II e Ciro II e che, quindi non consentiva alcun intervento esterno nella politica egizia, in breve tempo Amirteo venne riconosciuto re fino ad Assuan.\nLa XXVIII dinastia, il regno di Amirteo, dal 404 al 399 a.C., e delle ultime dinastie autoctone (la XXIX e la XXX) saranno, per meno di un secolo (dal 404 al 343 a.C.), gli ultimi periodi di indipendenza dell'antico Egitto.\nXXIX dinastia (399 - 380 a.C.).\nMolto sfumato \u00e8, storicamente e archeologicamente, l'evolversi della XXVIII dinastia e il destino del suo unico faraone Amirteo; \u00e8 noto che, nel 399 a.C. nacque la XXIX dinastia e subentr\u00f2 al trono Neferite I, ma anche di questo personaggio, forse originario di Mendes, si hanno scarse tracce e solo un unico testo in aramaico (oggi al Brooklyn Museum, papiro n.ro 13) lascia intendere che vi fu una lotta aperta per il trono. Nepherites I, pur facendosi incoronare per ovvi motivi politici a Menfi e a Sais, trasfer\u00ec la capitale a Mendes, sua citt\u00e0 natale, e individu\u00f2 come modello di re a cui rifarsi Psammetico I (XXVI dinastia) assumendone lo stesso \"nome di Horus\": \"Grande di cuore\".\nXXIX dinastia (399 - 380 a.C.).\nBench\u00e9 Manetone assegni a Neferite I sei anni di regno, non esistono evidenze archeologiche che vadano oltre il quarto e alla sua morte, nel 394/393 a.C., si accese la rivalit\u00e0 tra due fazioni contrapposte. La Cronaca demotica, unico documento che consenta, sia pure in maniera contorta, di risalire a una cronistoria del periodo, riferisce che il potere venne raggiunto da Hernebkha Muthis, figlio di Neferite I, ma solo per pochi mesi venendo poi detronizzato (forse ucciso) e sostituito da Psammuthis (Pa-sheri-en-Mut, ovvero \"il figlio di Mut\") considerato, tuttavia, un usurpatore. Questi, a sua volta, venne sostituito da Hakor che, a riprova dell'irregolarit\u00e0 del regno di Psammuthis, ne cancell\u00f2 il regno e si dichiar\u00f2 successore diretto di Nepherites I.\nAd Hakor succeder\u00e0, nel 380 a.C., Neferite II che, tuttavia, regner\u00e0 solo per alcuni mesi venendo soppiantato, dopo meno di vent'anni complessivi di regno della XXIX dinastia, da Nectanebo I fondatore dell'ultima dinastia locale, la XXX.\nXXX dinastia (380 - 343 a.C.).\nIl periodo di disordine durante la XXIX non doveva essersi tuttavia concluso con l'avvento della XXX dinastia: Nectanebo I, infatti, non solo non consider\u00f2 il breve regno di Nepherites II, ma dichiar\u00f2 il suo predecessore Achoris a sua volta usurpatore ricollegando il suo regno direttamente a Nepherites I. Scarse sono le notizie che possano consentire di inquadrare tale successione; l'ipotesi pi\u00f9 accreditata \u00e8 che si trattasse di due principi aventi uguali diritti al trono e forse parenti tra loro.\nXXX dinastia [380 (393) - 343 a.C.].\nIl regno di Nectanebo I dur\u00f2 14 anni durante i quali riusc\u00ec a imporre un certo rinnovamento nel Paese riscontrabile nella consistente attivit\u00e0 edilizia a Karnak e a Luxor, \"in primis\", nonch\u00e9 a Medinet Habu, El-khab, Tod, Elefantina, nel Tempio di Montu a Medamud e il quello di Seth a Kharga, ma anche in campo internazionale giacch\u00e9 suoi cartigli e oggetti risalenti al suo regno sono stati rinvenuti anche in area fenicia. La posizione dell'Egitto era tuttavia particolarmente delicata giacch\u00e9 anche le citt\u00e0 greche precedentemente alleate, e alle cui lotte contro il nemico persiano l'Egitto partecip\u00f2, lo consideravano non uno stato autonomo, bens\u00ec una satrapia ribelle. Nel 380 a.C., inoltre, approfittando della contesa interna all'Egitto per l'assunzione del potere, i persiani, ormai alleati con i greci, ripresero a premere sui confini anche se riuscirono a concretizzare un'azione strategicamente compiuta (per contrasti sul comando in capo delle operazioni) solo nel 373 a.C. In questa occasione, la flotta greca giunse per prima e, dopo brevi combattimenti, si apr\u00ec la strada verso Menfi penetrando nel Delta non dal ramo pelusico, come previsto, bens\u00ec dal mendesico orientale. Tuttavia, la diffidenza reciproca tra il greco Ificrate e il persiano Farnabazo II costrinse la forza di invasione a una lunga sosta di cui approfitt\u00f2 Nectanebo I che, miglior conoscitore dei luoghi e approfittando della piena nilotica, attacc\u00f2 le forze greco-persiane sconfiggendole e facendole ritirare. Dalla sconfitta deriv\u00f2 la rottura tra Ificrate (che rientr\u00f2 velocemente ad Atene, temendo una rappresaglia, sottraendo cos\u00ec la sua consistente componente marittima) e Farnabazo.\nEssendo ormai nulli i rapporti, in termini di alleanze, tra l'Egitto e le citt\u00e0 greche, l'impero achemenide avrebbe potuto agevolmente ritentare l'occupazione, ma la sua stessa eccessiva estensione, e il sistema delle satrapie, stavano mostrando i loro limiti in ci\u00f2 agevolate, peraltro, dall'et\u00e0 avanzata di Artaserse II di Persia: la Cappadocia si ribell\u00f2, unitamente alla Frigia, nel 368 a.C.; a tali aree ben presto si unirono Atene e Sparta, seguite dalla Caria, dalla Fenicia e dall'Armenia.\nL'Egitto, dal suo canto, stabil\u00ec contatti con i satrapi ribelli finanziandone alcuni, e ristabil\u00ec i legami con Sparta e Atene.\nNel 365 a.C. Nectanebo I associ\u00f2 al trono il figlio Teos che prese parte attiva alla rivolta contro l'impero, dapprima come comandante dell'esercito in nome del padre, quindi come re, a sua volta, quando assunse autonomamente il potere dal 363 a.C.. Riannodati i legami con la Grecia, nel 361 a.C. Teos tent\u00f2 di conquistare l'area siro-palestinese potendo contare sull'appoggio dell'ottantenne Agesilao II, re di Sparta con un contingente di mille opliti, e dell'ateniese Cabria, ammiraglio comandante della flotta greca. Dal suo canto, Teos mise in campo un contingente di circa 80.000 Machimoi.\nPer finanziare la guerra, e per il pagamento dei mercenari greci, Teos impose pesanti provvedimenti fiscali divenendo notevolmente impopolare; nel 360 a.C. il re si pose personalmente a capo della spedizione terrestre, dirigendosi verso la Fenicia ed essendo appoggiato, a mare, dalla flotta ateniese di Cabria; la reggenza in patria venne affidata al fratello Ciachepimu, mentre comandante dei Machimoi era il figlio di costui, Nectanebo. La campagna stava arridendo alle armi egizie quando, proditoriamente, Ciachepimu, approfittando del malcontento esistente, fece proclamare re, dall'esercito, il figlio Nectanebo II spalleggiato peraltro dallo spartano Agesilao mentre la flotta ateniese di Cabria faceva rientro in patria.\nA seguito della defezione greca e dell'usurpazione del nipote Nectanebo II, Teos si rifugi\u00f2 presso il suo avversario Artaserse II mentre Nectanebo II era costretto a rientrare velocemente in Egitto, sospendendo la campagna siro-palestinese, per contrastare il principe di Mendes che si era, nel frattempo, dichiarato discendente della XXIX dinastia e perci\u00f2 stesso avente diritto al trono. Nello scontro che ne segu\u00ec, grazie all'ingegno strategico di Agesilao di Sparta Nectanebo II ebbe la vittoria nell'autunno del 360 a.C.\nNectanebo II e la fine della XXX dinastia (2\u00aa dominazione persiana).\nCome il suo omonimo predecessore, Nectanebo II si dimostr\u00f2 particolarmente attento all'aspetto religioso del Paese che era, peraltro, ormai quasi l'unico aspetto socio-culturale ancora legato alle antiche tradizioni egizie. Si \u00e8 a conoscenza di suoi interventi praticamente in tutti i templi dell'Egitto e oltre cento sono le testimonianze di cui oggi si ha contezza. Quasi contestualmente al suo avvento al trono d'Egitto, poco prima della morte di Artaserse II, l'erede al trono di Persia, il futuro Artaserse III, nel 359 a.C. organizz\u00f2 una spedizione per riconquistare le aree siro-palestinesi, ma la morte del padre, lo costrinse a rientrare in patria per legittimare il suo diritto al trono; le continue rivolte nelle satrapie in Asia minore lo tennero poi lontano dall'Egitto sino al 352 a.C..\nNell'inverno del 351/350 a.C. Artaserse III tent\u00f2 la riconquista dell'Egitto venendo, tuttavia, pesantemente sconfitto dall'esercito di Nectanebo II. Tale fu il livello della sconfitta, che le citt\u00e0 greche e macedoni iniziarono la loro ribellione seguite dalla Fenicia che si alle\u00f2 all'Egitto; fu quindi la volta di Cipro, della Cilicia, della Giudea. Strategicamente, Nectanebo II avrebbe potuto assumere facilmente la preminenza e il comando delle provincie ribelli, ma si limit\u00f2, invece, a fornire 4.000 mercenari greci a Sidone quando questa, nel 346 a.C., venne assediata dall'esercito di Artaserse III. La vittoria arrise alle forze ribelli, ma fu l'unica: nel 344 a.C. Cipro si sottomise, Sidone venne nuovamente assediata e presa, Artaserse reclut\u00f2 mercenari greci al comando di due dei migliori strateghi del tempo, l'eunuco Bagoas e Mentore di Rodi, che marciarono sull'Egitto nel 343 a.C..\nNectanebo II, dal suo canto, poteva disporre di forze esigue, 100.000 uomini di cui 40.000 mercenari greci e libici. Il nemico, tuttavia, disponeva di mercenari che avevano precedentemente gi\u00e0 combattuto per gli Egizi e che erano perci\u00f2 perfettamente a conoscenza delle difese dell'area del Delta; il periodo dell'anno peraltro, lontano dalle inondazioni, non consent\u00ec alle forze egizie di contare sugli allagamenti che erano stati alla base della vittoria di Nectanebo I nel 373 a.C..\nLe colonne dell'esercito persiano, sfruttando le conoscenze dei mercenari e della popolazione locale, costretta fungere da guida, penetrarono facilmente nel Delta nilotico e presero Pelusio (XIV nomo del Basso Egitto), Bubastis (XVIII nomo del Basso Egitto) e altre importanti piazzeforti dell'area dirigendosi quindi su Menfi da cui Nectanebo II fu costretto, perci\u00f2, a fuggire verso il sud, dapprima a Edfu e poi, forse, in Nubia presso il re di Napata, Nastasen.\nLa sconfitta e la fuga di Nectanebo II segnarono la fine dell'indipendenza egizia: i persiani conquistatori fecero radere al suolo le fortificazioni delle citt\u00e0 principali, saccheggiarono i templi di tutti i tesori e i documenti sacri di cui disponevano costringendo, quindi, i sacerdoti a pagare alti riscatti per riottenerli. Un barlume nazionalistico si ebbe nel periodo 338-335 a.C. con un effimero re Khababash che si sarebbe dichiarato successore di Nectanebo II, ma di cui non si ha che una vaga notizia ricavabile da una stele a lui intestata oggi al Museo Egizio di Berlino.\nLe dinastie \"di comodo\".\nCon la XXX dinastia, l'ultima egizia se si esclude la scintilla nazionalistica costituita da Khababash, si conclude l'elenco manetoniano, ma non la storia dell'antico Egitto che vedr\u00e0 susseguirsi sul trono sovrani di altri popoli che, considerando anche le ricchezze del Paese, non disdegneranno di assumere il nome di faraone e la relativa titolatura. Bench\u00e9 la storiografia e la cronologia egizia si interrompano con la XXX, si \u00e8 soliti far riferimento a tali successive dinastie indicandole, solo a titolo di comodit\u00e0, con numeri ancora progressivi. Avremo perci\u00f2, cos\u00ec, la XXXI, costituita da re persiani della 2\u00aa dominazione (342-332 a.C.), la XXXII macedone (332-305 a.C.), che vede tra i faraoni Alessandro Magno, la XXXIII (305-30 a.C.) meglio nota come \"Tolemaica\". A queste si aggiungeranno gli imperatori romani che, a loro volta, pur non costituendo una vera e propria dinastia, ambiranno a essere riconosciuti come sovrani d'Egitto accettandone la titolatura.\n\"XXXI dinastia\" (persiana) (342 - 332 a.C.).\nArtaserse III divenne faraone d'Egitto nel 343 a.C. circa anche grazie alle capacit\u00e0 strategiche di Bagoas e di Mentore di Rodi, ma fu proprio il primo di questi, Bagoas, che nel 338 a.C. fece avvelenare il re e i suoi figli, lasciandone in vita solo il pi\u00f9 giovane, Arsete, considerato il pi\u00f9 influenzabile, che sal\u00ec al trono nello stesso anno con il nome di Artaserse IV di Persia. Poco tempo dopo l'insediamento del nuovo re sul trono di Persia e d'Egitto, Filippo II di Macedonia vinceva la Battaglia di Cheronea (338 a.C.) cos\u00ec aggregando attorno a s\u00e9 una considerevole forza in grado di contrastare l'egemonia persiana.\nXXXI dinastia (342 - 332 a.C.).\nProprio a tale periodo di squilibrio dell'impero achemenide si dovrebbe il tentativo dell'effimero Khababash, dichiaratosi successore di Nectanebo II, di riprendere da Sais il governo dell'Egitto. Nel 336 a.C., per\u00f2, Bagoas avvelen\u00f2 anche Artaserse IV ponendo sul trono Dario III Codomano, appartenente a un ramo minore della famiglia degli Achemenidi. Tra i primi atti del nuovo re, l'avvelenamento di Bagoas prima di rivolgere la sua attenzione alle mire espansionistiche di Alessandro Magno deciso a sconfiggere definitivamente l'impero persiano. \nNel novembre del 333 a.C., dopo aver battuto le satrapie ribelli, Alessandro sconfisse Dario III nella Battaglia di Isso, costringendolo alla fuga. L'anno seguente, nel 332 a.C., il satrapo d'Egitto Mazakes consegn\u00f2 il Paese, senza combattere, ad Alessandro Magno che, per convalidare il suo diritto al trono, si rec\u00f2 presso l'oracolo di Amon, nell'Oasi di Siwa.\n\"XXXII dinastia\" (macedone) (332 - 305 a.C.).\nL'avvento di Alessandro Magno e dei macedoni segn\u00f2, di fatto, la fine dell'autonomia politica dell'Egitto che, bench\u00e9 ancora attivo in campo internazionale, lo era ormai semplicemente come provincia di un pi\u00f9 vasto impero che fattivamente differenziava la realt\u00e0 macedone da quella del bacino Mediterraneo e la stessa cultura locale, bench\u00e9 attrattiva per il mondo ellenistico, era accettata quasi come pittoresca, ma modellata, di fatto, sugli stili e i canoni della potenza egemone.\nXXXIII dinastia (tolemaica o lagide) (305 - 30 a.C.).\nChiesto sul letto di morte ad Alessandro chi dovesse essere il suo successore, questi rispose indistintamente. Alcuni interpretarono la risposta come Eracle, nel qual caso il riferimento sarebbe stato al figlio di Alessandro e Barsine, altri interpretarono la risposta con \"kratisto\", ovvero \"il migliore\". La successione perci\u00f2 si spacc\u00f2 tra due partiti contrapposti, quello che voleva fosse stato indicato Alessandro IV (figlio di Alessandro e Rossane), neonato, e Filippo III Arrideo (fratellastro di Alessandro Magno), infermo di mente. L'esercito perci\u00f2 elesse un reggente nella figura di Perdicca che per\u00f2, date le dimensioni dell'impero, pens\u00f2 di ripartire le responsabilit\u00e0 di governo distribuendo le diverse provincie, nel 320 a.C., ad altrettanti generali. A seguito della cosiddetta Spartizione di Babilonia, l'Egitto venne assegnato a Tolomeo I Sotere che, nel 305 a.C., alla morte di Alessandro IV, si proclam\u00f2 re dando cos\u00ec inizio alla dinastia che da lui prese il nome: tolemaica.\nFine della cultura egizia e contaminazioni.\nNell'ultimo millennio a.C. si erano succeduti in Egitto libici ed etiopici, ma mentre le dinastie da questi scaturite si erano fondamentalmente limitate ad adattarsi agli stili e alle strutture politico-sociali gi\u00e0 esistenti, con la 1\u00aa dominazione persiana si assiste alla vera perdita d'indipendenza del potere politico costituito dal faraone e la vera sudditanza del Paese a una nazione straniera di cui l'Egitto diventa solo una provincia.\nApparentemente, la dinastia tolemaica e, successivamente, la dominazione romana sembrarono voler ripristinare le antiche tradizioni e usanze, ma, di fatto, le differenti culture di cui erano portatrici perme\u00f2 l'Egitto ponendo l'accento principalmente sull'aspetto pi\u00f9 palese e politicamente pi\u00f9 aderente a un rapporto tra pari, quello religioso. Non \u00e8 da dimenticarsi, infatti, che a partire dalla dinastia ramesside, e ancor prima sia pure in forma embrionale con Amenofi III, la XVIII e il tentativo \"eretico\" di Akhenaton di sottrarvisi, il clero aveva sempre pi\u00f9 acquisito potere fino a governare il Paese e a diventare interlocutore delle varie dominazioni che si susseguirono. \nSotto il tolomei si giunse a un ulteriore rafforzamento di tale potere con l'istituzione di un'assemblea annuale nazionale, preceduta da riunioni regionali, nel corso della quale re, alti funzionari di Corte e sacerdoti convenivano e dettavano i principali orientamenti politici del paese che al clero, da sempre detentore di potere sulla popolazione minuta, competeva disseminare e far rispettare cos\u00ec garantendo al re il pieno potere sul popolo.\nQuanto tale compromesso avesse un valore per entrambe le parti in causa \u00e8 forse indirettamente desumibile dal fatto che, nel 118 a.C., al clero vennero restituite le rendite dei possedimenti divini che erano state sottratte all'atto della conquista macedone, rendite che verranno mantenute fino all'occupazione romana quando tutto il clero egizio, a qualunque dio facesse capo, venne sottoposto all'autorit\u00e0 di un magistrato, l'idiologo, sorta di sommo sacerdote a tutti sovraordinato. Ancora a dimostrazione del potere clericale, si considerino le opere in ambito templare realizzate durante la dinastia tolemaica, sia sotto il profilo del restauro dell'esistente, che dell'ampliamento o della costruzione \"ex-novo\" tanto che molte delle strutture ancor oggi visibili, come il tempio di Hathor a Dendera o quello di Horus a Edfu, bench\u00e9 risalenti agli albori della religiosit\u00e0 egizia, sono di fatto costruzioni che risalgono proprio al periodo greco-romano. La commistione tra i culti locali e quelli dei dominatori porter\u00e0 inoltre alla nascita di nuove divinit\u00e0, come Serapide, o all'espansione dei culti come quello di Iside, che sotto i romani raggiunger\u00e0 i posti pi\u00f9 lontani dell'impero, fino a poter vantare luoghi di culto come il romano Iseo Campense.\nSotto l'aspetto culturale, con i Tolomei si assiste a un tentativo di ritorno al classicismo e la stessa lingua scritta si avvicina pi\u00f9 al geroglifico del Medio Regno che non a quello contemporaneo, ma questa volont\u00e0 di mantenere una sorta di purezza delle origini ben presto si trasformer\u00e0 in un immobilismo che spinger\u00e0 il clero alla sterile ricerca della perfezione del rituale, in una sorta di bizantinismo \"ante litteram\", in luogo dell'antica religiosit\u00e0. Anche sotto il profilo artistico, se \u00e8 vero che la statuaria e i rilievi parietali possono apparire molto simili a quelli pi\u00f9 antichi, di fatto, \u00e8 palese l'influsso greco.\nNon furono scevri dal subire l'innegabile attrazione dell'Egitto gli imperatori romani che, se ne restarono affascinati artisticamente tanto da spendere immani risorse per esportare i manufatti pi\u00f9 antichi, gli obelischi, altrettanto lo furono anche politicamente, per le immense ricchezze naturali che garantiva in frumento e cereali e che seppero sfruttare rendendo il Paese una tra le pi\u00f9 importanti, se non la pi\u00f9 importante, delle province di Roma. In tale quadro, e anche nel tentativo di rendersi pi\u00f9 accettati dalla popolazione locale, non furono pochi gli imperatori che iscrissero il proprio nome nei cartigli faraonici, normalmente preceduti dal titolo Autokrator, ovvero l'epiteto greco che indica il soggetto politico che esercita potere assoluto, non limitato da forze superiori. \nUltimo imperatore romano a disporre di un cartiglio faraonico fu Massimino Daia (305 - 313 d.C.) e non si \u00e8 a conoscenza di cartigli a partire da Licinio.\nUltimi barlumi: il regno di Meroe.\nCon la XXV dinastia il Paese venne governato da re \"kushiti\", ovvero provenienti dall'area Nubiana, i cosiddetti \"faraoni neri\"; ma l'avvento dei persiani e l'ascesa al trono della XXVI dinastia, costrinsero i re kushiti a rientrare nella terra d'origine divenendo, di fatto, re di una realt\u00e0 locale gravitante attorno alla capitale Napata, in quella che i greci, nel III secolo a.C., denomineranno Etiopia. Costretti a spingersi ancora pi\u00f9 a sud, a Meroe, i re kushiti stabilirono un regno che, almeno nei primi tempi del dominio tolemaico, arriver\u00e0 sino ad Assuan, con purezza delle tradizioni, dei costumi e della societ\u00e0 che si rifacevano pienamente a quelli faraonici pur non avendo politicamente nessun legame con l'Egitto. \nSe Pi(ankh)y, fondatore della XXV dinastia, all'atto di assunzione del potere si sentiva pienamente egizio, anche i re meroiti si ritennero pienamente discendenti da quelle dinastie e, a riprova di tale sentito legame, si considerino le necropoli nubiane in cui campeggiano oltre 200 piramidi quando, nel paese in cui erano nate, non ne venivano erette ormai da centinaia, se non migliaia, di anni.\nFino al II secolo a.C. inoltrato i meroiti mantennero anche la lingua egizia, che abbandonarono solo gradatamente per la lingua meroita, comunque basata, per i testi scritti, su una origine geroglifica e demotica. Sotto il profilo politico, le dinastie di Meroe, di cui poche o nulle notizie si hanno, ben presto lasciarono spazio a un sistema di governo locale, basato sul matriarcato, retto da una \"Kdke\" (o Kandake), Candace.\nPoco o nulla si sa della storia del mitico regno di Meroe, vagheggiato miticamente spesso come \"Isola di Meroe\", che ebbe rapporti sporadici con Roma fino almeno al IV secolo d.C. e la cui ubicazione e ricchezza ben presto, nell'immaginario greco, si confusero con l'ancora misteriosa e non meglio precisata India.\nSe qualcosa assimila il regno di Meroe all'Egitto antico, \u00e8 di certo la sua data di scomparsa giacch\u00e9 se ne perdono le tracce nel 350 d.C. sotto i colpi del Regno di Axum che impose il cristianesimo. Ultimi barlumi di Egitto e dell'antica religione, si ritrovano nei Ta-seti, i Begia, discendenti dei meroiti, quelli che i romani chiamarono Blemi, che furono gli ultimi adoratori di Iside nel File dove, nel 394 d.C., venne scritto l'ultimo testo geroglifico prima che il politeismo venisse soppiantato dall'editto Teodosiano prima e, nel VI secolo d.C., dagli editti di Giustiniano I."}
{"id": "1585403", "revid": "1564499", "url": "https://it.wikipedia.org/wiki?curid=1585403", "title": "La leggenda dei monti naviganti", "text": "La leggenda dei monti naviganti \u00e8 un libro di viaggi di Paolo Rumiz. \nNarra di due viaggi, effettuati nel 2003 e 2006, sulle due maggiori catene montuose italiane, le Alpi e gli Appennini.\nLe Alpi.\nDal mare alla Drava.\nIl viaggio comincia nell'Adriatico in Croazia, nei pressi di Fiume.\nRicerca del punto d'inizio delle Alpi.\nVisita ai luoghi della prima guerra mondiale sull'Isonzo, alternati alla testimonianze di sopravvissuti alla guerra.\nStoria degli orsi, numerosissimi in Slovenia, che vengono importati o sconfinano in Italia e viaggiano spinti dalla loro curiosit\u00e0 naturale.\nViaggio in bicicletta fino a Lubiana e riflessione sulla crisi di identit\u00e0 slovena.\nCamminata in montagna in Carinzia con J\u00f6rg Haider.\nDal Tagliamento al Vajont.\nPellegrinaggio con Mauro Corona a vedere la frana che caus\u00f2 la tragedia del Vajont.\nDal Piave all'Adige.\nNel traffico intasato della pianura veneta.\nRiflessioni sulla rovina del paesaggio veneto, la desertificazione del Piave.\nL'estinzione dell'agricoltura e della cultura mondo contadino.\nIncontro e arrampicata con Mario Rigoni Stern.\nUn suonatore di violoncello nel bosco.\nLe grappe di frate Lino all'eremo di Pietralba.\nDalle cime del Brenta all'Inn.\nLa reintroduzione degli orsi in Trentino e il dibattito tra i favorevoli e i contrari.\nIncontro con Ryszard Kapu\u015bci\u0144ski a Bolzano.\nViaggio in treno da Verona verso Monaco di Baviera.\nRiflessioni sull'orgoglio localistico dei bavaresi.\nDalle Venoste alla Valtellina.\nLa scomparsa di Herr Helmut Simon, scopritore di \u00d6tzi e storia di come la provincia di Bolzano riusc\u00ec a sottrarlo all'Austria.\nSalita in bici verso il passo dello Stelvio.\nViaggio in treno in Svizzera attraverso il canton Grigioni.\nIncontro con Fausto De Stefani, alpinista conquistatore dei quattordici Ottomila.\nIncontro con Walter Bonatti, uno dei pi\u00f9 grandi alpinisti del mondo.\nDa Chiavenna al Ticino.\nI lavori di traforo per il grande tunnel del Gottardo.\nViaggio nel cantone di Schwyz e riflessione sulla xenofobia svizzera.\nValle Bavona, dove gli abitanti hanno rifiutato l'elettricit\u00e0 gratuita offerta alla costruzione della diga.\nDal Rosa al Bianco.\nIl ghiacciaio del Belvedere che si muove ad una velocit\u00e0 di trecento metri all'anno a causa del cambiamento del clima.\nIncontro con Genulin, patriarca e memoria storica del paese di Curino in provincia di Biella.\nStoria di Francesco Bider, operaio del biellese, che si arruol\u00f2 volontarion nel UCK e mor\u00ec in guerra.\nPernottamento all'Ospizio presso il Gran San Bernardo.\nMonte Bianco: il tentativo degli abitanti locali di chiudere il tunnel dopo la catastrofe del 1999.\nDal Gran Paradiso a Nizza.\nNei pressi del Gran Paradiso, discussione con un locale sul declino della vita montana dovuta all'industrializzazione; l'Olivetti pi\u00f9 rispettosa della Fiat della cultura montanara degli operai.\nIncontro con Diego De Castro, testimone dell'inizio della Grande Guerra.\nScalata in bici del Colle dell'Agnello alla vigilia del Giro d'Italia 2001.\nViaggio in bici fino a Nizza; scippo alla periferia e decisione di tornare in Italia.\nGli Appennini.\nDa Savona alla Trebbia.\n\"Tutto cominci\u00f2 nel buio\": L'idea di fare un viaggio sugli Appennini venne a Rumiz dopo un servizio giornalistico sul nuovo traforo per l'alta velocit\u00e0 tra Firenze e Bologna. Le proteste di alcuni lettori contro l'impatto ambientale dei trafori ferroviari lo spinsero a conoscere meglio i monti che costituiscono la spina dorsale dell'Italia.\n\"Il rettilineo non accorcia un bel niente\": Il viaggio viene effettuato su una Topolino, un'auto vecchia e lenta, di proposito per apprezzare maggiormente il paesaggio. Le regole del viaggio richiedono di usare solo strade secondarie ed evitare i centri abitati maggiori.\n\"L'ultima trincea di don Luciano\": Ad accompagnare Paolo Rumiz \u00e8 l'amico Albano Marcarini. La prima tappa in Liguria li porta ai passi Faiallo e del Turchino; poi in Piemonte. Nel paese di Dova Superiore incontrano il parroco don Luciano, che gli racconta dell'abbandono delle montagne e della perdita della cultura locale.\n\"Sulle tracce di Gurcio Tignoso\": al valico di Capanne di C\u00f2sola incontrano un gruppo di musicisti popolari. I luoghi portano la memoria dei passaggi di Annibale e Federico Barbarossa e storie di briganti e di abati irlandesi.\nIl compagno di viaggio Albano ritorna a Milano.\n\"Persi nella piana ipermercata\": Sosta in pianura, presso Fiorenzuola, con ricordi della devastazione causata dai cosacchi dopo la battaglia della Trebbia. Incontro con Vinicio Capossela e la sua banda.\nDalla Val d'Arda alla Lucchesia.\n\"La principessa delle balene\": Presso Castell'Arquato l'auto ha dei problemi e bisogna far arrivare una dinamo di ricambio da Bologna.\nNel frattempo una locale accompagna Rumiz in val Nure.\nPoi incontra l'artista antropologa Claudia Losi che lo porta a vedere una balena fossile.\n\"Zwanzig Personen in Automobil\": Storie passate di domatori d'orsi. La montagna \u00e8 vuota d'uomini e piena di animali.\n\"Il lupo e le signore degli agnelli\":\nNelle valli di Zeri, incontro con le donne di un consorzio di allevatrici di pecore.\nLa presenza invisibile del lupo.\nIncontro con Nanni Barbero, che racconta come la cornamusa sia arrivata nelle terre del nord dall'Appennino.\n\"Attenti ai Buioni\": Traversata delle Alpi Apuane. Storie di lotta partigiana. Lo speleologo Andrea Gobetti racconta dei fantasmi Buioni. Pellegrinaggio alla casa di Fosco Maraini. Alla sera, incontro con l'attore Giuseppe Cederna e riflessione su come il suicidio di un amico abbia spinto entrambi a viaggiare.\nDall'Abetone alla Romagna.\n\"Le vacche vadano al piano\": Tentativo di passare dalla Toscana all Emilia usando un passo minore. Ma due tentativi falliscono su strade impassabili e Rumiz \u00e8 costretto a fare l'Abetone.\n\"L'oro di Felix Pedro\": A Fanano, storia di Felice Pedroni, emigrato in Alasca che scopr\u00ec la pi\u00f9 grande vena d'oro del mondo. Incontro con un \"elfo\", membro di un gruppo che rifiuta la tecnologia e vive alla maniera antica. Visita a Francesco Guccini e storie di emigrazioni. L'amico Franco Poselli si unisce al viaggio. Ricordo di Tiziano Terzani.\n\"Il boa che uccide i torrenti\":\nVisita al cimitero tedesco sul passo della Futa. Discesa al Mugello. Tutti i fiumi sono scomparsi, l'acqua risucchiata dallo scavo del tunnel per la Tav.\n\"Mugugni sul fatal sacello\": Visita alla cappella di Mussolini a Predappio.\n\"I fascisti peggio dei tud\u00f2sc\": A Meldola, rievocazione di Antonio Carini, eroe partigiano massacrato dai fascisti.\nDal Montefeltro ai Sibillini.\n\"Il cielo si oscura, governo ladro\":\nEntrata nelle Marche. Nel Montefeltro i viaggiatori sono sorpresi da un temporale. L'auto fa acqua e sono costretti a fermarsi ad una locanda. Tappa a Pennabilli, paese di Tonino Guerra.\n\"Donna in nero con temporale\":\nCi si ferma per la notte all'eremo di Fonte Avellana.\n\"Hitler, Ginetto e san Severo\":\nPassaggio per Pioraco, il comune dai nomi pi\u00f9 pazzi d'Italia.\nIl compagno di viaggio lascia Rumiz di nuovo solo.\nIncontro con Ginetto, che \u00e8 stato internato in Germania e si \u00e8 costruito da solo la cappella dove sposarsi.\nDai monti Reatini al Molise.\n\"Immanis horribilisque specus\":\nTra i monti Sibillini e i monti Reatini c'\u00e8 sentore di negromanzia e d\u00e8i etruschi.\nIl paesaggio \u00e8 quasi deserto.\n\"Ottava rima e rag\u00f9\": A Villa Pulcini, un villaggio quasi abbandonato, Rumiz incontra gli ultimi praticanti della tradizione orale della sfida poetica all'ottava rima.\n\"Dove i monti diventano arcipelago\":\nDopo una fermata ad Amatrice per l'inevitabile pasta all'amatriciana, Rumiz prosegue attraverso il\nparco nazionale del Gran Sasso e Monti della Laga sotto un cielo plumbeo. Si ferma per la notte presso una famiglia che abita in una rocca.\n\"Dispersi nelle Terre di mezzo\":\nIl figlio Andrea raggiunge Rumiz per una parte del viaggio. Attraversata della Maiella ed entrata nel Molise.\n\"Del brutto tempo e dei santi\":\nRievocazione dei riti contro il maltempo e delle tradizioni di origine pagana avversate dalla Chiesa.\n\"Vacche lombarde in Terronia\":\nAlla ricerca dei tratturi. Come la politica ha distrutto la transumanza.\n\"La nostalgia di Carmelina\": Sosta tra i casari del Molise. Nostalgia per la transumanza abolita.\nDal Sannio all'Ofanto.\n\"Un'onda lunga di alture viola\":\nA Pietracatella, vicino al lago del fiume Fortore, festa di sant'Antonio da Padova con benedizione delle trebbiatrici. Tracce dei Fenici: si dice che la battaglia di Canne si sia svolta in questi luoghi e in seguito i soldati di Annibale si siano stabiliti in queste terre.\n\"Statale 17, sembri esplodere di sole\": Percorso sulla Statale Diciassette, cantata da Guccini, e primo tratto di rettilineo del viaggio.\n\"Sulle ali dello spirito santo\":\nAquilonia Vecchia in Campania, cittadina fantasma distrutta dal terremoto nel 1930. In origine si chiamava Carbonara, ma fu rinominata per punizione contro la sua opposizione all'Unit\u00e0 d'Italia.\nAvvistamento di un falco di palude femmina.\n\"Inno ai cornuti volontari\":\nFesta di san Vito a Rapone, in Basilicata.\nReincontro con Vinicio Capossela, che porta Rumiz a Calitri, paese d'origine della sua famiglia.\nIl culto dei santi \u00e8 qui politeismo puro.\nDagli Alburni al Pollino.\n\"Praticamente Armageddon\":\nRisulta quasi impossibile oltrepassare l'autostrada Napoli-Reggio.\nIncontro con un pullman di emigranti siciliani diretto a D\u00fcsseldorf.\nLo spopolamento dei paesi del sud.\n\"Sali, la Madonna ti aspetta\":\nVisita al santuario di Santa Maria di Novi Velia in compagnia dell'antropologo Marino Niola, che racconta delle dee madri di queste terre.\n\"Dell'inevitabilit\u00e0 del viaggiare\":\nRiflessioni sull'importanza del viaggio e sull'origine del Touring Club Italiano e sulle sue vecchie mappe.\n\"Dove Nerina si svela una signora\":\nLa vecchia Topolino fa simpatia anche ai vigili, che fermano Rumiz solo per ammirarla.\nDal Crati a Capo Sud.\n\"Guida al centro e avanti\":\nIn Calabria tutti gli automobilisti guidano al centro della strada.\n\"Gamberoni verdi sul parabrezza\":\nNella Sila Greca dove nel 2000 Rumiz vide le prime locuste in Italia.\n\"Il miracolo di Santa Maria Assunta\":\nAttraversamento della Sila nel caldo torrido. I paesi si svegliano alla vita nel mezzo della notte.\n\"Nella Bocca del vento\":\nNel punto pi\u00f9 stretto del continente, un forte vento soffia dal Tirreno allo Ionio.\nA Serra San Bruno, paese dall'aspetto subalpino, si assiste, in un ristorante, ad una pubblica condanna.\nSull'Aspromonte l'auto si guasta; fortunatamente un escursionista incontrato per caso la sa aggiustare.\n\"L'ultima dea di pietra\":\nSalita al Monte Cocuzza, ultimo baluardo degli Appennini.\nIl disinteresse della politica per le risorse del territorio e la fuga della popolazione.\n\"Una birra, una tovaglia, la risacca\":\nDiscesa lungo la strada fatta da Garibaldi nel 1862 fino al punto pi\u00f9 a sud della penisola."}
{"id": "1585406", "revid": "1305772", "url": "https://it.wikipedia.org/wiki?curid=1585406", "title": "Ligustrum vulgare", "text": "Il ligustro (nome scientifico \"Ligustrum vulgare\" ) \u00e8 una pianta cespugliosa dai delicati fiori bianchi appartenente alla famiglia delle Oleaceae.\nEtimologia.\nIl nome del genere (\"Ligustrum - Legare\") deriva da un antico nome latino, gi\u00e0 usato da Gaio Plinio Secondo (23 \u2013 79]) scrittore, ammiraglio e naturalista romano e da Virgilio (70 a.C. \u2013 19 a.C.) poeta romano, per le piante chiamate volgarmente ligustro o olivella. ll primo botanico a usare questo nome associato al \"ligustro\" \u00e8 stato Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone; mentre in \"tempi moderni\" \u00e8 stato il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) a usare questo vocabolo con valore di genere. L'epiteto specifico (\"vulgare\") significa \"comune, consueto\".\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 7. 1753\" del 1753.\nDescrizione.\nQueste piante possono arrivare fino ad una altezza di 5 - 12 dm (massimo 30 dm). La forma biologica \u00e8 nano-fanerofita (NP), sono piante perenni e legnose, con gemme svernanti poste ad un'altezza dal suolo tra i 30\u00a0cm e i 2 metri. Queste piante possono essere considerate anche una fanerofite arboree (P scap) o fanerofite cespugliose (P caesp) a seconda del tipo di crescita. Alla base del fusto si formano diversi stoloni che diffondendosi per via vegetativa creano densi cespugli. In genere queste piante sono profumate.\nFusto.\nLa parte aerea del fusto \u00e8 cespugliosa e prostrata con una corteccia colorata di bruno-verdastro, superficie liscia con lenticelle subrotonde o ellittiche in posizione trasversa. I rami sono minutamente pubescenti (glabro nel resto). Dimensione delle lenticelle = 1\u00a0mm.\nFoglie.\nLe foglie sono intere, coriacee e lucide, verdi su entrambe le facce ed hanno un portamento opposto; formano dei verticilli a 2 a 2 e ogni verticillo \u00e8 posizionato a 90\u00b0 rispetto a quello sottostante. In genere le foglie sono caduche (nelle zone climatiche pi\u00f9 calde come nel Mediterraneo sono pi\u00f9 o meno persistenti anche durante la stagione invernale). Le foglie sono picciolate e si dividono in foglie basali (quelle dei rami pi\u00f9 bassi) con una lamina ellittica e quelle apicali con lamine lanceolate. Le stipole sono assenti. Lunghezza del picciolo: 2\u00a0mm. Dimensione delle foglie basali: larghezza 12\u00a0mm; lunghezza 16\u00a0mm. Dimensione delle foglie apicali: larghezza 10 \u2013 15\u00a0mm; lunghezza 30 \u2013 40\u00a0mm.\nInfiorescenza.\nLe infiorescenze sono formate da pannocchie terminali con forme ovato-piramidali. I fiori sono raccolti densamente. Sono molto profumate.\nFrutti.\nIl frutto \u00e8 una bacca subsferica carnosa con 1 - 4 semi. Il colore in genere \u00e8 nero lucido. Dimensione della bacca: 6 \u2013 8\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza di questa specie (Oleaceae) comprende 25 generi e circa 600 specie (29 generi e 600 specie secondo altri Autori oppure 24 generi con 615 specie) con distribuzione cosmopolita dalle regioni tropicali fino a quelle temperate. Il genere di questa specie \u00e8 descritto all'interno della sottotrib\u00f9 Ligustrinae (trib\u00f9 Oleeae); gruppo botanico caratterizzato dalla presenza di flavoni glicosidi, ovario con 2 ovuli penduli per loculo, vasi multipli e fibre libriformi nel legno.\nI coltivatori e giardinieri dividono le specie del genere \"Ligustrum\" in due gruppi: (1) specie a rami e foglie glabre e (2) specie a giovani rami, foglie od infiorescenze pubescenti. La specie di questa voce appartiene al secondo gruppo; in particolare ad un ulteriore sottogruppo con la parte tubolare della corolla pi\u00f9 corta dei lobi.\nIl numero cromosomico di \"L. vulgare\" \u00e8: 2n = 46.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nGiardinaggio.\nQuesta pianta \u00e8 spesso coltivata nei giardini, nei parchi e in vicinanza delle case coloniche per formare siepi e muretti. Inoltre per la tolleranza all'inquinamento \u00e8 usata come alberature stradali. \u00c8 pianta molto visitata dalle api, che ne raccolgono polline ed abbondante nettare.\nAltri usi.\nLe bacche contengono una sostanza colorante usata in Chimica di laboratorio, la \"Ligulina\", per rilevare, col viraggio di colore, il pH delle soluzioni liquide.\nAltre notizie.\nIl ligustro in altre lingue \u00e8 chiamato nei seguenti modi:"}
{"id": "1585419", "revid": "125699200", "url": "https://it.wikipedia.org/wiki?curid=1585419", "title": "Obsesi\u00f3n", "text": "Obsesi\u00f3n \u00e8 un singolo degli Aventura pubblicato il 2 luglio 2002. Tratto dal loro secondo album \"We Broke the Rules\", \u00e8 diventato un successo internazionale a cavallo fra il 2003 ed il 2004. La voce femminile nel ritornello del brano - in spagnolo - \u00e8 quella della cantante Judy Santos, che nonostante il cognome non ha alcun vincolo di parentela con i componenti del gruppo.\nIn Italia viene trasmessa nell'estate 2003, pur entrando nelle classifiche soltanto in autunno. Il singolo ottiene un enorme successo, rimanendo in vetta alla classifica per 16 settimane e nella classifica dei singoli pi\u00f9 venduti per 8 mesi. \"Obsesi\u00f2n\" ha contribuito notevolmente al lancio dello stile di danza bachata nelle sale italiane.\n\"Obsesi\u00f3n\" ha raggiunto la vetta delle classifiche dei singoli pi\u00f9 venduti anche in Francia, Germania, Spagna, Paesi Bassi, Belgio, Austria, Grecia, Romania e Slovenia."}
{"id": "1585422", "revid": "6923", "url": "https://it.wikipedia.org/wiki?curid=1585422", "title": "Fallowfield", "text": "Fallowfield \u00e8 un quartiere di Manchester (Regno Unito) situato a circa 4\u00a0km dal centro della citt\u00e0, in direzione sud. Diviso in due in senso nord/sud da Wilmslow Road, ha 14.121 abitanti. Il quartiere, ben collegato con il centro e con il campus centrale dell'University of Manchester, \u00e8 caratterizzato dalla altissima presenza di studenti, dovuta al campus secondario (Fallowfield Campus, 3.500 studenti) della stessa Universit\u00e0."}
{"id": "1585423", "revid": "1216132", "url": "https://it.wikipedia.org/wiki?curid=1585423", "title": "Il bell'Antonio (romanzo)", "text": "Il bell'Antonio \u00e8 un romanzo di Vitaliano Brancati pubblicato nel 1949.\nPer questo romanzo Brancati ricever\u00e0, nel 1950 il Premio Bagutta.\nTrama.\n1930. Il protagonista \u00e8 il bellissimo giovane Antonio Magnano, che vive a Catania in pieno periodo fascista.\nHa la fama di seduttore e per questo \u00e8 invidiato dagli uomini e ambito dalle donne. Ma sar\u00e0 proprio questa fama a rovinarlo. Si sposa con Barbara, la figlia di un ricco notaio della citt\u00e0, ma dopo tre anni di matrimonio emerge, con tutta la sua infamia, l'incapacit\u00e0 di \"farsi onore\" con una donna, colpa gravissima per la cultura siciliana degli anni trenta. Quando ammette la sua impotenza la sua vita cambia radicalmente, e da persona invidiata passa allo stato di uomo deriso.\nLorenzo Calderara, la figura del federale fascista, \u00e8 ispirata a Vincenzo Zangara che diverr\u00e0 vice-segretario nazionale del Partito nel 1937.\nCommento.\nCon il romanzo lo scrittore riprende i motivi del \"Don Giovanni\" producendo un romanzo corale. Nel descrivere un ambiente cittadino, effettivamente riconoscibile nella Catania di quegli anni, delinea un contesto che assomiglia a una grande commedia antica e che rappresenta, in fatto di \"orchestrazione\", un grande progresso nei confronti del Don Giovanni.\nIl romanzo utilizza il tema dell'impotenza sessuale come opposizione verso la mentalit\u00e0 che incarna nella virilit\u00e0 un valore assoluto o, pi\u00f9 in generale, un dissenso verso una societ\u00e0 che nasconde sotto il fanatismo politico e sessuale un vuoto profondo.\nNei media.\nCelebre adattamento cinematografico \u00e8 l'omonimo film del 1960 di Mauro Bolognini, con protagonisti Marcello Mastroianni e Claudia Cardinale.\n\"Il bell'Antonio\" \u00e8 anche una miniserie televisiva del 2005 per la regia di Maurizio Zaccaro.\nNel 2005 \u00e8 stata fatta una riduzione teatrale a cura di Antonia Brancati e Simona Celi. "}
{"id": "1585428", "revid": "287204", "url": "https://it.wikipedia.org/wiki?curid=1585428", "title": "Turn\u00e8", "text": ""}
{"id": "1585430", "revid": "1748167", "url": "https://it.wikipedia.org/wiki?curid=1585430", "title": "Sevel", "text": "La Sevel S.p.A. (Societ\u00e0 Europea Veicoli Leggeri) \u00e8 una societ\u00e0 automobilistica italofrancese.\nStoria.\nL'azienda nata nel 1978 come joint-venture fra la Fiat Group Automobiles (la divisione automobilistica del Gruppo Fiat, che al tempo della fondazione della Sevel era denominata Fiat Auto Spa) ed il Gruppo PSA, attualmente dispone di due impianti produttivi: uno ad Atessa, in Italia denominato \"Sevel-Sud\" ed uno a Valenciennes, in Francia \"Sevel-Nord\".\nTale societ\u00e0 si occupa della produzione dei veicoli commerciali e di alcuni monovolume con marchio Fiat, Fiat Professional, Lancia, Citro\u00ebn e Peugeot. In passato la Sevel Sud possedeva anche uno stabilimento a Pomigliano d'Arco denominato \"Sevel Campania Spa\" che produceva il Fiat Ducato ma dopo la chiusura avvenuta nel giugno del 1994 tali linee produttive sono state trasferite nello stabilimento di Val di Sangro.\nEsisteva anche una analoga societ\u00e0 in Argentina che produsse dal 1980 al 1995 vetture Fiat e PSA nello stabilimento di El Palomar e Berazategui poi rilevati al 100% dalla PSA.\nProduzione.\nStabilimento Sevel Sud della Val di Sangro.\nLo stabilimento Sevel Sud Val di Sangro (in funzione dal 1981) sorge tra i comuni di Paglieta e Atessa (Chieti), e copre un'area di oltre 1.200.000 metri quadri, di cui 344.000 coperti. La fabbrica, considerata un importante motore per l'economia dell'Abruzzo, \u00e8 attrezzata per tutti i passaggi dell'intero ciclo produttivo: lastratura, verniciatura e montaggio. Vi lavorano circa 6.200 persone, gran parte sono abruzzesi, ma vi sono anche molti molisani e stranieri.\nQuesto \u00e8 il pi\u00f9 grande stabilimento di veicoli commerciali leggeri d'Europa e vengono prodotti i seguenti modelli:\nStabilimento Sevel Nord di Valenciennes.\nL'accordo per la realizzazione dello stabilimento Sevel Nord viene siglato nel 1988 mentre la produzione delle prime vetture inizia nel 1993 con le monovolume Citro\u00ebn Evasion, Fiat Ulysse, Lancia Zeta e Peugeot 806. Nel 1995 si aggiungono i veicoli commerciali Citro\u00ebn Jumpy, Fiat Scudo e Peugeot Expert basati sullo stesso pianale delle monovolumi. Dal 2012, lo stabilimento torna a produrre solo veicoli del gruppo PSA e ritorna sotto la piena propriet\u00e0 PSA che ha stretto poi un accordo con Toyota.\nFiorino, Nemo, Bipper (nuova gamma Sevel minicargo 2007).\nSempre frutto di questa joint-venture fra i due colossi automobilistici, \u00e8 anche la nuova famiglia di minicargo, la cui produzione avviene per\u00f2 nello stabilimento turco Fiat della Tofa\u015f."}
{"id": "1585432", "revid": "671029", "url": "https://it.wikipedia.org/wiki?curid=1585432", "title": "Autopista AP-4", "text": "Lautopista AP-4, chiamata anche autopista del Sur, \u00e8 un'autostrada della Spagna che unisce le citt\u00e0 di Siviglia e Cadice in Andalusia. L'autostrada costituisce il tratto a pagamento parallelo all\"autov\u00eda\" A-4, ed ha inizio al km 560 di quest'ultima (localit\u00e0 di Dos Hermanas, a sud di Siviglia), per sfociare nella N-443 all'ingresso della baia di Cadice, e precisamente nei pressi di Puerto Real."}
{"id": "1585434", "revid": "599013", "url": "https://it.wikipedia.org/wiki?curid=1585434", "title": "Giuseppe Luceri", "text": "Carriera.\nIn carriera ha vestito tra le altre le maglie di in Serie A, con il quale ha esordito il 12 marzo 1989 in -Lecce (1-1) totalizzando 4 presenze nel corso di due stagioni.\nIn Serie B ha militato per tre stagioni nelle file del Fidelis Andria e per un anno nell'. In cadetteria ha totalizzato 112 presenze segnando un gol."}
{"id": "1585435", "revid": "339392", "url": "https://it.wikipedia.org/wiki?curid=1585435", "title": "Convento di Novodevicij", "text": ""}
{"id": "1585443", "revid": "1342115", "url": "https://it.wikipedia.org/wiki?curid=1585443", "title": "Tony Wilson", "text": "Biografia di Tony Wilson.\nHa lavorato per Granada Television e BBC. Fu nel suo programma So It Goes che debuttarono in televisione nell'agosto del 1976 i Sex Pistols.\nNel 1976 fonda la Factory Records assieme ad Alan Erasmus e con il supporto alla produzione artistica di Martin Hannett, producendo alcune delle band che fecero la storia della scena musicale di Manchester, come Joy Division, New Order, A Certain Ratio, Durutti Column ed Happy Mondays. In seguito fu poi fondatore del club The Ha\u00e7ienda, che per\u00f2 fu anche la causa della rottura con Martin Hannett e Peter Saville altro importante collaboratore dell'etichetta.\nWilson \u00e8 stato soprannominato \"Mister Manchester\", per il grande lavoro di promozione culturale della citt\u00e0 durante l'intera carriera.\n\u00c8 morto nel 2007 per un cancro ai reni. Le cure molto care per cercare di salvarlo furono pagate con una colletta dai musicisti della sua etichetta.\nAltri media.\nDella sua figura in quanto produttore discografico e manager si \u00e8 occupato il regista Michael Winterbottom nel film \"24 Hour Party People\", in cui \u00e8 interpretato da Steve Coogan."}
{"id": "1585444", "revid": "1718925", "url": "https://it.wikipedia.org/wiki?curid=1585444", "title": "Azione singola", "text": "Un'arma da fuoco si definisce ad azione singola se l'unica azione corrispondente alla pressione della leva di sparo \u00e8 il rilascio del fermo del cane. In particolare, se quest'ultimo \u00e8 in posizione di riposo il grilletto non \u00e8 in grado di armarlo portandolo in posizione di sparo. \nPer fare fuoco \u00e8 dunque necessario (oltre all'eventuale inserimento delle cartucce nella camera di scoppio) alzare il cane e premere il grilletto. Tipici esempi di armi semiautomatiche a sola azione singola sono la Colt 1911 e la Beretta M34; nelle pistole semiautomatiche il cane va per\u00f2 armato manualmente solo al primo colpo, dato che dopo di esso il cane si riarma automaticamente grazie all'arretramento del carrello.\nNelle vecchie rivoltelle ad azione singola come la Colt Single Action Army il cane andava invece arretrato dopo ogni colpo, non solo per riarmarlo ma anche per fare ruotare il tamburo di una posizione."}
{"id": "1585446", "revid": "1745361", "url": "https://it.wikipedia.org/wiki?curid=1585446", "title": "Cantanti della radio", "text": "Con l'espressione cantanti della radio sono state indicate le figure professionali addette in passato, fino all'avvento delle trasmissioni \"in dischi\", all'interpretazione vocale dei brani eseguiti dalle orchestre dell'ente pubblico radiofonico italiano.\nSebbene non siano mancate figure di tale genere nell'ambito dell'opera lirica, \u00e8 quasi esclusivamente per la musica leggera che \u00e8 stata adottata l'espressione \"cantante della radio\".\nStoria.\nNei primi anni di trasmissioni della radio italiana, si accostarono ai microfoni anche i divi della lirica, da Luisa Tetrazzini e Beniamino Gigli a Toti Dal Monte e Tito Schipa, cos\u00ec come apparvero presto i primi interpreti legati stabilmente all'ente, come Nina Artuffo della Compagnia di operetta di Torino (costituita nel 1929).\nCon la creazione delle prime orchestre da ballo si impose l'esigenza di un nucleo fisso di interpreti professionali di musica leggera, dopo un periodo in cui le parti vocali erano state affidate a componenti delle orchestre. In particolare, fu il maestro Cinico Angelini, a capo di un'orchestra da ballo che trasmetteva dalla Sala Gay di Torino, ad intuire agli inizi degli anni trenta la necessit\u00e0 di tale figura, reclutando come primo \"cantante della radio\" Vittorio Belleli, divenuto poi noto per \"Dove e quando\" (che fu a lungo la sigla dell'orchestra), inizialmente costretto a cantare con il megafono: di microfoni, infatti, ce n'era uno solo, panoramico, destinato a riprendere l'esecuzione musicale nel suo complesso. Le limitazioni tecniche furono progressivamente superate, e mentre alla radio si alternavano stelle gi\u00e0 affermate, come Carlo Buti (\"Signorinella\", \"Violino tzigano\", \"Faccetta nera\", \"Chitarra romana\", \"Fiorin fiorello\") e Odoardo Spadaro (\"La porti un bacione a Firenze\"), si delineava l'esigenza di reclutare nuove leve da impiegare ai microfoni.\nIl concorso EIAR del 1938 (la cui commissione era composta, fra gli altri, da Angelini, Filogamo, Petralia e Gallino) selezion\u00f2 14 nuovi interpreti, tra cui Otello Boccaccini, Alfredo Clerici, Gilberto Mazzi, Michele Montanari, Maria Jottini, Tiola Silenzi, Margherita Voltolina e Lina Termini. Attraverso i successivi concorsi dell'ente vennero scelti artisti che sarebbero giunti ad identificarsi con la radio stessa: Dea Garbaccio, Ernesto Bonino, Oscar Carboni, Silvana Fioresi, il Trio Lescano, Isa Bellini e il Quartetto Cetra. Su tutti primeggiava la stella di Alberto Rabagliati, il divo radiofonico pi\u00f9 popolare dei tempi.\nMolti altri furono i cantanti che animarono la programmazione di musica leggera alla radio italiana fino alla fine del conflitto mondiale: Norma Bruni (\"Silenzioso slow\"), ritiratasi dalle scene dopo un breve anno, il 1940, di intensa produzione discografica, Meme Bianchi (\"Fumo negli occhi\", \"Signora illusione\", \"Sono tre parole\", \"Lili Marlen\", \"Un giorno ti dir\u00f2\"), Nella Colombo (\"Oh mamma mi ci vuole un fidanzato\", \"Op op trotta cavallino\", oltre la celeberrima \"In cerca di te\"), Lucio Ardenzi (\"Ombretta\"), Tina Allori (\"Serenata a Firenze\"), Ottorino Bartolozzi (\"Il tuo cuore \u00e8 una capanna\"), Giovanni Vallarino (\"Quando ascolto alla radio una canzone\"), Lucia Mannucci (\"Le tue mani\"; dal 1947 nel Quartetto Cetra), Nuccia Natali (\"\u00c8 arrivato l'ambasciatore\", \"Un'ora sola ti vorrei\"), Aldo Masseglia (\"Vele\") e Aldo Don\u00e0 (\"Venezia, la luna e tu\"). Tra loro anche il futuro patron del Festival di Sanremo Gianni Ravera, che debutt\u00f2 alla radio nel 1942).\nI \"cantanti della radio\" dovevano far fronte ai problemi della routine quotidiana (i turni), ma godettero di una fama che solo la radio poteva assicurare con tale efficacia.\nNel dopoguerra la riorganizzazione dell'ente radiofonico e del sistema delle orchestre diede spazio a una nuova generazione di \"cantanti della radio\", molti dei quali destinati al successo. Il mutare dei tempi e delle mode, l'influenza notevole dello swing di provenienza nord americana, ebbero un effetto ragguardevole sulla musica leggera italiana dell'immediato dopoguerra. Emergevano nuove figure quali Armando Broglia, Bruno Pallesi, Italia Vaniglio, Elio Lotti, Ariodante Dalla e Lidia Martorana, che divenne in breve la voce pi\u00f9 sensuale della radio.\nAltri ottennero il giusto riconoscimento dal pubblico per il loro modo moderno di cantare. Dopo la nascita del Festival di Sanremo, organizzato per la prima volta nel 1951, e per effetto della crescita del mercato discografico, numerosi altri personaggi conquistarono la popolarit\u00e0: Natalino Otto, Nilla Pizzi, Achille Togliani, Sergio Bruni, Narciso Parigi, Luciano Tajoli, Corrado Lojacono, e poi il Duo Fasano, Carla Boni, Claudio Villa, Teddy Reno, Giorgio Consolini, Flo Sandon's, Gino Latilla e Jula de Palma. Insieme al Festival di Sanremo, fu lanciata un'altra manifestazione legata a doppio filo alla sorte dei \"cantanti della radio\": il Festival della canzone napoletana. Nelle cinque edizioni organizzate dalla Rai, come nelle trasmissioni di Radio Napoli (guidate dai maestri Anepeta, Vinci, Campese), si confermarono cantanti di grande notoriet\u00e0 come Antonio Basurto (gi\u00e0 in radio dal 1939), Franco Ricci (\"Desiderio 'e sole\"), Roberto Murolo (\"Duje paravise\"), Giacomo Rondinella (\"Malinconico autunno\"), e si imposero i nomi di Aurelio Fierro (\"Guaglione\"), Maria Paris (\"E stelle 'e Napule\"), Pina Lamara, Domenico Attanasio (\"Varca lucente\"), Gloria Christian (\"Cerasella\"), Fausto Cigliano e Peppino Di Capri.\nAl di l\u00e0 delle manifestazioni, fu la quotidianit\u00e0 a conferire ai cantanti della radio un'importanza strategica sia sul piano produttivo sia su quello del consumo.\nAttraverso le esecuzioni dal vivo trasmesse ogni giorno con l'accompagnamento delle varie orchestre dirette da Angelini, Barzizza, Kramer, Fragna, Ferrari, Trovajoli, Segurini, Cergoli, Ceragioli e altri, il pubblico impar\u00f2 a conoscere le voci di Nilo Ossani, Clara Jaione, Vittoria Mongardi, Aldo Alvi, Ebe De Paulis, Luciano Benevene, Elena Beltrami, Ariodante Dalla, Elio Lotti, Quartetto Stars, Radio Boys, Alberto Redi, Emilio Pericoli, Katyna Ranieri e molti altri.\nAlle soglie degli anni sessanta il quadro cominci\u00f2 a cambiare: lo sviluppo della registrazione e dell'industria discografica (sempre pi\u00f9 internazionalizzata), ma anche il mutamento nei gusti del pubblico (soprattutto giovanile), spinsero la Rai a ridurre drasticamente gli organici per le esecuzioni dal vivo di musica leggera, destinate non a venire soppiantate in toto ma ad essere progressivamente sostituite dalla diffusione delle incisioni discografiche e infine scorporate dal budget dell'azienda radiotelevisiva italiana. I cantanti avrebbero seguitato ad esibirsi nel corso delle tante manifestazioni musicali (dal \"Cantagiro\" al \"Un disco per l'estate\") e di variet\u00e0, giungendo in alcuni casi (Domenico Modugno, Mina, Adriano Celentano, Gianni Morandi, Milva) anche a condurre rubriche e programmi di vario taglio.\nLa radio continu\u00f2 a tenere a battesimo e lanciare molti dei nomi importanti della storia della canzone italiana (da Umberto Bindi a Gino Paoli), ma senza potersene appropriare: il tempo dei \"cantanti della radio\" era ormai passato."}
{"id": "1585448", "revid": "1371684", "url": "https://it.wikipedia.org/wiki?curid=1585448", "title": "Eugenia Martinet", "text": "Biografia.\nFiglia di C\u00e9sar Martinet e di Ang\u00e8le Fournier, Eugenia nasce da una delle pi\u00f9 note e antiche famiglie aostane, originaria di La Thuile: il nonno Jules Martinet era stato sindaco, lo zio Jean-Laurent deputato, il padre avvocato e socialista dalle origini.\nI fratelli: Carlo, ingegnere, \u00e8 dovuto emigrare in Francia perch\u00e9 aveva rifiutato il giuramento fascista; Lea si era battuta per gli ideali comunisti; Dora aveva sposato lo scrittore Sergio Solmi; Alda \u00e8 stata la prima donna procuratore della Valle d'Aosta.\nIl 1\u00ba maggio 1920 tenne un discorso pubblico per la festa dei lavoratori, il suo intervento venne ricordato come un \"discorso bolscevico tenuto da una \"demoiselle\"\".\nLa perdita di un amico, Dante Malagutti, sostituto collaboratore del padre che cadde sul Carso il 24 maggio 1917 colp\u00ec la Martinet ventenne.\nNel 1920 sposa Luigi Dolchi, un universitario di Milano, gi\u00e0 capitano del battaglione Aosta nella grande guerra.\nNel 1921 nasce il loro unico figlio, Giulio. Si trasferiscono a Milano, Luigi lavora alla Montecatini, Nin\u00ec insegna alle medie superiori.\nA Milano Eugenia approfondir\u00e0 la sua formazione intellettuale e politica. Quando era all'universit\u00e0 di Torino aveva conosciuto Antonio Gramsci, a Milano si avvicina all'ambiente dell'avanguardia antifascista di Riccardo Bauer.\nQuando arriva a Milano anche la sorella Dora, nel 1924, frequenta casa Solmi, dove pu\u00f2 conoscere Umberto Saba, Eugenio Montale, Carlo Emilio Gadda, Elio Vittorini, Lalla Romano e nel dopoguerra Ferruccio Parri, Nilde Iotti e Palmiro Togliatti.\nScoppiava la seconda guerra mondiale: il marito viene richiamato nel 1939: prima il fronte occidentale, poi la Grecia e la Sicilia, infine il lager tedesco. Ritorner\u00e0 a casa nel 1946.\nIl figlio Giulio Dolchi militer\u00e0 nelle file partigiane col nome di Dudo.\nIn questi difficili anni si rifugia a Bibian nella casa paterna. Finita la guerra, i Dolchi si ricongiungono e ritornano a Milano, dove frequenta l'ambiente del \"Politecnico\" di Vittorini e della \"Rassegna d'Italia\" di Francesco Flora. Alla morte del marito nel 1968 ritorna a Bibian.\nEugenia Martinet muore a Bibian, sulla collina di Aosta, il 23 gennaio 1983.\nPoetica.\nIn casa la Martinet ha sempre parlato francese, ma non ha mai composto poesia in madrelingua, salvo rare eccezioni rimaste inedite.\nHa ricevuto l'educazione scolastica in italiano ed in italiano ha iniziato a comporre.\nMa \u00e8 con la scoperta del patois valdostano che trova la sua collocazione stilistica sperimentando un linguaggio pi\u00f9 complesso e ritmi diversi e la condurr\u00e0 alla fine all'uso esclusivo, ottenendo i riconoscimenti maggiori. Il dialetto valdostano viene utilizzato senza tradizionalismi.\nNon \u00e8 solo una scelta stilistica e strumentale. Il \"patois\" \u00e8 il naturale sbocco delle sue convinzioni di \"esprit livre\", delle sue vicende familiari e di valdostana lontana dalla sua terra e dalle sue radici: in esso Nin\u00ec ritrova la sua identit\u00e0.\nEugenio Montale cos\u00ec ha commentato la sua poesia:\nCollegamenti esterni.\nItalian Dialect Poetry"}
{"id": "1585449", "revid": "124123", "url": "https://it.wikipedia.org/wiki?curid=1585449", "title": "Jun'ichi Miyashita (sceneggiatore)", "text": " Deve la sua fama al fatto di aver curato i testi della famosissima serie anime \"Detective Conan\"."}
{"id": "1585450", "revid": "339392", "url": "https://it.wikipedia.org/wiki?curid=1585450", "title": "Nazionale under 21 olandese", "text": ""}
{"id": "1585451", "revid": "767487", "url": "https://it.wikipedia.org/wiki?curid=1585451", "title": "Contea di Canyon", "text": "La contea di Canyon (in inglese Canyon County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 131.441 abitanti. Il capoluogo di contea \u00e8 Caldwell."}
{"id": "1585453", "revid": "3831", "url": "https://it.wikipedia.org/wiki?curid=1585453", "title": "Azione confessoria", "text": ""}
{"id": "1585460", "revid": "287204", "url": "https://it.wikipedia.org/wiki?curid=1585460", "title": "Orgoglio e preveggenza", "text": "Orgoglio e preveggenza. O: Una verit\u00e0 universalmente riconosciuta \u00e8 un romanzo di Carrie Bebris. \u00c8 il suo primo \"mistery romantico\" ed \u00e8 scritto come seguito del pi\u00f9 celebre \"Orgoglio e pregiudizio\" di Jane Austen.\nTrama.\nElizabeth Bennet e Fitzwilliam Darcy, i protagonisti di \"Orgoglio e pregiudizio\", convolano finalmente a nozze: nello stesso giorno Caroline Bingley annuncia il proprio fidanzamento col possidente americano Frederick Parrish, un giovane affascinante ed amabile. Avendo deciso la nuova coppia di sposarsi di l\u00ec a una settimana, Elizabeth e Darcy decidono di fermarsi a Londra fino a nozze celebrate, festeggiare la luna di miele in citt\u00e0 e poi raggiungere Pemberley. Ma subito dopo le nozze, cominciano ad accadere strani incidenti alla nuova signora Parrish, incidenti potenzialmente letali. Pur non avendola mai sopportata, i Darcy decidono di aiutare Caroline, e di indagare, per scoprire il colpevole prima che possa fare del male a lei, al marito e a quelli che li circondano."}
{"id": "1585461", "revid": "344503", "url": "https://it.wikipedia.org/wiki?curid=1585461", "title": "National Board of Review Award al miglior documentario", "text": "Il National Board of Review Award al miglior documentario (\"National Board of Review Award for Best Documentary Film\") \u00e8 un premio assegnato annualmente dai membri del National Board of Review of Motion Pictures al miglior documentario distribuito negli Stati Uniti nel corso dell'anno.\nIstituito nel 1940, \u00e8 stato assegnato solo fino al 1944, poi vi \u00e8 stata una pausa di decenni, prima che venisse assegnato di nuovo, a partire dal 1988.\nIn realt\u00e0, negli anni in cui non \u00e8 esistita una categoria distinta dedicata ai documentari, questi non sono stati ignorati, ma presi in considerazione e talvolta inseriti nella lista dei migliori dieci film e in alcune occasioni sono stati anche premiati come miglior film in assoluto (\"The True Glory\" di Carol Reed nel 1945, \"The Eleanor Roosevelt Story\" di Richard Kaplan nel 1965) o miglior film straniero (\"A Queen is Crowned\" nel 1953, \"Il mondo del silenzio\" nel 1956).\nAlbo d'oro.\nAnni 1950-1959.\nNon assegnato.\nAnni 1960-1969.\nNon assegnato.\nAnni 1970-1979.\nNon assegnato."}
{"id": "1585462", "revid": "594360", "url": "https://it.wikipedia.org/wiki?curid=1585462", "title": "Hiroshi Kashiwabara", "text": " Deve la sua fama al fatto di aver curato i testi della serie anime \"Detective Conan\"."}
{"id": "1585463", "revid": "114179081", "url": "https://it.wikipedia.org/wiki?curid=1585463", "title": "Generation Next", "text": "Generation Next \u00e8 l'album di debutto degli Aventura."}
{"id": "1585468", "revid": "1494169", "url": "https://it.wikipedia.org/wiki?curid=1585468", "title": "Oggetti non stellari nella costellazione della Fenice", "text": "Principali Oggetti non stellari visibili nella costellazione della Fenice."}
{"id": "1585472", "revid": "767487", "url": "https://it.wikipedia.org/wiki?curid=1585472", "title": "Malenka, la nipote del vampiro", "text": "Malenka, la nipote del vampiro \u00e8 un film del 1969 diretto da Amando de Ossorio. La pellicola \u00e8 anche nota con il titolo alternativo La nipote del vampiro.\nTrama.\nSilvia, una fotomodella di Roma, scopre di avere ereditato un castello in Spagna e parte quindi per il paese iberico. Al suo arrivo incontra uno strano zio: il Conte Walbrooke che, vedendola, la paragona a Malenka, una strega bruciata viva molti anni prima. Turbata, Silvia viene ancor pi\u00f9 sconvolta dall'incontro con la vampira Blinka. In preda al terrore, la ragazza chiama il fidanzato Piero, che fa lo psicologo, ma al suo arrivo la situazione si complicher\u00e0 ulteriormente.\nCollegamenti ad altre pellicole.\nLe musiche di Carlo Savina saranno riprese dallo stesso autore nel film \"La notte dei dannati\" di Filippo Walter Ratti."}
{"id": "1585473", "revid": "287204", "url": "https://it.wikipedia.org/wiki?curid=1585473", "title": "Aberratio causae", "text": "In diritto penale, la locuzione latina aberratio causae si riferisce a una particolare ipotesi d'errore nella fase esecutiva di un reato.\nSi verifica quando il reo provoca \"proprio\" l'evento da lui voluto, e \"proprio\" nei confronti della vittima designata, ma attraverso una \"serie causale imprevista\" (es.: Tizio getta Caio nel fiume contando di farlo annegare, invece Caio muore picchiando la testa contro il pilone del ponte).\nL\"aberratio causae\" non \u00e8 disciplinata dalla legge e si considera irrilevante. In sua presenza, infatti:"}
{"id": "1585477", "revid": "2131832", "url": "https://it.wikipedia.org/wiki?curid=1585477", "title": "We Broke the Rules", "text": "We Broke the Rules \u00e8 il secondo album degli Aventura. Nell'album \u00e8 contenuta la hit internazionale \"Obsesi\u00f3n\"."}
{"id": "1585478", "revid": "75435", "url": "https://it.wikipedia.org/wiki?curid=1585478", "title": "Marcioniti", "text": ""}
{"id": "1585480", "revid": "6923", "url": "https://it.wikipedia.org/wiki?curid=1585480", "title": "Jacobaea maritima", "text": "La cineraria (\"Jacobaea maritima\" ) \u00e8 una pianta erbacea appartenente alla famiglia delle Asteracee, diffusa nel bacino del Mediterraneo.\nMorfologia.\n\u00c8 una pianta erbacea camefita-suffruticosa, alta dai 3 ai 10 decimetri, con fusti cespugliosi, robusti, generalmente ramosi ed eretti.\nFoglie.\nLe foglie sono grasse e coriacee, picciolate e diversamente incise a seconda che siano basali o apicali; il colore \u00e8 bianco niveo nella pagina inferiore e cenerino-farinoso in quella superiore.\nFiori.\nI fiori sono capolini di colore giallo-dorati, riuniti in corimbi ampi e densi. Il periodo di fioritura va da maggio ad agosto.\nFrutto.\nI frutti sono acheni striati del tutto glabri.\nDistribuzione e habitat.\n\u00c8 una specie diffusa in tutta l'Europa meridionale, in Nord Africa e in Turchia (e naturalizzata nell'America del Nord). In Italia \u00e8 facile trovarla sulle coste tirreniche della penisola e sulle isole maggiori.\nPredilige i costoni rocciosi in prossimit\u00e0 del mare e si trova facilmente anche su pietraie e muretti.\nTassonomia.\nQuesta entit\u00e0 \u00e8 stata originariamente descritta da Linneo come \"Othonna maritima\" (basionimo). Lo stesso Linneo mut\u00f2 in seguito la denominazione in \"Cineraria maritima\". Successivamente la specie \u00e8 stata assegnata al genere \"Senecio\", con la denominazione di \"Senecio cineraria\" . Assieme a una trentina di specie del genere \"Senecio\", inquadrate in passato nella sezione \"Jacobaea\", \"S. cineraria\" \u00e8 stata infine recentemente segregata nel genere \"Jacobaea\"..\nSottospecie.\nAttualmente nella flora spontanea italiana sono considerate presenti tre sottospecie qui di seguito descritte:\nColtivazione.\nEsistono molte cultivar utilizzate a scopo ornamentale, esse sono selezionate in base al colore e alla dimensione di foglie e fiori.\nNecessita di un'esposizione in pieno sole, predilige i terreni ben drenati, sabbiosi o a scheletro prevalente (pietrosi). Tollera bene la siccit\u00e0 e la salinit\u00e0 (sia del terreno che per aerosol marino)."}
{"id": "1585481", "revid": "767487", "url": "https://it.wikipedia.org/wiki?curid=1585481", "title": "Contea di Caribou", "text": "La contea di Caribou (in inglese Caribou County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 7.304 abitanti. Il capoluogo di contea \u00e8 Soda Springs."}
{"id": "1585482", "revid": "289247", "url": "https://it.wikipedia.org/wiki?curid=1585482", "title": "Tofa\u015f Fiorino 2007", "text": ""}
{"id": "1585483", "revid": "57342", "url": "https://it.wikipedia.org/wiki?curid=1585483", "title": "Renato Ballarin", "text": "Biografia.\nInsegnante, fratello dei calciatori del Grande Torino Aldo e Dino Ballarin, inizi\u00f2 la sua attivit\u00e0 politica dopo la fine della Seconda guerra mondiale come assessore comunale di Chioggia, localit\u00e0 della quale venne eletto sindaco nel 1976.\nEletto per la prima volta alla Camera dei deputati nella V Legislatura nelle liste del Partito Comunista Italiano alle elezioni politiche del 1968, venne nuovamente eletto nella VI Legislatura alle elezioni del 1972.\nIn entrambe le legislature \u00e8 stato membro della X Commissione (Trasporti)."}
{"id": "1585485", "revid": "287204", "url": "https://it.wikipedia.org/wiki?curid=1585485", "title": "Centrino (merletto)", "text": "Il centrino \u00e8 un piccolo manufatto tessile d'arredamento realizzato come merletto o ricamo. Di forma solitamente rotonda o tondeggiante (ovale o composita) raramente spigolosa (quadrato o rombo) si appoggia su mobili come credenze, com\u00f2 o tavoli con due funzioni: \nSi pu\u00f2 realizzare con l'uncinetto, il tombolo, i ferri da maglia o solamente con l'ago, con filati sottili e tessuti delicati. Il materiale pi\u00f9 usato \u00e8 il cotone con il lino, i colori tradizionali sono il bianco e l'\u00e9cru, anche se recentemente compaiono i colori e i fili dorati o argentati.\nIl centrino tradizionale, oggi in disuso, veniva spesso inamidato allo scopo di mantenerlo rigido e ben teso, soprattutto nel caso di centrini con trafori complessi e filo molto fine.\nOggi sono diffusi centrini in carta a uso alimentare, che riproducono la forma dei centrini tradizionali e vengono posti tipicamente sotto torte o dolci, per decorazione e per isolarli dai piatti o cartoni che li reggono."}
{"id": "1585486", "revid": "446353", "url": "https://it.wikipedia.org/wiki?curid=1585486", "title": "Azione doppia", "text": "Un'arma da fuoco si definisce ad azione doppia se la pressione sulla leva di sparo comporta anche l'armamento del cane quando si trova in posizione di riposo. Per sparare non \u00e8 quindi necessario armare a mano il cane come \u00e8 invece nelle armi ad azione singola, ma la sola pressione del grilletto esegue entrambe le azioni, armare il cane e abbatterlo per colpire l'innesco della cartuccia provocando lo sparo.\nEsempi di armi ad azione doppia sono la Beretta 92D (versione per polizia della Beretta 92) tra quelle semiautomatiche e tutti i moderni revolver tra quelle a tamburo.\nPer tipo di armi.\nArmi a tamburo.\nNelle armi a rotazione o a tamburo, premendo il grilletto questo agisce su un congegno meccanico che fa ruotare il tamburo (ove sono alloggiate le cartucce) e contestualmente fa sollevare il cane dotato di percussore. Quando il movimento meccanico azionato dal grilletto \u00e8 completato si ha l'allineamento canna - tamburo - percussore e contestualmente la liberazione del cane stesso che cos\u00ec si abbatte sul fondello della cartuccia, colpendola con il percussore e determinando lo sparo.\nSempre nelle armi a tamburo (dette anche rivoltelle) si pu\u00f2 ottenere lo sparo anche armando manualmente il cane. In questo caso il movimento all'indietro del cane aziona il meccanismo di rotazione del tamburo (che allinea la cartuccia alla canna e al percussore) e, a fine corsa, lo scatto di un perno di bloccaggio del cane stesso. Agendo in seguito sul grilletto si otterr\u00e0 la liberazione del cane e l'urto del percussore sul fondello della cartuccia con il conseguente sparo.\nArmi semi automatiche.\nLe armi semi automatiche sono quelle che necessitano del caricamento del primo colpo manualmente mediante lo scarrellamento dell'otturatore. Con questa manovra si arma il cane che si sposta all'indietro e si blocca mentre il successivo movimento in avanti dell'otturatore, richiamato da una molla, preleva una cartuccia dal caricatore e la inserisce in camera di scoppio posta nella parte iniziale posteriore della canna. Agendo successivamente sul grilletto si libera il cane che si abbatte sul percussore il quale a sua volta colpendo il fondello della cartuccia ne determina lo sparo. L'esplosione della miscela di polvere oltre a provocare lo sparo del proiettile determina un nuovo scarrellamento dell'otturatore, che aggancia il bossolo tramite l'estrattore e l'espulsore lo espelle dall'arma. In questo modo nella successiva corsa in avanti dell'otturatore, che nel frattempo ha nuovamente armato il cane, si ripete la stessa sequenza: una nuova cartuccia viene inserita nella camera di scoppio e l'arma \u00e8 nuovamente pronta a sparare.\nNelle armi semi automatiche a doppia azione \u00e8 possibile, dopo aver armato l'otturatore, riportare il cane in posizione di riposo senza provocare lo sparo. Premendo successivamente il grilletto questo agisce su un congegno meccanico che determina il movimento all'indietro del solo cane che al termine della sua corsa viene richiamato provocando il suo abbattimento sul percussore che a sua volta colpendo il fondello della cartuccia determina lo sparo. \u00c8 anche possibile dopo avere armato l'otturatore e aver riportato il cane in posizione di riposo, senza provocare lo sparo, armare manualmente il cane come nelle armi a rotazione o a tamburo e sparare agendo sul grilletto.\nIn pistole relativamente recenti come la Walther P99 non dotate di cane ma percussore, questo svolge tramite appositi meccanismi la stessa funzione di un sistema di scatto in doppia azione dotato di cane interno o esterno che sia. Questa arma spara sia in singola che in doppia azione."}
{"id": "1585487", "revid": "110157", "url": "https://it.wikipedia.org/wiki?curid=1585487", "title": "Love &amp; Hate (Aventura)", "text": "Love &amp; Hate \u00e8 il terzo album degli Aventura."}
{"id": "1585488", "revid": "240277", "url": "https://it.wikipedia.org/wiki?curid=1585488", "title": "Villa Catello-Piccoli", "text": "Villa Catello-Piccoli, o Villa Frenna-Scognamiglio, \u00e8 un edificio residenziale di Napoli ubicato in via Domenico Cimarosa, nei pressi della Floridiana e rappresenta un tardo esempio di Liberty napoletano.\nL'edificio venne realizzato nel 1918, come specifica la data sulla targhetta; il progetto \u00e8 dell'architetto e ingegnere Adolfo Avena che ricav\u00f2 la villa dalle ristrutturazione e dalle demolizioni di un preesistente complesso edilizio, ottenendo una gradevole disposizione razionale degli interni.\nL'esterno assomiglia ad un piccolo fortilizio, poich\u00e9 il basamento \u00e8 caratterizzato da bugnato rustico, mentre la facciata laterale \u00e8 caratterizzata dagli sbalzi del bugnato e, al primo piano, nel settore centrale, si apre una semplice finestra.\nIl piano superiore presenta finestre con decorazioni in stucco.\nSulla facciata principale che prospetta lungo l'asse stradale, vi \u00e8 una grossa apertura in stile catalano, che oggi segna l'ingresso ad un esercizio commerciale, e un balcone con mensola strombata."}
{"id": "1585489", "revid": "287204", "url": "https://it.wikipedia.org/wiki?curid=1585489", "title": "Merula", "text": "Il Merula \u00e8 un torrente della Liguria.\nPercorso.\nNasce poco a sud del centro comunale di Testico dalla confluenza di alcuni rii che scendono dalla catena di montagne attorno al monte Torre e, dirigendosi inizialmente verso est, segna per alcuni km il confine tra il comune di Testico (a nord) e quello di Stellanello. Continuando a percorrere la valle omonima curva poi decisamente verso sud in direzione di Andora. Sfocia infine nel Mar Ligure a Marina di Andora.\nRegime.\nIl regime del corso d'acqua \u00e8 impetuoso e torrentizio.\nLa portata media \u00e8 piuttosto modesta, risultando, nei periodi caldi e con scarse precipitazioni, privo d'acqua. Tuttavia, nei periodi con la maggiore piovosit\u00e0, pu\u00f2 esondare e provocare anche notevoli danni.\nStoria.\nUn tempo il torrente veniva anche chiamato \"Meira\"; l'dentificazine con l\"'Arrosia\" citato dai geografi romani \u00e8 invece discussa, essendo forse l'idronimo riferito al Centa. Il Merula veniva considerato nel XIX secolo il confine tra la diffusione di due tipiche cultivar liguri di olivo; la \"Taggiasca\", coltivata ad est del torrente, e la \"Colombara\" (o \"Colombaia\"), che era nota per fornire un olio pi\u00f9 grossolano e veniva coltivata ad ovest del corso d'acqua.\nDi notevole pregio artistico - architettonico \u00e8 il ponte medioevale, detto \"Ponte Romano\", che attraversa il torrente in territorio andorese.\nTutela naturalistica.\nLa foce del Merula \u00e8 tutelata dall'istituzione di un'oasi naturalistica di 2.6 ha (\"Oasi del Merula\") gestita dal comune di Andora. Per quanto piccola si tratta di un'area importante perch\u00e9 rappresenta una delle rare zone umide disponibili per gli uccelli acquatici nei pressi della costa ligure."}
{"id": "1585491", "revid": "1494169", "url": "https://it.wikipedia.org/wiki?curid=1585491", "title": "Oggetti non stellari nella costellazione della Fornace", "text": "Principali Oggetti non stellari visibili nella costellazione della Fornace."}
{"id": "1585492", "revid": "110157", "url": "https://it.wikipedia.org/wiki?curid=1585492", "title": "Contea di Cassia", "text": "La contea di Cassia (in inglese Cassia County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 21.416 abitanti. Il capoluogo di contea \u00e8 Burley."}
{"id": "1585495", "revid": "767487", "url": "https://it.wikipedia.org/wiki?curid=1585495", "title": "Contea di Clark (Idaho)", "text": "La contea di Clark (in inglese Clark County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 1.022 abitanti. Il capoluogo di contea \u00e8 Dubois."}
{"id": "1585496", "revid": "2143966", "url": "https://it.wikipedia.org/wiki?curid=1585496", "title": "Stazione meteorologica di Torino Caselle", "text": "La stazione meteorologica di Torino Caselle \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Torino.\nCaratteristiche.\nLa stazione meteorologica, gestita dall'ENAV, si trova nell'Italia nord-occidentale, in Piemonte, nell'area aeroportuale di Torino-Caselle, a 287 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +2,1\u00a0\u00b0C, mentre quella del mese pi\u00f9 caldo, luglio, \u00e8 di +22,4\u00a0\u00b0C; mediamente si contano 83 giorni di gelo all'anno e 16 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +36,2\u00a0\u00b0C del luglio 1983 (valore poi superato dai +37,1\u00a0\u00b0C dell'agosto 2003) e i -15,6\u00a0\u00b0C del gennaio 1971.\nLe precipitazioni medie annue si attestano a 981\u00a0mm, mediamente distribuite in 81 giorni, con minimo relativo in inverno, picco massimo in primavera e massimo secondario in autunno per gli accumuli totali stagionali.\nL'umidit\u00e0 relativa media annua fa registrare il valore di 73,8% con minimo di 67% a marzo e massimi di 78% ad ottobre, a novembre e a dicembre; mediamente si contano 45 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +22,0\u00a0\u00b0C. Nel medesimo trentennio, la temperatura minima assoluta ha toccato i -15,6\u00a0\u00b0C nel gennaio 1971 (media delle minime assolute annue di -9,7\u00a0\u00b0C), mentre la massima assoluta ha fatto registrare i +36,2\u00a0\u00b0C nel luglio 1983 (media delle massime assolute annue di +32,6\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo di 3,4 okta giornalieri a luglio e massimo di 4,7 okta giornalieri a maggio.\nLe precipitazioni medie annue si attestano a 914\u00a0mm e presentano un minimo in inverno, un picco primaverile e massimi secondari in estate ed autunno.\nL'umidit\u00e0 relativa media annua fa registrare il valore di 74,8% con minimo di 67% a marzo e massimi di 80% a novembre e a dicembre.\nL'eliofania assoluta media annua si attesta a 5,5 ore giornaliere, con massimo di 8,4 ore giornaliere a luglio e minimi di 3,5 ore giornaliere a novembre e a dicembre.\nLa pressione atmosferica media annua normalizzata al livello del mare fa registrare il valore di 1016,3 hPa, con massimi di 1019 hPa a gennaio e ad ottobre e minimo di 1014 hPa ad aprile.\nDati climatologici 1951-1980.\nIn base alle medie climatiche del periodo 1951-1980, la temperatura media del mese pi\u00f9 caldo, luglio, si attesta a +21,6\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +1,1\u00a0\u00b0C.\nNel trentennio esaminato, la temperatura massima pi\u00f9 elevata di +36,8\u00a0\u00b0C risale al luglio 1952, mentre la temperatura minima pi\u00f9 bassa di -21,8\u00a0\u00b0C fu registrata nel febbraio 1956.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +0,2\u00a0\u00b0C (contro i +1,3\u00a0\u00b0C della media 1961-1990) mentre quella del mese pi\u00f9 caldo, luglio, si attesta a +23,2\u00a0\u00b0C (contro i +22,0\u00a0\u00b0C della media 1961-1990); la temperatura media annua fa registrare il valore di +12,2\u00a0\u00b0C (contro i +11,7\u00a0\u00b0C della media 1961-1990).\nMediamente si contano 73 giorni di gelo all'anno e 113 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1945 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1945 ad oggi. Nel periodo esaminato, la temperatura minima assoluta ha toccato i -21,8\u00a0\u00b0C nel febbraio 1956 mentre la massima assoluta ha raggiunto i +37,1\u00a0\u00b0C nell'agosto 2003."}
{"id": "1585497", "revid": "110157", "url": "https://it.wikipedia.org/wiki?curid=1585497", "title": "God's Project", "text": "God's Project \u00e8 il quarto album degli Aventura. Questo album in Italia \u00e8 arrivato alla posizione numero 32."}
{"id": "1585501", "revid": "17654", "url": "https://it.wikipedia.org/wiki?curid=1585501", "title": "La nipote del vampiro", "text": ""}
{"id": "1585502", "revid": "124123", "url": "https://it.wikipedia.org/wiki?curid=1585502", "title": "Toshiki Inoue", "text": " Deve la sua fama al fatto di aver curato i testi delle famosissime serie anime \"Detective Conan\" e \"Fullmetal Alchemist\" e per aver creato gli anime di serie come \"Death Note\" e \"Devil May Cry\". \u00c8 anche l'autore dei manga \"Mebius Gear\" e \"Sword Gai\"."}
{"id": "1585503", "revid": "1494169", "url": "https://it.wikipedia.org/wiki?curid=1585503", "title": "Oggetti non stellari nella costellazione della Freccia", "text": "Principali oggetti non stellari visibili nella costellazione della Freccia."}
{"id": "1585506", "revid": "729019", "url": "https://it.wikipedia.org/wiki?curid=1585506", "title": "Kings of Bachata Live 2006", "text": "Kings of Bachata Live 2006 \u00e8 un album live degli Aventura, composto da due CD e un DVD."}
{"id": "1585508", "revid": "767487", "url": "https://it.wikipedia.org/wiki?curid=1585508", "title": "Contea di Clearwater (Idaho)", "text": "La contea di Clearwater (in inglese Clearwater County ) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 8.930 abitanti. Il capoluogo di contea \u00e8 Orofino."}
{"id": "1585509", "revid": "110157", "url": "https://it.wikipedia.org/wiki?curid=1585509", "title": "Contea di Custer (Idaho)", "text": "La contea di Custer (in inglese Custer County ) \u00e8 una contea dello Stato dell'Idaho, negli Stati Uniti. La popolazione al censimento del 2014 era di 4.140 abitanti. Il capoluogo di contea \u00e8 Challis. Dal 2017 un'area del territorio occidentale \u00e8 parte della Central Idaho Dark Sky Reserve."}
{"id": "1585510", "revid": "124123", "url": "https://it.wikipedia.org/wiki?curid=1585510", "title": "Y\u016bichi Higurashi", "text": " Deve la sua fama al fatto di aver curato i testi della famosissima serie anime \"Detective Conan\"."}
{"id": "1585511", "revid": "1386850", "url": "https://it.wikipedia.org/wiki?curid=1585511", "title": "National Board of Review ai migliori cinque documentari", "text": "Il National Board Review Award ai migliori cinque documentari (\"Top Five Documentaries\") \u00e8 una lista dei migliori cinque film documentari distribuiti nelle sale cinematografiche statunitensi, selezionati annualmente dai membri del National Board of Review of Motion Pictures a partire dal 2003."}
{"id": "1585512", "revid": "287204", "url": "https://it.wikipedia.org/wiki?curid=1585512", "title": "HMS Devonshire", "text": "Otto navi della Royal Navy britannica si sono chiamate HMS \"Devonshire\", in origine in onore di William Cavendish primo Duca del Devonshire, e in seguito in onore della contea del Devonshire (oggi Devon).\nNel film di James Bond \"Tomorrow Never Dies\" appare una fregata della Royal Navy Type 23 chiamata HMS \"Devonshire\"."}
{"id": "1585513", "revid": "74801", "url": "https://it.wikipedia.org/wiki?curid=1585513", "title": "Contea di Kootenai", "text": "La contea di Kootenai (in inglese: Kootenai County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di abitanti. Il capoluogo di contea \u00e8 Coeur d'Alene."}
{"id": "1585516", "revid": "33689", "url": "https://it.wikipedia.org/wiki?curid=1585516", "title": "Lost Vikings", "text": ""}
{"id": "1585523", "revid": "1494169", "url": "https://it.wikipedia.org/wiki?curid=1585523", "title": "Oggetti non stellari nella costellazione dei Gemelli", "text": "Principali Oggetti non stellari visibili nella costellazione dei Gemelli."}
{"id": "1585533", "revid": "599013", "url": "https://it.wikipedia.org/wiki?curid=1585533", "title": "Jamario Moon", "text": "Caratteristiche tecniche.\nAlto 203 centimetri, ricopre il ruolo di ala piccola. Ha un record di punti in carriera di 17 (contro i Philadelphia 76ers) e 13 rimbalzi (contro i Washington Wizards). .\nCarriera.\nDalla high school all'universit\u00e0.\nLa storia di Jamario ha inizio nel 1999, quando era considerato uno dei migliori liceali in circolazione dell'Alabama. Ha giocato nella Mount Zion Christian Academy della Carolina del Nord. Tuttavia dopo il liceo non ottenne alcuna borsa di studio per il college, e quindi opt\u00f2 per il Meridian Community College (per problemi accademici aveva fallito l'ingresso a Mississippi State), con l'idea poi di dichiararsi eleggibile per il draft NBA alla prima occasione.\nNel suo unico anno universitario, Jamario segna oltre 20 punti e quasi 9 rimbalzi a sera. Tuttavia dopo un solo anno, nel giugno 2001, lascia il college (probabilmente perch\u00e9 aveva bisogno di soldi per mantenere la sua famiglia), e si dichiara per il Draft, dove per\u00f2 nessuna squadra lo sceglie.\nNelle serie minori.\nHa dunque inizio il suo lungo vagabondaggio: scartato dopo la Summer League, si ritrova libero ed \u00e8 costretto a strappare ingaggi in leghe minori. Nel suo vagabandare per tutto il mondo ha giocato in tutte le leghe minori americane come la CBA (con gli Albany Patroons) e la USBL (con i Gary Steelheads), ma anche ABA 2000 e WBA.\nHa anche giocato in campionati come quello messicano (con i Fuerza Regia Monterrey). In totale sono quasi 15 le squadre che ha girato in soli 7-8 anni, se contiamo anche una permanenza da oltre 200 partite, nel 2004, negli Harlem Globetrotters (\u00e8 diventato famoso per aver schiacciato saltando un arbitro). \u00c8 perfino stato pi\u00f9 volte rifiutato dalla Legadue italiana.\nL'anno fondamentale per la sua carriera \u00e8 il 2005, quello dopo le acrobazie con i Globetrotters: Moon cambi\u00f2 agente, affidandosi a Joel Bell, che gli trov\u00f2 un posto negli Albany Patroons della CBA, allenati da Micheal Ray Richardson, ex star NBA. Qui Richardson compie un grande lavoro psicologico e tecnico, convincendo Jamario a lasciare perdere le sue acrobatiche schiacciate ed i suoi numeri ad effetto, buoni per il pubblico ma non per gli scout NBA, convincendolo a diventare un grande stopper difensivo alla Bruce Bowen, dove pu\u00f2 sfruttare le sue doti fisiche (le sue lunghe braccia oltre che la sua aggressivit\u00e0). Dopo una stagione da quasi 19 punti e quasi 8 rimbalzi con premio di difensore dell'anno negli Albany Patroons nella CBA, arriva la chiamata dei Raptors.\nL'inizio della risalita.\nNel 2007 ha firmato con i Toronto Raptors dopo aver impressionato coach Sam Mitchell in un camp di tre giorni organizzato dal club (hanno dovuto scegliere alla fine tra lui e Luke Jackson, una delle prime scelte al Draft 2005 e attualmente in Italia, ritenendoli entrambi allo stesso non eccelso livello).\n, e che egli si ritrov\u00f2 al camp soltanto perch\u00e9 un dirigente dei Raptors, peraltro in procinto di abbandonare la squadra, avesse lasciato sulla scrivania un biglietto con su scritto \"Jamario Moon: giocatore interessante; chiamare camp\".\nIl \"Jamario Moon Effect\".\nJamario Moon \u00e8 apparso per la prima volta al grande pubblico proprio in occasione dell'NBA Europe Tour a Roma (per la verit\u00e0 non giocando troppo bene: contro la Lottomatica Roma, per esempio, non \u00e8 sceso in campo, come contro il Real Madrid).\nJamario esordisce nella NBA nel novembre 2007 contro i Chicago Bulls in quintetto titolare; ( in quanto era l'unico Raptors in grado di marcare Luol Deng, che annull\u00f2 con la sua difesa) e segna 12 punti, con sei rimbalzi in soli 23 minuti di impiego.\nDa quel momento part\u00ec stabilmente in quintetto, stabilendo anche il record del club della striscia pi\u00f9 lunga di stoppate date agli avversari (12 partite consecutive con almeno una stoppata a partita). Jamario, chiamato anche \"Apollo 33\", ha giocato la maggior parte delle partite da titolare con ottime cifre, guadagnandosi la convocazione, malgrado i 28 anni, al Rookie Challenge durante l'All Star Weekend 2008 a New Orleans, oltre che la partecipazione alla famosa gara delle schiacciate.\nLe trade del 2009.\nIl 13 febbraio 2009 passa insieme a Jermaine O'Neal ai Miami Heat. L'avventura in Florida dura per\u00f2 solo fino alla fine della stagione: infatti Moon, restricted free agent, si vede offrire un contratto dai Cleveland Cavaliers che gli Heat decidono di non pareggiare, potendo cos\u00ec passare alla franchigia dell'Ohio.\nAi Clippers.\nIl 24 febbraio 2011 passa ai Los Angeles Clippers assieme al compagno Mo Williams in cambio di Baron Davis e di una futura prima scelta al draft."}
{"id": "1585535", "revid": "1305772", "url": "https://it.wikipedia.org/wiki?curid=1585535", "title": "Capcom's Soccer Shootout", "text": "Capcom's Soccer Shootout \u00e8 un videogioco sportivo, pi\u00f9 precisamente incentrato sul gioco del calcio, prodotto nel 1994 da Capcom per la piattaforma SNES.\nA differenza di molti altri videogiochi calcistici (vedi PES o FIFA), \"Soccer Shootout\" non \u00e8 parte di una serie.\nModalit\u00e0 di gioco.\n\"Soccer Shootout\" presenta sei diverse modalit\u00e0 di gioco: \"Exhibition\", \"Main Game\", \"All-Stars\", \"Indoor Game\", \"P.K.\" e \"Training\". Al giocatore \u00e8 chiesto di scegliere fra una delle suddette modalit\u00e0 che gli si presentano nella schermata iniziale e, in seguito, una delle 12 squadre nazionali incluse nel gioco. Non sono presenti squadre di club e i nomi dei giocatori sono fittizi, anche se in alcuni casi \u00e8 intuibile l'ispirazione da alcuni calciatori reali vista la somiglianza dei nomi.\nExhibition.\nLa modalit\u00e0 \"Exhibition\" consiste di una partita amichevole. Questa modalit\u00e0 offre la possibilit\u00e0 di scegliere il numero di giocatori, la durata dell'incontro (3, 5 o 10 minuti per tempo), lo stadio in cui disputare la partita (sono disponibili soltanto due stadi diversi distinguibili dal disegno del manto erboso, a strisce il primo, a quadri il secondo), oltre ovviamente alle due squadre partecipanti.\nMain Game.\nLa modalit\u00e0 \"Main Game\" consiste di un intero torneo. Una volta scelti il numero di giocatori e le squadre, oltre alla durata dei match, essa offre la possibilit\u00e0 di disputare un intero campionato che vedr\u00e0 la propria squadra affrontare tutte le rimanenti, secondo la formula di andata e ritorno.\nEventualmente \u00e8 possibile scegliere di disputare due volte l'intero torneo, opzione che rende il gioco sicuramente pi\u00f9 lungo e avvincente. In quest'ultimo caso, per stabilire il vincitore del \"Main Game\", alla fine di tutto si disputer\u00e0 una doppia finale fra le due squadre vincitrici dei due campionati.\nNel corso del torneo per ogni partita si somma un solo punto per la vittoria e nessuno per la sconfitta. Il pareggio non \u00e8 contemplato, in caso di parit\u00e0 alla fine dell'incontro si proceder\u00e0 ai tempi supplementari e, infine, ai calci di rigore.\nAll-Stars.\nLa modalit\u00e0 \"All-Stars\" consiste di una partita amichevole e presenta le stesse caratteristiche della modalit\u00e0 \"Exhibition\". L'unica differenza \u00e8 che le squadre sono formate da calciatori presi dalle varie squadre nazionali e riuniti in maniera aleatoria nei cosiddetti Pool A (di maglia rossa) e Pool B (di maglia blu).\nIndoor Game.\nLa modalit\u00e0 \"Indoor Game\" consiste di una partita amichevole ma, a differenza della modalit\u00e0 \"Exhibition\", la durata del match non \u00e8 modificabile (3 minuti per tempo) e l'incontro si svolge in una palestra. Non esistono le linee laterali, per cui la palla pu\u00f2 rimbalzare contro i muri, il campo \u00e8 pi\u00f9 piccolo, le squadre sono composte da 8 giocatori (anzich\u00e9 gli 11 classici) e non esiste l'arbitro, per cui \u00e8 ammessa ogni sorta di scorrettezza.\nP.K..\nLa modalit\u00e0 \"P.K.\" (\"Penalty Kicks\", \"calci di rigore\") consiste di una lotteria ai calci di rigore. Essa presenta a sua volta due sottomodalit\u00e0, \"Exhibition\" e \"Tournament\".\nLa sottomodalit\u00e0 \"Exhibition\" offre la possibilit\u00e0 di giocare contro un'altra squadra (controllata dalla CPU o da un altro giocatore umano). Le regole sono le stesse dei calci di rigore classici.\nLa sottomodalit\u00e0 \"Tournament\" offre invece la possibilit\u00e0 di giocare una sorta di torneo di calci di rigore contro ciascuna delle squadre presenti nel gioco. Ogni volta che una squadra viene sconfitta essa non pu\u00f2 pi\u00f9 essere affrontata all'interno del torneo. In caso di sconfitta del giocatore umano, la CPU chieder\u00e0 se si vuole proseguire. In questa sottomodalit\u00e0 non \u00e8 possibile giocare se non contro la CPU.\nTraining.\nLa modalit\u00e0 \"Training\" presenta 6 diverse modalit\u00e0 di allenamento, grazie alle quali il giocatore pu\u00f2 prendere confidenza con i trucchi del gioco.\nSquadre.\nDi seguito sono elencate le squadre presenti nel gioco, in ordine di forza come indicato dal manuale di istruzioni.\nDi seguito sono elencate le rose per ciascuna squadra.\nNota: l'abilit\u00e0 di ciascun calciatore \u00e8 a discrezione del giocatore, in quanto non \u00e8 presente, all'interno del gioco, alcun parametro per stabilire la forza dei singoli calciatori in ogni fondamentale."}
{"id": "1585536", "revid": "697352", "url": "https://it.wikipedia.org/wiki?curid=1585536", "title": "The Incredible Hulk", "text": ""}
{"id": "1585538", "revid": "22475", "url": "https://it.wikipedia.org/wiki?curid=1585538", "title": "Liceo Parini", "text": ""}
{"id": "1585542", "revid": "196390", "url": "https://it.wikipedia.org/wiki?curid=1585542", "title": "Liceo Galvani", "text": ""}
{"id": "1585543", "revid": "539155", "url": "https://it.wikipedia.org/wiki?curid=1585543", "title": "Opere della giovinezza di Giovanni Boccaccio", "text": "Le opere della giovinezza di Giovanni Boccaccio riguardano il periodo compreso tra il 1333 e il 1346.\n\"La caccia di Diana\" (1333\u20131335).\nPoemetto in terza rima che celebra in chiave mitologica alcune gentildonne napoletane. Le ninfe, seguaci della casta Diana, si ribellano alla dea ed offrono le loro prede di caccia a Venere, che trasforma gli animali, in bellissimi uomini. Tra questi vi \u00e8 anche il giovane Boccaccio che, grazie all'amore, diviene un uomo pieno di virt\u00f9: il poemetto propone, dunque, la concezione cortese dell'amore che ingentilisce e nobilita l'uomo.\nIl \"Filostrato\" (1335).\nIl \"Filostrato\" (che alla lettera dovrebbe significare nel greco approssimativo del Boccaccio \"vinto d'amore\") \u00e8 un poemetto scritto in ottave che narra la tragica storia di Troilo, figlio del re di Troia Priamo, che si era innamorato della prigioniera greca Criseida. Quando Criseida in seguito si innamora di Diomede, Troilo si dispera e va incontro alla morte per mano di Achille.\nNell'opera l'autore si confronta in maniera diretta con la precedente tradizione dei cantari, fissando i parametri per un nuovo tipo di ottava essenziale per tutta la letteratura italiana fino al Seicento.\nIl linguaggio adottato \u00e8 semplice, colloquiale, spedito, a differenza di quello presente nel \"Filocolo\", in cui \u00e8 molto sovrabbondante.\nIl \"Filocolo\" (1336).\nIl \"Filocolo\",che Boccaccio traduce molto liberamente \"fatica d'amore\", \u00e8 un romanzo in prosa di 5 libri scritto per Fiammetta. L'espediente narrativo \u00e8 una lettera da parte di Fiammetta, in cui chiede a Boccaccio di spiegarle l'amore tra Florio e Biancifiore. La narrazione \u00e8 ricca di peripezie, e procede con allusioni autobiografiche e divagazioni. Il linguaggio \u00e8 sensuale e vivace. Nell'opera emergono i desideri dell'alta societ\u00e0 napoletana.\n\"Teseida delle nozze d'Emilia\" (1339-1341).\nIl \"Teseida\" \u00e8 un poema epico in ottave ed \u00e8 cos\u00ec intitolato perch\u00e9 narra le guerre del mitico re Teseo contro le Amazzoni e contro Tebe (materia ricavata dai romanzi cavallereschi del ciclo tebano, come il Roman de Theb\u00e8s). Al centro della vicenda sono le vicende di Arcita e Palemone, legati da profonda amicizia, che si innamorano ambedue di Emilia, regina delle Amazzoni e cognata di Teseo. Il poeta si propone di dare per primo alla letteratura italiana un poema epico all'altezza dell'Eneide virgiliana. La vivezza della vicenda amorosa spicca, come di consueto; ma la narrazione \u00e8 appesantita e resa arida dalle preoccupazioni retoriche ed erudite.\n\"Comedia delle ninfe fiorentine\" (1341-1342).\nLa \" Comedia delle ninfe fiorentine \" (o \"Ninfale d'Ameto\") \u00e8 una narrazione in prosa, inframmezzata da componimenti in terzine cantati da vari personaggi. Narra la storia di \"Ameto\" un rozzo pastore che un giorno incontra delle ninfe devote a Venere e si innamora di una di esse, \"Lia\". Nel giorno della festa di Venere le ninfe si raccolgono intorno al pastore e gli raccontano le loro storie d'amore. Alla fine Ameto \u00e8 immerso in un bagno purificatore e comprende cos\u00ec il significato allegorico della sua esperienza: infatti le ninfe rappresentano la virt\u00f9 e l'incontro con esse lo ha trasformato da essere rozzo e animalesco in uomo.\n\"Amorosa visione\" (1342 - 1343).\nSi tratta di un poema in terzine suddiviso in cinquanta canti.\nLa narrazione vera e propria \u00e8 preceduta da un proemio costituito da tre sonetti che, nel loro complesso, formano un immenso acrostico nel senso che essi sono composti da parole le cui lettere (vocali e consonanti) corrispondono ordinatamente e progressivamente alle rispettive lettere iniziali di ciascuna terzina del poema.\nLa vicenda descrive l'esperienza onirica di Boccaccio che, sotto la guida di una donna gentile perviene ad un castello, sulle cui mura sono rappresentate scene allegoriche che vedono protagonisti illustri personaggi del passato. Pi\u00f9 in dettaglio in una stanza sono rappresentati i trionfi di Sapienza, Gloria, Amore e Ricchezza, nell'altra quello della Fortuna.\nInevitabile segnalare lampanti affinit\u00e0 e influenza non latente con i pressoch\u00e9 contemporanei \"Trionfi\" del Petrarca. Inoltre la precisa descrizione degli affreschi ha permesso ad alcuni critici di identificare il castello boccacciano con Castel Nuovo di Napoli, affrescato da Giotto. Dopo essersi soffermato con sfoggio di erudizione sulle bellezze degli affreschi Boccaccio passa in un giardino dove incontra Madonna Fiammetta e tenta di abusare di lei nel sonno.\nIl risveglio tempestivo della donna e il fatto che questa ricordi al poeta il pericolo dell'imminente ritorno della guida prevengono l'attuarsi del gesto. Di l\u00ec a poco infatti la \"donna gentil\" torna affermando che il poeta potr\u00e0 giungere al pieno possesso dell'amata conducendo una vita improntata ai virtuosi precetti il cui apprendimento era stato scopo essenziale del viaggio.\nL'opera ha diversi debiti nei confronti di Dante e della Divina Commedia, soprattutto per quanto riguarda l'esperienza della \"Visio in somnis\" e la guida di una \"donna gentil\", ma va sottolineata anche la forte tendenza all'emancipazione del Boccaccio: mentre Dante segue in tutto e per tutto i dettami di Beatrice, Boccaccio in numerosi casi si ribella al patrocinio della guida, ad esempio nel preferire la via larga della mondanit\u00e0, con le sue fatue attrattive a quella stretta e impervia che conduce alla virt\u00f9. Il tono sublime contrasta con la comicit\u00e0 di certe situazioni (\"in primis\" l'incontro con Fiammetta) cosicch\u00e9 alcuni critici hanno pensato ad un intento parodico da parte del Boccaccio nei confronti del poemetto allegorico didattico.\n\"Elegia di Madonna Fiammetta (1343-1344)\".\nRomanzo in prosa che racconta di una dama napoletana abbandonata e dimenticata dal giovane fiorentino Panfilo. La lontananza di Panfilo le crea grande tormento accresciuto dal fatto che Fiammetta \u00e8 sposata e deve nascondere al marito il motivo della sua infelicit\u00e0. L'opera ha la forma di una lunga lettera, rivolta alle donne innamorate. Essa riprende in prosa, dilatandolo alla misura di un vero e proprio romanzo,lo schema delle Eroidi di Ovidio, elegie sotto forma di lettere in versi, in cui eroine del mito si rivolgevano ai loro amanti confessando le proprie pene d'amore. La lunga confessione dell'eroina consente una minuziosa introspezione psicologica, che assume un gusto sorprendentemente moderno. La vicenda \u00e8 narrata dal punto di vista della donna, un elemento assolutamente innovativo rispetto ad una tradizione letteraria nella quale la donna era stata oggetto e non soggetto della passione.\n\"Ninfale fiesolano\" (1344 -1345).\nIl giovane pastore Africo, che vive sulle colline di Fiesole coi genitori, sorpresa nei boschi un'adunata di ninfe di Diana, si innamora di Mensola, che, con le altre ninfe della dea, \u00e8 obbligata alla castit\u00e0. Vaga inutilmente a lungo alla sua ricerca. Venere, apparsagli durante il sonno, promette di aiutarlo. Della sua sofferenza e delle nascoste ragioni di tale sofferenza si accorge il padre di Africo, che con grande affetto lo ammonisce a non cercare le ninfe, ricordandogli con una storia la terribile sorte che colpisce coloro che osano sfidare la dea. Africo e Mensola, per\u00f2, con uno stratagemma riescono ad amarsi ed innamorarsi. La ninfa per\u00f2, resasi conto del suo errore, e del rischio in cui stava mettendo se stessa e il suo innamorato, decide di sfuggirgli. Africo, disperato, si uccide e il suo sangue cade nel fiume che poi assumer\u00e0 il suo nome. La ninfa per\u00f2 \u00e8 incinta, e nonostante si sia nascosta in una grotta, aiutata dalle ninfe pi\u00f9 anziane, viene un giorno scoperta da Diana, che la trasforma nell'acqua del fiume che da quel giorno in poi assumer\u00e0 il suo nome. Il bambino viene invece affidato ad una vecchia ninfa che lo consegner\u00e0 alla madre del povero pastore. Verr\u00e0 chiamato Pruneo e sar\u00e0 il reggitore della citt\u00e0 di Fiesole, fondata da Atlante, e il capostipite di una famiglia che sar\u00e0 destinata a mischiarsi con i cittadini di Firenze.\nEssendo l'opera un cordiale omaggio a Firenze, si raccontano le origini di Fiesole e Firenze, fondata dai discendenti di Africo e Mensola.\nCon elegante semplicit\u00e0 riprende le cadenze e le formule linguistiche del cantare popolare toscano, a cui sovrappone fitti motivi di derivazione classica, specialmente da Ovidio."}
{"id": "1585545", "revid": "682087", "url": "https://it.wikipedia.org/wiki?curid=1585545", "title": "Collegio Volta", "text": ""}
{"id": "1585547", "revid": "76963", "url": "https://it.wikipedia.org/wiki?curid=1585547", "title": "Yumi T\u014dma", "text": "Particolarmente conosciuta per il ruolo di Urd in \"Oh, mia dea!\", ha fatto anche parte del gruppo canoro Goddess Family Club. La T\u014dma lavora per la Aoni Production."}
{"id": "1585550", "revid": "339392", "url": "https://it.wikipedia.org/wiki?curid=1585550", "title": "Liceo Zucchi", "text": ""}
{"id": "1585552", "revid": "2143966", "url": "https://it.wikipedia.org/wiki?curid=1585552", "title": "Stazione meteorologica di Novara Cameri", "text": "La stazione meteorologica di Novara Cameri \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Cameri nei pressi della citt\u00e0 di Novara.\nCaratteristiche.\nLa stazione meteorologica si trova nell'Italia nord-occidentale, in Piemonte, nel comune di Cameri, a 169 metri s.l.m. e alle coordinate geografiche .\nOltre ad essere un punto di riferimento per la navigazione aerea, la stazione effettua osservazioni orarie sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +1,4\u00a0\u00b0C, mentre quella del mese pi\u00f9 caldo, luglio, \u00e8 di +22,1\u00a0\u00b0C; mediamente si contano 89 giorni di gelo all'anno e 23 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -17,0\u00a0\u00b0C del gennaio 1985 e i +36,0\u00a0\u00b0C del luglio 1983.\nLe precipitazioni medie annue si attestano a 1.037\u00a0mm, mediamente distribuite in 80 giorni di pioggia, con minimo relativo in inverno, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 75,8 % con minimo di 71 % a luglio e massimi di 83 % a novembre e a dicembre; mediamente si contano 88 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +21,9\u00a0\u00b0C. Nel medesimo trentennio, la temperatura minima assoluta ha toccato i -17,0\u00a0\u00b0C nel gennaio 1985 (media delle minime assolute annue di -11,8\u00a0\u00b0C), mentre la massima assoluta ha fatto registrare i +36,0\u00a0\u00b0C nel luglio 1983 (media delle massime assolute annue di +33,0\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo di 3 okta giornalieri a luglio e massimo di 5 okta giornalieri a novembre.\nLe precipitazioni medie annue sfiorano i 1.000\u00a0mm e presentano un minimo in inverno, un picco primaverile e massimi secondari in estate ed autunno.\nL'umidit\u00e0 relativa media annua fa registrare il valore di 78% con minimo di 73% a marzo e massimi di 84% a novembre e a dicembre.\nValori estremi.\nTemperature estreme mensili dal 1960 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1960 ad oggi, con il relativo anno in cui si queste si sono registrate. La massima assoluta del periodo esaminato di +37,4 \u00b0C risale a giugno 2019, mentre la minima assoluta di -19,4\u00a0\u00b0C risale al gennaio 1960."}
{"id": "1585555", "revid": "1318658", "url": "https://it.wikipedia.org/wiki?curid=1585555", "title": "Opere della vecchiaia di Giovanni Boccaccio", "text": "Corbaccio (o \"Laberinto d'amore\").\nOpera di datazione incerta (tra il 1355 e il 1366), cos\u00ec com'\u00e8 incerto anche il significato del titolo: \u00e8 possibile che venga da \"corvo\" simbolo della cattiveria, l'uccello che becca gli occhi delle prede di cui si ciba, in questo caso sta a rappresentare l'amore che acceca e rovina; oppure deriva dallo spagnolo \"corbachos\"', cio\u00e8 scudiscio, che riporta al carattere prettamente satirico dell'opera.\nLa narrazione \u00e8 incentrata sull'invettiva contro le donne. Il poeta, illuso e rifiutato da una vedova, sogna di giungere in una selva (che richiama il modello dantesco) nella quale gli uomini che sono stati troppo deboli per resistere alle donne vengono trasformati in bestie orribili: il \"Laberinto d'amore\" o il \"Porcile di Venere\". Qui incontra il defunto marito della donna che gli ha spezzato il cuore, il quale dopo avergli elencato ogni sorta di difetto femminile, lo spinge ad allontanare ogni suo pensiero da esse lasciando pi\u00f9 ampio spazio ai suoi studi, che invece innalzano lo spirito.\nQuesta satira si basa in particolare sulla concezione medievale (quando addirittura si metteva in dubbio che la donna potesse avere un'anima), e tutto il pensiero giovanile del Boccaccio viene capovolto. La notazione misogina appare in alcuni passi della sua \"Esposizione sopra la Comedia\", ma anteriormente gi\u00e0 nella satira VI di Giovenale. Soprattutto nel \"Decameron\", infatti, l'amore era visto al naturale, come forza positiva e incontrastabile e quelle opere stesse erano dedicate proprio alle donne, un pubblico non letterato da allietare con opere gradevoli; ora invece l'amore \u00e8 visto come causa di degrado e le donne sono respinte in nome delle Muse, emblema di una letteratura pi\u00f9 elevata e austera.\nQuesto capovolgimento \u00e8 da attribuire in particolar modo ai turbamenti religiosi propri di Boccaccio negli ultimi periodi della sua vita e il trasporto maggiore che egli ebbe per una letteratura di alto livello, i cui destinatari non potevano che essere solo ed esclusivamente dotti.\n\"Genealogia deorum gentilium\" (Genealogia degli Dei pagani - 1350-1368).\n\u00c8 un ampio trattato di mitologia in lingua latina in quindici libri inteso a illustrare le discendenze degli dei greci e latini. \u00c8 un'opera scientifica, una delle prime manifestazioni dello spirito filologico dell'Umanesimo: Boccaccio cerca di interpretare il mito e appoggia la sua interpretazione citandone la fonte bibliografica. Nel XV libro Boccaccio mostra il legittimo orgoglio di poter leggere i testi in lingua greca senza alcuna intermediazione, per aver studiato la lingua di Omero con il greco Leonzio Pilato. La sua conoscenza della lingua greca rimase tuttavia elementare, per cui gli errori, nelle sue trascrizioni di Omero, sono numerosi.\nBoccaccio, d'altra parte, non aveva seguito neppure corsi regolari di latino; ebbe per poco tempo come maestro Giovanni di Domenico Mazzuoli da Strada, dal quale apprese soltanto i primi elementi della grammatica; ma il padre, desideroso di fare del figlio un mercante, lo distolse ben presto da quegli studi, cosicch\u00e9 studi\u00f2 gli autori latini e tent\u00f2 d'interpretarli come meglio pot\u00e9 solo in et\u00e0 adulta, da solo e senza maestri. Non sorprende pertanto che i modelli del suo latino furono s\u00ec i grandi autori classici, ma anche gli scrittori medioevali o quelli della tarda latinit\u00e0 dai quali attinse largamente, ma non fu in grado di discernere ci\u00f2 che era antico da ci\u00f2 che era moderno, riportando nei suoi scritti un materiale linguistico eterogeneo. Nonostante le inevitabili difficolt\u00e0 espressive, i periodi scorrono fluidi e armoniosi, e tanti episodi (per esempio, quello di Psiche, l'inno alla Vergine, la satira contro i giuristi e gli ecclesiastici, la difesa della poesia e dei poeti, la rievocazione dei suoi studi o della sua giovinezza) non hanno nulla da invidiare alle pagine pi\u00f9 belle delle opere giovanili o del \"Decameron\".\nPer quanto concerne i contenuti delle tradizioni mitologiche, Boccaccio non prende quasi mai posizione e si limita a registrare con equanimit\u00e0 le varianti pi\u00f9 diverse, senza valutarne la verosimiglianza o perfino l'evidente erroneit\u00e0. Non deve sorprendere pertanto che Boccaccio sia incorso spesso in fraintendimenti quali quello di aver ritenuto padre di tutti gli dei \"Demogorgone\", in realt\u00e0 la corruzione del termine greco indicante il Demiurgo, o di aver identificato le Muse nelle \"Hymnides\", verosimile corruzione del greco \"Nymphai\".\nLa \"Genealogia deorum gentilium\" fu pubblicata nell\"'editio princeps\" da Vindelino da Spira nel 1472 e fu tradotta in volgare dall'umanista Giuseppe Betussi nel 1547.\n\"Trattatello in laude di Dante\".\nOpera giuntaci in tre redazioni, tutte di mano del Boccaccio: una prima redazione, nota grazie al manoscritto autografo Toledo, Biblioteca capitular, 104.6 (To), pi\u00f9 ampia delle altre due, che sono probabilmente compendi, noti come II redazione A e B. \nLa data di composizione \u00e8 comunemente collocata tra il 1351 e il 1365. L\"'editio princeps\", col titolo \"Vita di Dante\", apparve nel 1477 davanti alla \"Divina Commedia\" stampata da Vindelino da Spira. \nIl titolo \"vulgato\" aderisce perfettamente al tono di alto e quasi religioso elogio dell'opera, e, sebbene le prime pagine, dove si tocca dell'amore di Dante per Beatrice, abbiano un sapore leziosamente romanzesco, la moderna critica dantesca ha riconosciuto nel Trattatello non poche notizie autentiche attinte alla tradizione orale e apprese dalla viva voce di persone che avevano conosciuto l'Alighieri. \nMa la rifusione del materiale biografico non \u00e8 stata certo cauta e positiva, e intorno alla figura del divino poeta vibra come un alone di leggenda conforme al tipo ideale che, nell'Alighieri, Boccaccio delinea e onora come primo, augusto ed eroico cultore della poesia e della scienza. Cos\u00ec il \"Trattatello\" \u00e8 non meno una laude di Dante che una laude della poesia. \nLigio all'estetica medievale \u00e8 il criterio per cui Boccaccio pone la grandezza e la bellezza della poesia nell'intimo legame di questa con la filosofia. \nPi\u00f9 nuovo e significativo \u00e8 invece l'elogio della sapienza e dell'erudizione, aderente allo spirito intimamente laico del Convivio dantesco, ed espressione di freschi entusiasmi per l'erudizione classica. \nCaratteristica, perch\u00e9 ripresa pi\u00f9 tardi dagli umanisti, \u00e8 la discussione del motivo dell'utilizzo, nella Commedia, del volgare invece del latino: discussione che Boccaccio chiude ricorrendo, in sostanza, alla giustificazione di Dante, gi\u00e0 posta innanzi per il suo Convivio, sulla decadenza degli studi liberali, la conoscenza del latino limitata ai soli letterati, la scarsa utilit\u00e0 di un poema scritto in latino, e la conseguente necessit\u00e0, per Dante, di scrivere il suo poema \"in stile atto a' moderni sensi\".\n\"De mulieribus claris\".\nQuest'opera, scritta tra il 1360 e il 1362 (ampliata e rifusa negli anni successivi) contiene la biografia di 106 donne illustri di tutti i tempi, accomunate da una celebrit\u00e0 raggiunta per insolite virt\u00f9 o eccezionali depravazioni. Si pu\u00f2 considerare come un complemento delle \"Sventure degli uomini illustri\". Boccaccio stesso confessa che alla composizione influ\u00ec l'esempio dato dal Petrarca col trattato \"De viris illustribus\". \nVarie sono poi le fonti alle quali ha attinto: Igino, Isidoro di Siviglia, Valerio Massimo, Virgilio, Ovidio e Tacito, autore invece sconosciuto dal Petrarca. \nAl contrario del \"Decameron\", nel \"De mulieribus\" viene riconosciuta la dignit\u00e0 non solo delle donne \u201cgentili\u201d, ma anche a quelle come Leena, che, dedite ad un mestiere infame, hanno comunque un animo nobile.\nL'opera \u00e8 dedicata ad Andrea Acciaiuoli, sposa in seconde nozze a un conte di Altavilla e sorella di Niccol\u00f2 Acciaiuoli, appartenente a una famiglia di fiorentini residente a Napoli. \nLe vite delle donne illustri si rifacevano a modelli antichi e terminavano con la storia di Giovanna, regina di Napoli. Il \"De mulieribus\" divenne ben presto celebre nelle corti d'Oltralpe, dove veniva donato alle principesse come modello di virt\u00f9 e venne tradotto in francese gi\u00e0 a partire dal 1401.\n\"Esposizioni sopra la Comedia\".\nSono delle riflessioni ed analisi che Boccaccio fece sulla \"Divina Commedia\" di Dante Alighieri durante i suoi ultimi anni di vita."}
{"id": "1585556", "revid": "729019", "url": "https://it.wikipedia.org/wiki?curid=1585556", "title": "The ECW Originals", "text": "The ECW Originals \u00e8 stata una stable di wrestling attiva nella World Wrestling Entertainment tra il 2006 e il 2007 e nella Total Nonstop Action tra il 2010 e il 2011. Il gruppo era composto da Rob Van Dam, Sabu, The Sandman e Tommy Dreamer, ovvero le icone della Extreme Championship Wrestling.\nStoria.\nWWE.\nIl motivo che spinse i quattro a formare una stable fu l'odio viscerale dichiarato da Vince McMahon, capo della World Wrestling Entertainment, nel corso di un angle tenutosi durante \"ECW on Sci Fi\" del 6 febbraio 2007: nell'occasione McMahon disse apertamente di odiare la ECW originale e coloro che ne hanno fatto parte a partire dai vari Dreamer, Sandman e Balls Mahoney.\nMcMahon convoc\u00f2 i cinque atleti sul ring (Mahoney sal\u00ec sul ring, ma alla fine non entr\u00f2 a far parte del gruppo) per manifestare loro tutto il suo disprezzo e annunci\u00f2 che da quel momento in avanti sarebbero stati impegnati in una faida contro un altro gruppo, il New Breed, composto da Elijah Burke, Marcus Cor Von, Kevin Thorn e Matt Striker, wrestler della nuova ECW.\nGli Originals subirono diverse sconfitte prima di portare a casa un risultato utile; il 13 marzo Tommy Dreamer riusc\u00ec a vincere una Battle Royal fra i suoi compagni e le nuove leve; gli Originals sfidarono quindi i rivali del New Breed ad un match quattro contro quattro da svolgersi a WrestleMania 23, incontro che vinsero. Il feud fra le due fazioni prosegu\u00ec anche dopo WrestleMania: il 3 aprile gli Originals subirono un'altra sconfitta per mano del New Breed ma stavolta in un Extreme Rules Match. Tre settimane dopo gli Originals vinsero un Elimination match quattro contro quattro, con Rob Van Dam unico \"sopravvissuto\".\nIl 16 maggio Sabu venne licenziato dalla WWE mentre il 3 giugno, a One Night Stand, Dreamer, Sandman e CM Punk ebbero la meglio sui tre rappresentanti rimasti del New Breed (Thorn aveva lasciato la stable) in un Tables match, ponendo fine alla rivalit\u00e0 tra le due fazioni mentre Rob Van Dam (secondo la kayfabe) sarebbe rimasto fuori dalle scene a tempo indeterminato dopo aver sub\u00ecto una commozione cerebrale per mano di Randy Orton in uno Stretcher Match. In realt\u00e0, Van Dam decise di non rinnovare il contratto e, di conseguenza, lasciare la federazione perch\u00e9 stanco della solita routine che gli imponeva il business.\nPochi giorni dopo si tenne l'annuale , durante la quale Sandman pass\u00f2 al roster di \"Raw\" lasciando il solo Tommy Dreamer quale rappresentante della stable. Tuttavia, l'11 settembre, la WWE licenzi\u00f2 Sandman dopo il tour in Sudafrica in seguito ad alcune incomprensioni col management sul volo di ritorno per gli Stati Uniti.\nIl gruppo \u00e8 stato riformato nel 2015 in occasione del pay-per-view TLC, nel quale Dreamer, Rhino e i Dudley Boyz affronteranno la Wyatt Family.\nTNA (Extreme Version 2.0).\nGli ECW Originals trovano nuova vita a HardCORE Justice il PPV della TNA creato apposta per commemorare l'ECW scomparsa dalla WWE a febbraio 2010. Al PPV presero parte wrestler che hanno esclusivamente fatto parte della ECW, come Tommy Dreamer, Rob Van Dam, Rhino, Raven, Sabu e tanti altri. La seguente puntata della TNA, tutti gli ex-ECW si sono riuniti sul ring, ma vengono attaccati dalla Fourtune, composta da Ric Flair, AJ Styles, Desmond Wolfe, Robert Roode e James Storm, perch\u00e9 secondo loro, sono solo dei parassiti. Cos\u00ec la presidentessa TNA Dixie Carter da ad ognuno degli EV2 (Extreme Version 2.0, nuovo nome degli ECW Originals) un contratto a tempo pieno. Col passare del tempo le due fazioni vengono ai ferri corti, includendo nella faida anche wrestler come Brian Kendrick e Matt Morgan. Le due stable si affrontano al Bound for Glory dove a trionfare sono gli EV2.\nLa faida continua ma gli EV2 perdono membri dopo il licenziamento di Raven, Sabu, il tradimento di Rhino, mentre la Fourtune perde Matt Morgan, Douglas Williams ma acquista il rientrante Rob Terry e stringe un accordo con gli Immortals (Hulk Hogan, Eric Bischoff, Abyss, Jeff Hardy e Jeff Jarrett)."}
{"id": "1585558", "revid": "3831", "url": "https://it.wikipedia.org/wiki?curid=1585558", "title": "Liceo Vittorio Veneto", "text": ""}
{"id": "1585562", "revid": "1318658", "url": "https://it.wikipedia.org/wiki?curid=1585562", "title": "Miscello di Ripe", "text": "Che la citt\u00e0 di provenienza di Miscello fosse Ripe nell\u2019Acaia viene detto solo in Hippys di Reggio, uno storico greco antico (V sec. a.C.) cui \u00e8 stata attribuita l\u2019opera Kt\u00edsis Ital\u00edas (\u201cFondazioni d\u2019Italia\u201d), poi menzionata da Diodoro Siculo (I\u00b0 sec. a.C.) in Biblioteca Storica. I nomi delle citt\u00e0 dell\u2019Acaia sono riportati dalla tradizione a un periodo molto antico, ma senza precisi riferimenti cronologici: il \u00abCatalogo delle navi\u00bb (Omero, \"Iliade,\" II, 573-575) menziona Aigion, Elice, Hyperesia (Egira), Pellene e Gonoessa, ma considera parte dell\u2019Acaia occidentale come territorio degli Epei; Rhypes appare solo al V sec. in Erodoto.\nBiografia e citazioni.\nSecondo le fonti antiche, Miscello si era recato presso l'oracolo di Apollo a Delfi per sapere se avesse potuto avere figli. Ma l'oracolo gli ordin\u00f2 a Miscello di Ripe di fondare una nuova citt\u00e0 nel territorio compreso fra Capo Lacinio e Punta AliceMiscello fond\u00f2 questa citt\u00e0 nel terzo anno della 17^ Olimpiade\u201d. \n(Dionisio di Alicarnasso, II, 59, 2)ed ancoraMiscello, dal dorso corto, Apollo che opera da lontano t\u2019\u00e8 amico e ti conceder\u00e0 una stirpe. Ma prima di tutto ti comanda questo: fondare la grande Crotone in mezzo ai bei campi da arare.\u201d Dal momento che egli non sapeva cosa fosse Crotone, di nuovo la Pizia disse: \u201cChi ti parla \u00e8 colui che colpisce da lontano con le frecce e tu ascoltalo. Questa \u00e8 la non arata regione tafia, qui si trova Calcide, qui il sacro suolo dei Cureti. Quelle sono le isole Echinadi: da qui il mare aperto per lungo tratto s\u2019apre ad Occidente. In tal modo, ti dico, che non puoi sbagliare e non trovare il Capo Lacinio, n\u00e9 la sacra Crimisa o il fiume Esaro.\u201d \n(Diodoro Siculo, Biblioteca, VIII, 18)Dopo aver attraversato il mare ed esplorato quelle terre, Miscello pens\u00f2 che sarebbe stato meglio fermarsi a \"Sybaris\", gi\u00e0 florida e accogliente anzich\u00e9 affrontare i pericoli e le difficolt\u00e0 nella fondazione di una nuova citt\u00e0. Il dio adirato gli ordin\u00f2 di rispettare il responso dell'oracolo. Nonostante l\u2019oracolo gli avesse imposto di fondare Crotone, Miscello, rimasto colpito dalla regione intorno a Sibari, voleva colonizzarla. E cos\u00ec questo responso scatur\u00ec per lui: \u201cMiscello dal dorso corto, nel ricercare altre cose, al di l\u00e0 dei comandi divini, tu finisci per aspirare ai dolori. Accontentati del dono che ti porge il dio\u201d. \n(Diodoro Siculo, Biblioteca, VIII, 18)Per Strabone, l'oracolo chiese a Miscello se per il un luogo dove fondare una citt\u00e0 era pi\u00f9 importante la salute che la ricchezza. Miscello scelse la salute, e quindi Crotone\u201cSiracusa fu fondata da Archia, che vi giunse navigando da Corinto, all\u2019incirca nello stesso tempo in cui furono fondate Naxos e Megara. Si narra che Miscello ed Archia si recarono insieme a Delfi ed il dio chiese loro se preferivano la ricchezza o la salute. Archia prefer\u00ec la ricchezza, Miscello invece la salute. Il dio allora concesse al primo di fondare Siracusa ed al secondo Crotone. Per questo accadde, come gi\u00e0 ho detto, che i Crotoniati abitarono una citt\u00e0 assai salubre, mentre Siracusani giunsero a tale ricchezza che anch\u2019essi passarono in proverbio, allorch\u00e8 si diceva, per quelli troppo ricchi, che per loro non sarebbe stata sufficiente neanche la decima dei Siracusani\u201d.\n(Strabone, Geografia, VI, 2, 4)Secondo Ovidio sarebbe stato invece Eracle ad ordinare a Miscello di recarsi sulle rive del fiume Esaro.\u201cNarran che il figlio di Giove, dei buoi Ricco d\u2019Iberia, intorno al Lacinio Arriv\u00f2 dopo lungo viaggiare: mentre il suo armento nei pascoli stava, Crotone visit\u00f2, ch\u00e8 volea riposarsi. Nell\u2019andarsene disse: \u201cCon i nostri Nipoti, grande sar\u00e0 una citt\u00e0\u201d. Quel che predisse poi vero divenne.\nDa Anemone nacque un tale Miscello, tra tutti agli dei il giovin pi\u00f9 caro. Dormiva un giorno il giovin Miscello E nel sonno Eracle s\u00ec gli impose \u201c\"Trova dell\u2019Esaro il letto pietroso, parti e la Patria tosto abbandona\"\".\nPer lungo il mar Ionio Taranto vide Lacedemonia citt\u00e0, Sibari poi, Nereto, citt\u00e0 del Salento,Turio Sul golfo, Nemesi e l\u2019aer Iapigio. Avea gi\u00e0 visto le coste del mare, la fatal foce dell\u2019Esaro vide e da presso di Crotone la tomba. Ivi, come Eracle prescritto gli avea, di una nuova citt\u00e0 fond\u00f2 le mura, nomandola come il vecchio sepolto."}
{"id": "1585565", "revid": "1494169", "url": "https://it.wikipedia.org/wiki?curid=1585565", "title": "Oggetti non stellari nella costellazione della Giraffa", "text": "Principali Oggetti non stellari visibili nella costellazione della Giraffa."}
{"id": "1585566", "revid": "316828", "url": "https://it.wikipedia.org/wiki?curid=1585566", "title": "Nanda Vigo", "text": "Biografia.\nSecondo la genealogia da lei stessa scritta, per parte materna discendeva da alcuni artisti famosi cioe' da Cesare Carnesecchi Coppini coreografo e direttore della scuola di ballo del teatro alla Scala di Milano, e dal celebre tenore Enrico Barbacini mentre per parte di padre da una antica famiglia, di origine spagnola, di industriali. Irrequieta fu allevata dalla nonna Ida Cidonia Carnesecchi Coppini (... \"Insomma, la nonna Cidonia fu per me tutta la famiglia. Certo era severissima, a vent\u2019anni dovevo tornare a casa entro mezzanotte, se no mi aspettava in piedi con la scopa in mano, ma fu anche l\u2019unica persona che dette spazio al mio desiderio di lavorare nell\u2019arte.\")\nDopo gli studi compiuti nella sua citt\u00e0 natale presso il liceo artistico delle Orsoline di via Lanzone, frequent\u00f2 l'Institut Polytechnique di Lausanne. Ha aperto il suo primo studio nel 1959, lavorando poi tra Milano e l\u2019Africa orientale.\nCome architetto progett\u00f2 con altri il cimitero di Rozzano; da sola firm\u00f2 il progetto della casa-museo di Remo Brindisi al Lido di Spina, inaugurato nel 1973. Lavor\u00f2 con Gio Ponti per la \"Casa sotto la foglia\" a Malo (Vicenza) e con Lucio Fontana. Frequent\u00f2 assiduamente l'avanguardia milanese degli anni '60 e '70.\nGi\u00e0 nel 1971 vince l'Award New York Industrial Design e nel 1976 il primo Premio Saint Gobain per il design; mentre nel 1982 partecipa alla XL Biennale di Venezia. A seguito di una lunga carriera, nel 2013 sue opere sono entrate anche nella collezione permanente del Ministero degli Affari Esteri. Nel 2014 ha esposto al Museo Guggenheim di New York nella retrospettiva dedicata al Gruppo Zero.\nNel 2018 ha organizzato nella Chiesa di San Celso a Milano una mostra-evento dal titolo \"Global Chronotopic Experience\", col proposito di ridare vita a un \"Ambiente Cronotipico\" in acciaio inox laminato e Perspex, simile a quello realizzato dall'artista nel 1967 alla Galleria Apollinaire di Milano. Un'abile combinazione di geometrie al neon con materiali riflettenti e \"amplificatori di luce\" \u00e8 nuovamente stato il contenuto della mostra di Palazzo Reale di Milano, curata da Marco Meneguzzo in suo onore, nell'estate del 2019.\n\u00c8 morta il 16 maggio 2020 all'et\u00e0 di 83 anni."}
{"id": "1585575", "revid": "3831", "url": "https://it.wikipedia.org/wiki?curid=1585575", "title": "Liceo classico Andrea D'Oria", "text": ""}
{"id": "1585578", "revid": "1494169", "url": "https://it.wikipedia.org/wiki?curid=1585578", "title": "Oggetti non stellari nella costellazione della Gru", "text": "Principali Oggetti non stellari visibili nella costellazione della Gru."}
{"id": "1585585", "revid": "196390", "url": "https://it.wikipedia.org/wiki?curid=1585585", "title": "Liceo classico Vittorio Alfieri", "text": ""}
{"id": "1585590", "revid": "45891", "url": "https://it.wikipedia.org/wiki?curid=1585590", "title": "Colibacillo", "text": ""}
{"id": "1585594", "revid": "287204", "url": "https://it.wikipedia.org/wiki?curid=1585594", "title": "Neith (disambigua)", "text": ""}
{"id": "1585596", "revid": "1494169", "url": "https://it.wikipedia.org/wiki?curid=1585596", "title": "Oggetti non stellari nella costellazione dell'Idra", "text": "Principali Oggetti non stellari visibili nella costellazione dell'Idra."}
{"id": "1585626", "revid": "1543377", "url": "https://it.wikipedia.org/wiki?curid=1585626", "title": "Stazione meteorologica di Ancona Falconara", "text": "La stazione meteorologica di Ancona Falconara \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Ancona e alla sua area sublitoranea.\nStoria.\nLa stazione meteorologica venne attivata dall'Aeronautica Militare il 1\u00ba marzo 1938 come stazione sussidiaria di terza classe per l'assistenza alla navigazione aerea, rimanendo attiva fino all'8 settembre 1943, data in cui vennero cessate le osservazioni meteorologiche a causa degli eventi della seconda guerra mondiale.\nNel dopoguerra, la stazione venne temporaneamente riattivata tra il 14 aprile e il 27 luglio 1945 e tra il 2 agosto e il 18 ottobre 1947.\nDopo pi\u00f9 di un decennio di inattivit\u00e0, la stazione meteorologica venne definitivamente riattivata il 18 dicembre 1958; come ubicazione venne scelto il campo collocato a sinistra dell'estremit\u00e0 nord-orientale della pista aeroportuale. Nel 1974 la stazione venne trasferita presso la palazzina piloti e dal 1\u00ba luglio 1978 venne elevata a stazione meteorologica di prima classe.\nLa gestione della stazione \u00e8 passata dall'Aeronautica Militare all'ENAV a partire dal 1\u00ba luglio 1987; nel 1996 \u00e8 stata scelta una diversa ubicazione presso la torre di controllo dell'aeroporto.\nCaratteristiche.\nLa stazione meteorologica, gestita dall'ENAV, si trova nell'Italia centrale, nelle Marche, in provincia di Ancona, nel comune di Falconara Marittima, presso l'area aeroportuale, a 10 m s.l.m.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +5,3\u00a0\u00b0C, mentre quella del mese pi\u00f9 caldo, agosto, \u00e8 di +22,7\u00a0\u00b0C; mediamente si contano 35 giorni di gelo all'anno e 20 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +40,5\u00a0\u00b0C del luglio 1983 e i -13,2\u00a0\u00b0C del gennaio 1985 (valore per\u00f2 superiore ai -15,4\u00a0\u00b0C del gennaio 1967).\nLe precipitazioni medie annue si attestano a 739\u00a0mm, mediamente distribuite in 83 giorni, con minimo relativo in inverno, picco massimo in autunno e massimo secondario in estate per gli accumuli totali stagionali.\nL'umidit\u00e0 relativa media annua fa registrare il valore di 75,7% con minimo di 71% a luglio e massimo di 82% a novembre; mediamente si contano 36 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +4,7\u00a0\u00b0C; quella del mese pi\u00f9 caldo, luglio, \u00e8 di +22,2\u00a0\u00b0C. Nel medesimo trentennio, la temperatura minima assoluta ha toccato i -15,4\u00a0\u00b0C nel gennaio 1967 (media delle minime assolute annue di -7,5\u00a0\u00b0C), mentre la massima assoluta ha fatto registrare i +40,5\u00a0\u00b0C nel luglio 1983 (media delle massime assolute annue di +35,3\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo in luglio di 2,2 okta giornalieri e massimo di 5,4 okta giornalieri a gennaio.\nLe precipitazioni medie annue si attestano a 777\u00a0mm, distribuite mediamente in 90 giorni, e presentano minimi relativi in inverno, primavera e ad inizio estate, mentre il picco massimo, poco accentuati, si concentra tra la tarda estate e l'autunno.\nL'umidit\u00e0 relativa media annua fa registrare il valore di 76,5% con minimi di 70% a luglio e ad agosto e massimi di 82% a dicembre e a gennaio.\nL'eliofania assoluta media annua si attesta a 6,1 ore giornaliere, con massimo a luglio di 10,1 ore giornaliere e minimo di 2,4 ore giornaliere a dicembre.\nLa pressione atmosferica media annua normalizzata al livello del mare \u00e8 di 1015,7 hPa, con massimi di 1018 hPa ad ottobre e a novembre e minimo di 1013 hPa ad aprile.\nIl vento presenta una velocit\u00e0 media annua di 3,5\u00a0m/s, con minimo di 3,3\u00a0m/s a settembre e massimi di 3,9\u00a0m/s a marzo e ad aprile; le direzioni prevalenti sono di maestrale tra novembre e febbraio, di tramontana a marzo e ad ottobre, di grecale tra aprile e settembre\nValori estremi.\nTemperature estreme mensili dal 1961 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1961 ad oggi. Nel periodo esaminato, la temperatura minima assoluta ha toccato i -15,4\u00a0\u00b0C nel gennaio 1967 mentre la massima assoluta ha raggiunto i +40,5\u00a0\u00b0C nel luglio 1983."}
{"id": "1585627", "revid": "767487", "url": "https://it.wikipedia.org/wiki?curid=1585627", "title": "Jackson United", "text": "I Jackson United sono un gruppo pop punk statunitense composto da Chris Shiflett (chitarra e voce, chitarrista dei Foo Fighters), suo fratello Scott al basso e Doug Sangalang alla chitarra (ex componente degli Screw 32 e dei Limp). Alla batteria vi era inizialmente Pete Parada (batterista che ha suonato anche con gli Offspring), sostituito successivamente da Cary Lascala, che ha a sua volta abbandonato il gruppo. Per le registrazioni delle parti di batteria dell'ultimo album \"Harmony and Dissidence\" hanno collaborato sia Dave Grohl che Taylor Hawkins dei Foo Fighters.\nLa produzione musicale del gruppo \u00e8 composta dagli album \"Western Ballads\" del 2005, \"Harmony and Dissidence\" del 2008 e dall'EP omonimo."}
{"id": "1585636", "revid": "1896180", "url": "https://it.wikipedia.org/wiki?curid=1585636", "title": "Kikuko Inoue", "text": "Resa celebre dal personaggio di Belldandy nella serie di \"Oh, mia dea!\", Kikuko Inoue grazie al proprio timbro di voce, viene quasi sempre scelta per ruoli di personaggi nobili e dignitosi, come Belldandy appunto, oppure Kasumi Tendo in \"Ranma \u00bd\". \u00c8 anche un'apprezzata cantante e ha fatto parte del gruppo canoro Goddess Family Club, insieme alle altre doppiatrici di \"Oh, mia dea!\", nonch\u00e9 delle DoCo con il cast femminile di \"Ranma \u00bd\".\nHa doppiato i personaggi di The Boss, Rosemary, Sunny e Chico nella serie di videogiochi \"Metal Gear\"."}
{"id": "1585637", "revid": "11959", "url": "https://it.wikipedia.org/wiki?curid=1585637", "title": "Guerra d'indipendenza indiana del 1857", "text": ""}
{"id": "1585640", "revid": "1494169", "url": "https://it.wikipedia.org/wiki?curid=1585640", "title": "Oggetti non stellari nella costellazione dell'Idra Maschio", "text": "Principali Oggetti non stellari visibili nella costellazione dell'Idra Maschio."}
{"id": "1585644", "revid": "187519", "url": "https://it.wikipedia.org/wiki?curid=1585644", "title": "Metal opera", "text": ""}
{"id": "1585645", "revid": "1494169", "url": "https://it.wikipedia.org/wiki?curid=1585645", "title": "Oggetti non stellari nella costellazione dell'Indiano", "text": "Principali Oggetti non stellari visibili nella costellazione dell'Indiano."}
{"id": "1585646", "revid": "6923", "url": "https://it.wikipedia.org/wiki?curid=1585646", "title": "Therese von W\u00fcllenweber", "text": "Memoria liturgica il 25 dicembre."}
{"id": "1585649", "revid": "287204", "url": "https://it.wikipedia.org/wiki?curid=1585649", "title": "Elnath", "text": "Elnath (Beta Tauri, \u03b2 Tau), detta anche Nath o El Nath, \u00e8 la seconda stella pi\u00f9 luminosa (dopo Aldebaran) della costellazione del Toro. Il suo nome proprio deriva dall'arabo \u0627\u0644\u0646\u0637\u062d, \"an-na\u0163\u0127\", che significa \"quella che cozza con le corna\". In effetti questa stella giace all'estremo superiore del grande corno della costellazione del Toro, proprio dove quest'ultima confina con quella dell'Auriga, tanto da essere attribuita ora all'una ora all'altra delle due costellazioni. Nel catalogo Bayer essa compare infatti anche come Gamma Aurigae (\u03b3 Aur). Nei moderni cataloghi \u00e8 comunque stabilmente attribuita alla costellazione del Toro.\nDati osservativi.\nLa magnitudine apparente di \u03b2 Tauri \u00e8 +1,68, il che la rende una delle stelle pi\u00f9 brillanti dell'intera volta celeste (per la precisione la ventisettesima in ordine di luminosit\u00e0). \u00c8 inoltre la stella brillante pi\u00f9 vicina (dista infatti tre gradi in direzione ovest) al punto della volta celeste esattamente opposto al centro della Via Lattea, detto anche anticentro galattico. In questa direzione giacciono anche vaste nubi di gas, dove si stanno formando nuove stelle.\nDati fisici.\nElnath \u00e8 una calda gigante blu di classe B7, con una temperatura superficiale di 13\u00a0600 K. Dista dalla Terra circa 130 anni luce; da ci\u00f2 si deduce, una volta che si sia considerata anche la radiazione ultravioletta, una luminosit\u00e0 pari a 700 volte quella solare. Il suo raggio, ricavabile dalla temperatura e dalla luminosit\u00e0, \u00e8 4,6 volte quello solare. Una sua recente misurazione ha per\u00f2 dato un risultato differente: \u03b2 Tauri avrebbe un raggio circa sei volte quello solare. La massa della stella \u00e8 4,5 volte quella del Sole.\nRelativamente al Sole, essa presenta una certa abbondanza di manganese, ma una quantit\u00e0 di calcio e magnesio decisamente bassa (un ottavo di quella solare). Questa peculiarit\u00e0 si presenta spesso in stelle di questo tipo ed \u00e8 dovuta all'azione combinata della gravitazione e della radiazione che spinge certi elementi all'interno della stella e ne fa affiorare degli altri in superficie.\nStadio evolutivo.\nElnath si trova in uno stadio avanzato della sua evoluzione: anche se non ha ancora completamente esaurito l'idrogeno all'interno del suo nucleo, questo succeder\u00e0 in tempi relativamente brevi, abbandonando cos\u00ec la sequenza principale; entro qualche milione di anni si trasformer\u00e0 in una gigante rossa. Troppo poco massiccia per esplodere in una supernova, \u00e8 destinata a diventare una nana bianca."}
{"id": "1585650", "revid": "767487", "url": "https://it.wikipedia.org/wiki?curid=1585650", "title": "Goddess Family Club", "text": "Le Goddess Family Club erano un gruppo musicale giapponese composto dalle tre doppiatrici delle protagoniste dell'anime Oh, mia dea!. Il genere cantato dal gruppo \u00e8 il \"J-pop\", la musica pop giapponese. La maggior parte del loro repertorio era legato alle sigle dell'anime e le image songs dei personaggi da loro interpretati."}
{"id": "1585652", "revid": "1458611", "url": "https://it.wikipedia.org/wiki?curid=1585652", "title": "Teorema di Mills", "text": "In matematica il teorema di Mills afferma che\nEsiste una costante formula_1 tale che formula_2 sia un numero primo per tutti gli interi formula_3.\ndove formula_1 indica una costante matematica nota con il nome di costante di Mills e formula_2 la funzione parte intera di formula_6. Il teorema fu dimostrato nel 1947 da Mills \n, che, comunque, non determin\u00f2 formula_1, n\u00e9 ne propose alcuna approssimazione. Successivamente il valore della costante fu calcolato in modo sempre pi\u00f9 preciso, fino alle 7000 cifre decimali (2005).\nCritiche.\nHardy e Wright (1979) e Ribenboim (1996) sostennero per\u00f2 che, nonostante la particolare semplicit\u00e0 e bellezza della formula, essa non avesse alcuna conseguenza pratica nell'aiutare a determinare i numeri primi, dato che non \u00e8 possibile conoscere l'esatto valore di formula_1 senza sapere in anticipo i numeri primi generati."}
{"id": "1585653", "revid": "75435", "url": "https://it.wikipedia.org/wiki?curid=1585653", "title": "Monoteletismo", "text": ""}
{"id": "1585659", "revid": "62748", "url": "https://it.wikipedia.org/wiki?curid=1585659", "title": "Fernando Germani", "text": "Biografia.\nNato a Roma, bambino prodigio, a soli quattro anni si esibisce in pubblico suonando il violino ed il pianoforte. A otto anni inizia a studiare composizione con Ottorino Respighi e successivamente pianoforte e organo con Raffaele Manari. Non ancora quindicenne, diviene organista dell'Orchestra dell'Augusteo a Roma. Giovanissimo, avvia la sua carriera di concertista nel 1927 con una tourn\u00e9e negli Stati Uniti organizzata dalla Ambasciata americana a Roma, che gli procura ben presto una notevole fama internazionale. Dal 1931 al 1933 ricopre l'incarico di direttore del dipartimento di organo presso il Curtis Institute di Philadelphia. Nel 1934 diviene professore di organo presso il Conservatorio Santa Cecilia fino al 1976. Nel 1932 fonda, insieme al conte Chigi, l'Accademia musicale Chigiana di Siena. Negli anni tra il 1948 e il 1959 svolse la mansione di organista presso la Basilica di San Pietro in Vaticano. Nel 1936 divenne anche membro dell'Organ Music Society.\nCi furono divergenze con Luigi Ferdinando Tagliavini, altro celebre organista e organologo dell'epoca: secondo Tagliavini la musica per organo andava filologicamente eseguita solo su strumenti originali o su ricostruzioni di organi fedeli ai modelli relativi alla musica da eseguirsi.\nSubito dopo la Seconda guerra mondiale, nel 1945, fu il primo musicista italiano ad eseguire l'integrale per organo di Johann Sebastian Bach, seguita da quelle di Max Reger e C\u00e9sar Franck. L'elettricit\u00e0 necessaria per il funzionamento del grande organo della chiesa di S. Ignazio fu fornita dalla Marina militare americana. Ai concerti del ciclo fu permesso di assistere anche ai prigionieri tedeschi della guerra.\nFormul\u00f2 una nuova tecnica per l'uso del pedale che rivoluzion\u00f2 le possibilit\u00e0 esecutive nel campo organistico, principalmente sistematizzando i movimenti e dando al piede una posizione composta al pari delle mani.\nL'autorevolezza che gli era riconosciuta da tutti in campo organistico, gli valse l'incarico conferitogli dal Ministero di fissare i programmi ministeriali del corso di Organo e composizione organistica presso i conservatori di musica italiani, tuttora in vigore per quanto riguarda il vecchio ordinamento di durata decennale.\nTra gli anni sessanta e settanta, Germani si esib\u00ec in alcune trasmissioni della neonata Rai che gli valsero una popolarit\u00e0 anche tra i non esperti del settore. Tra l'altro fu anche il progettista del grandioso organo Tamburini dell'Auditorium del CPTV RAI di Napoli.\nFamoso fu il brano \"Cantata per Venezia\", di Fabio Germani, che esegu\u00ec diverse volte durante le sue esibizioni.\nMor\u00ec nel 1998 a Roma, all'et\u00e0 di 92 anni, quasi dimenticato.\nAttivit\u00e0.\nNonostante il suo indiscusso prestigio, le esecuzioni di Germani furono criticate sotto diversi aspetti. In particolare per l'uso di organi sinfonici per il repertorio bachiano in quanto il suo pensiero era rivolto principalmente alla musica indifferentemente dallo strumento (seguendo il principio filologico non si potrebbe, ad esempio suonare negli Stati Uniti musica per organo fino al tardo ottocento). Fu un apprezzato interprete della musica di Max Reger, registr\u00f2 numerosi dischi con esecuzioni del grande compositore bavarese.\nNonostante la sua inclinazione per il grande repertorio organistico sinfonico riscopr\u00ec e revision\u00f2 la prima edizione moderna dell'opera integrale di Girolamo Frescobaldi.\nCollabor\u00f2 alla realizzazione della colonna sonora del film L'albero degli zoccoli di Ermanno Olmi eseguendo musiche per organo di Johann Sebastian Bach.\nScrisse anche un \"Metodo per Organo\" in quattro volumi. Tra i suoi allievi, provenienti da tutto il mondo, si ricordano l'organista, compositore e direttore di coro e d'orchestra Giuseppe Agostini, l'organista olandese naturalizzato italiano Wijnand van de Pol, l'organista della cattedrale di Zagabria Hvalimira Bled\u0161najder, l'inglese Nicolas Kynaston, il direttore di coro e d'orchestra Helmuth Rilling e molti altri. \nDiscografia.\nAmplissima, in considerazione anche del periodo in cui visse, la produzione discografica.\nSolo alcuni titoli:"}
{"id": "1585661", "revid": "187519", "url": "https://it.wikipedia.org/wiki?curid=1585661", "title": "Opera metal", "text": ""}
{"id": "1585666", "revid": "1494169", "url": "https://it.wikipedia.org/wiki?curid=1585666", "title": "Oggetti non stellari nella costellazione della Lucertola", "text": "Principali oggetti non stellari visibili nella costellazione della Lucertola."}
{"id": "1585668", "revid": "767487", "url": "https://it.wikipedia.org/wiki?curid=1585668", "title": "Geoarcheologia", "text": "La geoarcheologia \u00e8 un metodo di indagine archeologico che si serve dell'ausilio di metodi geologici come la stratigrafia o la geomorfologia.\nL'approccio \"geoarcheologico\" \u00e8 un approccio di tipo ambientale, ossia cerca di situare il sito archeologico in un contesto pi\u00f9 ampio che \u00e8 quello del territorio in cui il sito \u00e8 inserito. Si cerca in questo modo di ricostruire non solo la storia materiale e culturale del sito, ma anche quella delle risorse (per esempio idriche) che il territorio offriva.\nInoltre la geoarcheologia \u00e8 fondamentale per ricostruire gli eventuali motivi geologici dell'abbandono del sito, quali possono essere: frane, alluvioni o terremoti.\nLa disciplinia \u00e8 volta ad arricchire le conoscenze geologiche del territorio in via di una pianificazione futura dell'uso del suolo.\nA differenza di altri \"approcci\" nello studio di un sito archeologico, qui il terreno che costituisce la zona delimitata e definita come \"situ\" viene scavata orizzonte per orizzonte, livello per livello. I reperti vengono raccolti e catalogati per procedere poi in altra sede ad una loro identificazione e ricostruzione.\nEsempio di sito archeologico studiato con metodo stratigrafico \u00e8 la Terramara di Poviglio (RE)."}
{"id": "1585673", "revid": "287204", "url": "https://it.wikipedia.org/wiki?curid=1585673", "title": "Sospetto e sentimento", "text": "Sospetto e sentimento. O: Lo specchio misterioso \u00e8 il secondo romanzo della scrittrice statunitense Carrie Bebris. Pubblicato per la prima volta nel 2005, in Italia \u00e8 stato pubblicato nel gennaio 2008. Il libro \u00e8 stato finalista per il \"Daphne du Maurier Award\" del 2006.\nPersonaggi.\nTornano come protagonisti Mr e Mrs Darcy, che stavolta incontrano nella loro nuova avventura altri personaggi della produzione letteraria di Jane Austen, ovvero alcuni dei protagonisti di \"Ragione e sentimento\".\nTrama.\nAnche se sono sposati da poco, i coniugi Darcy sono costretti a lasciare la tranquilla vita che svolgono a Pemberley per trasferirsi a Londra. Infatti Mrs Bennet ha pregato Elizabeth di accompagnare Kitty in citt\u00e0, affinch\u00e9 possa trovare marito. Qui la giovane incontra Harry Dashwood, giovanotto di buona reputazione e abbastanza facoltoso. Il rapporto fra i due giovani diventa man mano sempre pi\u00f9 profondo, anche se viene ripetutamente osteggiato dalla madre di Harry, Fanny Dashwood. Finalmente si giunge all'annuncio del fidanzamento ed iniziano i preparativi per il matrimonio. Contemporaneamente inizia a diventare tremendamente imbarazzante il comportamento di Harry. Diventa scortese, un gozzovigliatore ed un libertino. Il nuovo atteggiamento sconvolge tutti coloro che conoscono il giovane, i quali si rendono conto che tale comportamento non \u00e8 quello dell'Harry che conoscevano. Ricorda invece quello di un antenato del giovane Dashwood, Sir Francis Dashwood, noto libertino."}
{"id": "1585676", "revid": "767487", "url": "https://it.wikipedia.org/wiki?curid=1585676", "title": "Jacques Ranci\u00e8re", "text": "Biografia.\nAllievo del filosofo Louis Althusser, nel 1965 partecip\u00f2 alla compilazione dell'importante volume collettaneo \"Lire le Capital\" (Leggere il Capitale). Successivamente si stacc\u00f2 dall'influenza di Althusser a causa di contrasti sorti riguardo alla valutazione politica degli eventi del maggio 1968. Nel 1974 pubblic\u00f2 \"La Le\u00e7on d'Althusser\" in cui metteva polemicamente in discussione la dottrina del suo maestro.\nAlla fine degli anni settanta, insieme con altri giovani intellettuali come Joan Borell, Arlette Farge e Genevi\u00e8ve Fraisse, fond\u00f2 il collettivo R\u00e9voltes Logiques che, sotto gli auspici di Rimbaud, rimetteva in discussione la rappresentazione della societ\u00e0 tradizionale. Il collettivo pubblicava anche una rivista e i contributi di Ranci\u00e8re sono stati poi raccolti in volume sotto il titolo di \"Les scenes du peuple\", per i tipi della Horlieu nel 2003. Parallelamente Ranci\u00e8re si occup\u00f2 dell'emancipazione dei lavoratori, degli utopisti del XIX secolo (specialmente di \u00c9tienne Cabet) e cominci\u00f2 a viaggiare regolarmente negli USA. Da questi lavori nacque la sua tesi intitolata: \"La nuit des prol\u00e9taires. Archives du r\u00eave ouvrier\" (La notte dei proletari. Archivi del sogno operaio).\nNel libro \"Le philosophe pl\u00e9b\u00e9ien\" (Il filosofo plebeo) Ranci\u00e8re cur\u00f2 la raccolta degli scritti inediti di Louis Grabriel Gauny, carpentiere e filosofo. Verso la met\u00e0 degli anni ottanta si interess\u00f2 di un altro personaggio poco convenzionale: Joseph Jacotot, che all'inizio del XIX secolo mise profondamente in discussione i fondamenti della pedagogia tradizionale. Questi studi culminarono in una biografia filosofica intitolata \"Le ma\u00eetre ignorant\" (Il maestro ignorante). Pi\u00f9 tardi si interess\u00f2 dell'ambiguo statuto del discorso storico nel suo libro \"Les mots de l'histoire\" (Le parole della storia). Alla fine di questo periodo, Ranci\u00e8re, che era anche un cinefilo vicino alle posizioni dei Cahiers du Cin\u00e9ma, esplor\u00f2 i legami fra l'estetica e la politica. Il volume \"Courts voyages au pays du peuple\" (Brevi viaggi nei paesi del popolo) \u00e8 la prima opera direttamente consacrata a questo tema, sotto forma di tre brevi romanzi filosofici.\nRecentemente Ranci\u00e8re si \u00e8 occupato del tema dei diritti umani ed in particolare del problema delle organizzazioni internazionali nel decidere quando la difesa di un gruppo di persone pu\u00f2 giustificare un intervento o addirittura una guerra.\nPensiero.\nIl pensiero di Ranci\u00e8re si sviluppa attorno ai concetti di Police e di Politica. Per Police si intende il disciplinamento dei corpi, che fa s\u00ec che determinati corpi siano assegnati per via del loro nome a un determinato posto o funzione. Una tecnica che confonde il poliziotto e il medico. Per Politica invece si intende un'attivit\u00e0 antagonista alla Police, che sposta un corpo da dove era stato assegnato, fa sentire il dissenso, da parte a coloro che nella police non hanno posto, mostrando l'evidenza nuda del caos su cui riposa ogni gerarchia (in questo caso quella della police). La Politica dovrebbe essere un ripartire quello che mettiamo in comune, ma il demos in questo caso mette ben poco in comune, solo la libert\u00e0, che per\u00f2 \u00e8 di tutti e quindi conta ben poco: il demos si ritrova quindi a non avere voce in capitolo, poich\u00e9 la voce di una massa di persone sentita esternamente \u00e8 solo un brusio. C'\u00e8 quindi un torto originario, quello della libert\u00e0 come propriet\u00e0 vuota. La Politica allora vuole vincere questo scandalo dove tutto \u00e8 fatto per il popolo ma dove il popolo non ha voce. Vuole dare parte ai senza parte. \u00c8 importante manifestare il proprio pensiero. \u00c8 utile citare il pensiero della Arendt: La politica non \u00e8 occuparsi degli uomini (la police di Ranci\u00e8re) ma occuparsi insieme agli altri delle cose del mondo (la politica di Ranci\u00e8re).\nGran parte della produzione recente di Ranci\u00e8re \u00e8 dedicata ai modi in cui politica ed estetica si intrecciano insistendo su uno stesso territorio: quello del sensibile, delle cose visibili e di quelle invisibili nell'organizzazione dello spazio e della vita delle persone. Da questo punto di vista il filosofo ha dato grande importanza al ruolo che la letteratura, il cinema e le arti hanno nella possibilit\u00e0 di modificare concretamente la partizione del sensibile, per usare un'espressione che d\u00e0 il titolo a una sua famosa intervista del 2000. L'attenzione a questo nodo tra estetica e politica \u00e8 per molti commentatori la parte pi\u00f9 interessante (e forse pi\u00f9 ampia anche in termini di contributi) del pensiero filosofico di Jacques Ranci\u00e8re."}
{"id": "1585679", "revid": "123543911", "url": "https://it.wikipedia.org/wiki?curid=1585679", "title": "Gin (Detective Conan)", "text": " \u00e8 un personaggio immaginario e uno degli antagonisti principali della serie manga e anime \"Detective Conan\", creato da G\u014dsh\u014d Aoyama ed edito in Giappone dalla Shogakukan, nello Shonen Sunday, ed in Italia dalla Star Comics.\nHa un ruolo di grande importanza nell'Organizzazione nera ed \u00e8 stato colui che, utilizzando l'APTX 4869, ha causato il rimpicciolimento di Shinichi Kudo. Viaggia sempre su una Porsche 356A nera ed utilizza una Beretta M1934.\nDescrizione.\nL'aspetto fisico e l'abbigliamento sono particolarmente distintivi. Indossa sempre un lungo cappotto nero e i lunghi capelli, resi biondi nell'anime, ma in realt\u00e0 bianco-grigi nel manga, sono sempre coperti da un cappello nero e ricadono in avanti, fino a coprire buona parte dei suoi occhi verdi. La sua precisa et\u00e0 \u00e8 sconosciuta, ma siamo al corrente del fatto che sia mancino.\nSecondo la guida \"Conan Drill\" Gin fa parte, insieme a Vodka, della sezione , che ha un ruolo manageriale e di coordinamento delle varie divisioni. James Black lo definisce \"uno dei capi della banda\". Lo si vede dare ordini agli altri membri e gli unici suoi superiori certi sono il boss e il suo vice Rum. Si rivolge a Vermouth, la preferita del boss, in modo colloquiale e non esita a minacciarla pi\u00f9 volte di morte. Svolge una funzione esecutiva e le sue mansioni spaziano dal ricatto all'estorsione, fino all'omicidio. \u00c8 capace di uccidere a sangue freddo anche persone con le quali non \u00e8 mai venuto in contatto, solamente se su di loro scopre di avere qualche dubbio. Possiede anche un incredibile intuito, che, abbinato alle altrettanto acute capacit\u00e0 deduttive, lo rende un temibile avversario per Conan.\nConosce molto bene Shuichi Akai, che chiama Gin .\nInsieme al collega Vodka, che lo accompagna in ogni sua apparizione ma a differenza di lui non ha alcuna autorit\u00e0 sugli altri membri, ha incontrato pi\u00f9 volte Conan, senza mai vederlo chiaramente n\u00e9 poterlo associare al Shinichi Kudo che credeva di avere ucciso mesi prima. Si sa, inoltre, che Gin non ricorda nessuna delle facce delle persone da lui uccise, perci\u00f2 un loro eventuale incontro probabilmente non riporterebbe alcun ricordo alla mente di Gin.\nNella storia.\nNei primi venti volumi.\nGin fa la sua comparsa, assieme al suo partner Vodka, nel primo capitolo del primo volume, durante il quale vengono scoperti da Shinichi Kudo, mentre effettuano un traffico illegale. Gin, per\u00f2, riesce a sorprendere alle spalle il ragazzo e, una volta svenuto quest'ultimo, gli somministra a forza un veleno sperimentale, chiamato APTX 4869, credendo di ucciderlo.\nGin e Vodka compaiono nuovamente durante il caso di Akemi Miyano, un membro femminile di basso livello dell'organizzazione. Costei viene uccisa da Gin, che in questo modo rompe la promessa fattale precedentemente, ovvero di fare lasciare incolume l'organizzazione sia a lei che a sua sorella minore, un membro chiamato Sherry. Il motivo di questa azione sta nel fatto che Sherry \u00e8 considerata troppo importante dall'organizzazione per lasciarla andare via in quel modo.\nGin compare nuovamente pochi volumi dopo, sempre spalleggiato da Vodka. Il loro compito, in questa occasione, consiste nel far esplodere un treno, ma il piano viene sventato da Conan. \u00c8 in questa occasione che il ragazzo conosce i due nomi in codici dei colpevoli del suo rimpicciolimento.\nNelle successive apparizioni si vede l'inizio della caccia da parte di Gin per Sherry. La ragazza, infatti, \u00e8 riuscita a fuggire dall'organizzazione, ingerendo l'APTX 4869 da lei stessa sviluppato, e, per tale motivo, \u00e8 inseguita da Gin. Inoltre, ha una fissazione quasi morbosa per la ragazza ed \u00e8 praticamente il suo \"chiodo fisso\".\nDal volume 20 al 42.\nDurante il caso al \"Beika City Hotel\" Gin compare nuovamente nella serie. Si scopre che l'uomo ha un rapporto particolare con Ai Haibara, nonostante non si \u00e8 ancora a conoscenza di che tipo sia. \u00c8 comunque in grado di riconoscere la presenza della ragazza dai suoi capelli, caduti accidentalmente. Nello svolgimento del caso Gin ha anche l'occasione di sparare con una pistola a Sherry, anche se, grazie all'intervento di Conan, non riesce a colpirla mortalmente.\nAppare nuovamente nel volume 29, in compagnia di Vodka e Vermouth. Durante questo volume comincia a delinearsi lo strano rapporto esistente tra Gin e Vermouth, sviluppato poi anche successivamente.\nDurante il caso dell'ingegnere Itakura Gin arriva al punto di appoggiare la sua pistola sul capo di Vodka, a causa del fatto che l'uomo era stato ingannato da un trucco del piccolo Conan. Perci\u00f2, l'intervento di Gin salva Vodka e mette Conan in grande difficolt\u00e0. Solo il fatto di essere un bambino potr\u00e0, infatti, salvare il protagonista dall'essere catturato e probabilmente ucciso dal suo nemico.\nDal volume 43 al 67.\nGin compare nuovamente durante lo scontro tra l'organizzazione e l'FBI, durante il quale vengono introdotti nella trama nuovi membri, quali Kir, Chianti e Korn. L'obiettivo \u00e8 l'assassinio di un politico, che sarebbe potuto diventare loro nemico.\nDurante il caso Kir viene catturata dall'FBI, mentre Gin stesso, dopo avere puntato la pistola contro Vermouth, viene ferito sul viso da un colpo, lanciatogli da Shuichi Akai. Inoltre, durante lo svolgersi della vicenda, Gin inizia a nutrire sospetti sul detective Kogoro Mori e, nonostante Vermouth cerchi di sviarne l'attenzione per proteggere Conan, Gin rimane dell'idea che Kogoro non sia del tutto estraneo alla vicenda.\nSuccessivamente Gin compare raramente e sempre mentre \u00e8 alla ricerca del luogo di convalescenza di Kir e del suo passato. Scoperto l'ospedale, nei volumi 58 e 59, inizia l'operazione per il suo recupero, che terminer\u00e0 con successo e con la successiva morte del suo rivale, Shuichi Akai, per mano di Kir.\nNel volume 67 viene a sapere che, nella zona di Beika, \u00e8 stato visto un uomo molto simile a Shuichi Akai, cos\u00ec il giorno successivo gli tende una trappola con un cecchino davanti a un grande magazzino, dove pare che sia entrato quest'uomo. Quando il sosia di Akai esce dal grande magazzino, Gin ordina ai suoi compagni di ritirarsi, dopo avere parlato con Vermouth.\nNon uccide Kir, che era sospettata di tradimento, e dice a quest'ultima: \"Quel tipo mi ha fregato, lo detesto sempre di pi\u00f9\"."}
{"id": "1585705", "revid": "11959", "url": "https://it.wikipedia.org/wiki?curid=1585705", "title": "Rivolta indiana del 1857", "text": ""}
{"id": "1585708", "revid": "287204", "url": "https://it.wikipedia.org/wiki?curid=1585708", "title": "Perth Soccer Club", "text": "Il Perth Soccer Club \u00e8 ua squadra di calcio con sede a Perth, Australia. Partecipa alla Western Australia State League Premier Division ed alla Amateur Premier Division.\nStoria.\nVenne fondato nel 1987 dalla fusione dei Perth Azzurri (fondato nel 1950), East Fremantle Tricolore (1953) e Balcatta Etna (1977, fuso nel 1991). La squadra risultante era nota come Perth Italia. Nel 1995 ne fu deciso il cambio di nome in Perth Soccer Club "}
{"id": "1585720", "revid": "767487", "url": "https://it.wikipedia.org/wiki?curid=1585720", "title": "Stefano Cioppi", "text": "Carriera.\nL'ultima squadra allenata \u00e8 stata l'Aurora Basket Jesi nella stagione 2012-2013. In precedenza ha diretto anche la Scavolini Pesaro (in totale cinque partite nella stagione 2002-2003 e Imesa Osimo.\nDalla stagione 2013-14 \u00e8 direttore sportivo della Victoria Libertas Pesaro."}
{"id": "1585724", "revid": "767487", "url": "https://it.wikipedia.org/wiki?curid=1585724", "title": "Co\u0219eiu", "text": "Co\u0219eiu \u00e8 un comune della Romania di 1.266 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Archid, Chilioara, Co\u0219eiu."}
{"id": "1585726", "revid": "287204", "url": "https://it.wikipedia.org/wiki?curid=1585726", "title": "Coseiu", "text": ""}
{"id": "1585746", "revid": "767487", "url": "https://it.wikipedia.org/wiki?curid=1585746", "title": "Marie-Marguerite d'Youville", "text": "Biografia.\nNata con il nome di battesimo di Marie-Marguerite Dufrost de Lajemmerais, era la figlia maggiore di Christophe du Frost e di sua moglie Marie-Ren\u00e9e Gaulthier de Varennes. Perse il padre all'et\u00e0 di sette anni lasciando la famiglia in condizioni di estrema povert\u00e0. Nonostante ci\u00f2, e grazie all'intervento di suo bisnonno Pierre Boucher, la giovane Marie pot\u00e9 studiare per due anni presso l'instituto delle orsoline in Qu\u00e9bec. Dopo questo periodo fu costretta tuttavia a fare ritorno dalla sua famiglia ed occuparsi dell'educazione dei suoi cinque fratelli.\nNel 1722 spos\u00f2 il medico Fran\u00e7ois d'Youville ma la sua vita matrimoniale si rivel\u00f2 presto un vero fallimento, soprattutto a causa delle continue e prolungate assenze del marito dedito al traffico illegale di alcool con le popolazioni indiane. Fran\u00e7ois mor\u00ec nel 1730.\nEssendo i suoi due figli sopravvissuti gi\u00e0 dediti alla vita religiosa, Marguerite e altre tre donne fondarono nel 1737 un'associazione religiosa per fornire una casa per i poveri a Montreal. All'inizio la casa ospitava solo quattro o cinque membri, ma crebbe grazie ai fondi ottenuti dalle donne. Poich\u00e9 le loro azioni andavano contro le convenzioni sociali del periodo, d'Youville e le sue compagne vennero derise dai loro amici, parenti e perfino dai poveri che aiutavano. Alcuni le chiamavano \"le grises\", che pu\u00f2 significare \"le donne grigie\", ma significa anche \"le donne ubriache\", riferendosi al defunto marito di Marguerite. Nel 1744 l'associazione divenne una congregazione religiosa con una regola e una comunit\u00e0 formale. Nel 1747 venne loro garantito il diritto di gestire il General Hospital of Montreal, che in quel periodo era in rovina e pieno di debiti. Marguerite e le sue compagne riportarono l'ospedale in una buona situazione finanziaria, ma esso venne distrutto da un incendio nel 1765. La congregazione ricostru\u00ec l'ospedale poco dopo. A questo punto, la congregazione era gi\u00e0 conosciuta come le \"Suore Grigie di Montr\u00e9al\" dal soprannome dato per scherno alle religiose anni prima. Anni dopo, mentre la congregazione si espandeva ad altre citt\u00e0, divenne noto semplicemente come le \"Suore Grigie\". Dalla casa madre di Montr\u00e9al, si staccarono varie filiali che diedero origine a numerose congregazioni autonome di suore grigie: le Suore Grigie di Saint-Hyacinthe, le Suore Grigie della Croce di Ottawa, le Suore Grigie di Qu\u00e9bec, le Suore Grigie del Sacro Cuore di Filadelfia, le Suore Grigie dell'Immacolata Concezione di Pembroke).\nCulto.\nDal Martirologio Romano: \"A Montr\u00e9al in Canada, santa Maria Margherita d'Youville, religiosa, che, madre di famiglia, rimasta vedova, educ\u00f2 piamente due dei suoi figli sulla via del sacerdozio e si adoper\u00f2 con tutte le forze per l'assistenza agli infermi, agli anziani e ai bisognosi di ogni genere, per i quali fond\u00f2 la Congregazione delle Suore della carit\u00e0.\"\nMemoria liturgica il 23 dicembre."}
{"id": "1585750", "revid": "2184720", "url": "https://it.wikipedia.org/wiki?curid=1585750", "title": "Stazione meteorologica di Potenza", "text": "La stazione meteorologica di Potenza \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Potenza.\nStoria.\nLa stazione meteorologica inizi\u00f2 la sua attivit\u00e0 nel 1928, svolgendo funzioni di rilevazione e raccolta di dati meteorologici e di assistenza alla navigazione aerea.\nLa sua originaria sede era presso l'edificio del centro storico che ospita l'Istituto Orazio Flacco, che ha ospitato l'osservatorio meteorologico fino al tragico evento del terremoto del 23 novembre 1980. Il violento evento sismico caus\u00f2 gravi danni, rendendo di fatto inagibile la stazione meteorologica.\nDue settimane dopo, la postazione meteorologica fu spostata presso il palazzo in cui aveva la propria sede l'Istituto Nazionale delle Assicurazioni e, una volta dotata di tutti i nuovi strumenti, ricominci\u00f2 la propria attivit\u00e0 il 2 gennaio 1981.\nTuttavia, la stazione meteorologica interruppe nuovamente le sue attivit\u00e0 nel gennaio 1999, per inagibilit\u00e0 del palazzo in cui era ubicata. Il successivo spostamento nella sede provvisoria presso l'edificio del Grande Albergo permise la sua riattivazione nel mese di ottobre del 2000.\nIl 13 febbraio 2007 la stazione meteorologica ha cessato nuovamente la propria attivit\u00e0, in attesa di essere spostata e riattivata presso una nuova sede.\nCaratteristiche.\nLa stazione meteorologica si trova nell'Italia meridionale, in Basilicata, nel comune di Potenza, a 845 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, la temperatura media del mese pi\u00f9 freddo, gennaio, \u00e8 di +4,1\u00a0\u00b0C, mentre quella del mese pi\u00f9 caldo, agosto, si attesta a +20,8\u00a0\u00b0C. Mediamente, si contano 41 giorni di gelo all'anno e 11 giorni con temperatura massima uguale o superiore ai +30\u00a0\u00b0C. Nel medesimo trentennio, la temperatura minima assoluta ha toccato i -9,6\u00a0\u00b0C nel gennaio 1981, mentre la massima assoluta ha fatto registrare i +36,8\u00a0\u00b0C nel luglio 1988 e nell'agosto 1998.\nLe precipitazioni medie annue si attestano a 613\u00a0mm, mediamente distribuiti in 82 giorni di pioggia, con minimo in estate e picco massimo in autunno-inverno.\nL'umidit\u00e0 relativa media annua fa registrare il valore di 69,5 % con minimo di 61 % a luglio e massimo di 78 % a dicembre; mediamente si contano 16 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +3,5\u00a0\u00b0C; quella del mese pi\u00f9 caldo, agosto, \u00e8 di +20,2\u00a0\u00b0C. Nel medesimo trentennio, la temperatura minima assoluta ha toccato i -12,2\u00a0\u00b0C nel gennaio 1968 (media delle minime assolute annue di -7,2\u00a0\u00b0C), mentre la massima assoluta ha fatto registrare i +36,8\u00a0\u00b0C nel luglio 1988 (media delle massime assolute annue di +32,4\u00a0\u00b0C).\nLa nuvolosit\u00e0 media annua si attesta a 4,2 okta, con minimi di 2,3 okta a luglio e ad agosto e massimo di 5,5 okta a gennaio.\nLe precipitazioni medie annue si aggirano sui 650\u00a0mm, mediamente distribuite in 91 giorni, con minimi relativi in estate e picco massimo moderato in autunno.\nL'umidit\u00e0 relativa media annua fa registrare il valore di 70,6 % con minimo di 62 % a luglio e massimo di 78 % a dicembre.\nIl vento presenta una velocit\u00e0 media annua di 5,2\u00a0m/s, con minimo di 4,7\u00a0m/s ad ottobre e massimo di 6\u00a0m/s a febbraio; la direzione prevalente \u00e8 di ponente in ogni mese dell'anno..\nDati climatologici 1951-1980.\nIn base alle medie climatiche del periodo 1951-1980, la temperatura media del mese pi\u00f9 caldo, agosto, si attesta a +20,3\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +3,4\u00a0\u00b0C.\nNel trentennio esaminato, la temperatura massima pi\u00f9 elevata di +36,4\u00a0\u00b0C risale all'agosto 1956, mentre la temperatura minima pi\u00f9 bassa di -12,2\u00a0\u00b0C fu registrata nel gennaio 1968.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +3,1\u00a0\u00b0C (contro i +3,5\u00a0\u00b0C della media 1961-1990) mentre quella dei mesi pi\u00f9 caldi, luglio e agosto, si attesta a +21,5\u00a0\u00b0C (contro i +20,0\u00a0\u00b0C di luglio e i +20,2\u00a0\u00b0C di agosto delle medie 1961-1990). La temperatura media annua fa registrare il valore di +12,0\u00a0\u00b0C (contro i +11,3\u00a0\u00b0C della media 1961-1990).\nMediamente si contano 29 giorni di gelo all'anno e 105 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1946 al 2007.\nNella tabella sottostante sono riportate le temperature massime e minime assolute mensili, stagionali ed annuali dal 1946 al febbraio 2007, con il relativo anno in cui si queste si sono registrate. La massima assoluta del periodo esaminato di +38,2\u00a0\u00b0C risale al settembre 1946, mentre la minima assoluta di -12,2\u00a0\u00b0C \u00e8 del gennaio 1968."}
{"id": "1585754", "revid": "289247", "url": "https://it.wikipedia.org/wiki?curid=1585754", "title": "Sainte Marguerite d'Youville", "text": ""}
{"id": "1585760", "revid": "15756", "url": "https://it.wikipedia.org/wiki?curid=1585760", "title": "Neuroimaging", "text": "Il Neuroimaging, o imaging cerebrale, \u00e8 l'uso di varie tecniche per la mappatura diretta o indiretta della struttura, della funzione o della farmacologia del sistema nervoso. \u00c8 una disciplina relativamente nuova in medicina, neuroscienze e psicologia. I medici specializzati nelle prestazioni e nell'interpretazione del neuroimaging in ambito clinico sono i neuroradiologi per le tecniche di imaging di competenza della radiologia diagnostica; le tecniche SPECT e PET sono invece competenza del medico nucleare.\nIl Neuroimaging rientra in due grandi categorie:\nIl neuroimaging funzionale consente, ad esempio, la visualizzazione diretta dell'elaborazione delle informazioni da parte dei centri del cervello. Tale elaborazione fa s\u00ec che l'area interessata del cervello aumenti il metabolismo e \"si illumini\" durante la scansione. Uno degli usi pi\u00f9 controversi del neuroimaging \u00e8 stato la ricerca dell'\"identificazione del pensiero\", o \"lettura della mente\".\nStoria.\nIl primo capitolo della storia del neuroimaging risale al neuroscienziato italiano Angelo Mosso, che invent\u00f2 la \"bilancia della circolazione umana\", che poteva misurare in modo non invasivo la ridistribuzione del sangue durante l'attivit\u00e0 emotiva e intellettuale. Tuttavia, sebbene brevemente menzionati da William James nel 1890, i dettagli e i meccanismi precisi di questa bilancia e gli esperimenti eseguiti da Mosso sono rimasti in gran parte sconosciuti, fino alla recente scoperta dello strumento originale, nonch\u00e9 dei rapporti di Mosso da parte di Stefano Sandrone e colleghi.\nNel 1918 il neurochirurgo americano Walter Dandy introdusse la tecnica della ventricolografia. Le immagini radiografiche del sistema ventricolare all'interno del cervello erano ottenute mediante iniezione di aria filtrata direttamente in uno o entrambi i ventricoli laterali del cervello, tramite un foro praticato nel cranio. Dandy osserv\u00f2 anche che l'aria introdotta nello spazio subaracnoideo attraverso la puntura spinale lombare potesse entrare nei ventricoli cerebrali e mostrare anche i compartimenti del liquido cerebrospinale attorno alla base del cervello e sulla sua superficie. Questo fu alla base della creazione di una tecnica pi\u00f9 evoluta, la pneumoencefalografia, che permetteva quindi di evitare di forare il cranio per iniettare l'aria nel cervello.\nNel 1927 Egas Moniz introdusse l'angiografia cerebrale, per cui i vasi sanguigni normali e anormali all'interno e intorno al cervello potevano essere visualizzati con grande precisione.\nAll'inizio degli anni '70, Allan McLeod Cormack e Godfrey Newbold Hounsfield introdussero la tomografia assiale computerizzata (TAC) e immagini anatomiche del cervello sempre pi\u00f9 dettagliate divennero disponibili per scopi diagnostici e di ricerca. Cormack e Hounsfield vinsero il premio Nobel per la medicina nel 1979 per il loro lavoro. Poco dopo l'introduzione della TAC nei primi anni '80, lo sviluppo di radioligandi ha permesso la tomografia a emissione di fotone singolo (SPECT) e la tomografia ad emissione di positroni (PET).\nPi\u00f9 o meno contemporaneamente, l'imaging a risonanza magnetica (MRI) \u00e8 stato sviluppato da ricercatori tra cui Peter Mansfield e Paul Lauterbur, che nel 2003 ricevettero il premio Nobel per la medicina. All'inizio degli anni '80 la risonanza magnetica \u00e8 stata introdotta clinicamente e durante gli anni '80 si verific\u00f2 una vera esplosione di perfezionamenti tecnici e applicazioni diagnostiche della RM. Gli scienziati hanno presto scoperto che i grandi cambiamenti del flusso sanguigno misurati dalla PET potevano anche essere ripresi dal tipo corretto di risonanza magnetica. La risonanza magnetica funzionale (fMRI) dagli anni '90 ha dominato il campo della mappatura cerebrale a causa della sua bassa invasivit\u00e0, mancanza di esposizione alle radiazioni e disponibilit\u00e0 relativamente ampia.\nAll'inizio degli anni 2000, il campo del neuroimaging ha raggiunto lo stadio in cui sono diventate possibili alcune applicazioni pratiche dell'imaging cerebrale funzionale. L'area di applicazione principale \u00e8 rappresentata da alcune forme di interfaccia neurale.\nTecniche di neuroimaging.\nTomografia assiale computerizzata.\nLa tomografia computerizzata (TC) o tomografia assiale computerizzata (TAC) utilizza una serie di raggi X al cranio prelevati da molte direzioni diverse. Tipicamente utilizzata per visualizzare rapidamente lesioni cerebrali, la scansione TC utilizza un programma per computer che esegue un calcolo numerico integrale (la trasformata inversa di Radon) sulla serie di raggi X misurata per stimare la quantit\u00e0 di raggi X assorbita in un piccolo volume di il cervello. In genere le informazioni sono presentate come sezioni trasversali del cervello.\nImaging ottico diffuso.\nL'imaging ottico diffuso (DOI) o tomografia ottica diffusa (DOT) \u00e8 una modalit\u00e0 di imaging medico che utilizza luce vicina agli infrarossi per generare immagini del corpo. La tecnica misura l'assorbimento ottico dell'emoglobina e si basa sullo spettro di assorbimento dell'emoglobina che varia con il suo stato di ossigenazione. La tomografia ottica diffusa ad alta densit\u00e0 (HD-DOT) \u00e8 stata confrontata direttamente con la fMRI utilizzando la risposta alla stimolazione visiva in soggetti studiati con entrambe le tecniche, con risultati simili. L'HD-DOT \u00e8 stato anche confrontato con la risonanza magnetica in termini di compiti linguistici e connettivit\u00e0 funzionale a riposo.\nSegnale ottico evento correlato.\nIl segnale ottico evento correlato (EROS) \u00e8 una tecnica di scansione del cervello che utilizza la luce infrarossa attraverso le fibre ottiche per misurare i cambiamenti nelle propriet\u00e0 ottiche delle aree attive della corteccia cerebrale. Considerando che tecniche come l'imaging ottico diffuso (DOT) e la spettroscopia nel vicino infrarosso (NIRS) misurano l'assorbimento ottico dell'emoglobina e quindi si basano sul flusso sanguigno, l'EROS sfrutta le propriet\u00e0 di dispersione dei neuroni stessi e fornisce quindi una misura dell'attivit\u00e0 cellulare. L'EROS pu\u00f2 individuare l'attivit\u00e0 nel cervello in millimetri (spazialmente) e in millisecondi (nel tempo). Il suo pi\u00f9 grande svantaggio \u00e8 l'incapacit\u00e0 di rilevare l'attivit\u00e0 a una profondit\u00e0 superiore a qualche centimetro. EROS \u00e8 una nuova tecnica relativamente economica che non \u00e8 invasiva per il soggetto in esame. \u00c8 stata sviluppata all'Universit\u00e0 dell'Illinois a Urbana-Champaign, dove ora \u00e8 utilizzato nel laboratorio di Neuroimaging cognitivo del Dr. Gabriele Gratton e della Dott.ssa Monica Fabiani.\nImaging a risonanza magnetica.\nLa risonanza magnetica (RM) utilizza campi magnetici e onde radio per produrre immagini bidimensionali o tridimensionali di alta qualit\u00e0 di strutture cerebrali senza l'uso di radiazioni ionizzanti (raggi X) o traccianti radioattivi.\nImaging a risonanza magnetica funzionale.\nLa risonanza magnetica funzionale (fMRI) e l'etichettatura degli spin arteriosi (ASL) si basano sulle propriet\u00e0 paramagnetiche dell'emoglobina ossigenata e deossigenata per vedere le immagini del cambiamento del flusso sanguigno nel cervello associato all'attivit\u00e0 neurale. Ci\u00f2 consente di generare immagini che riflettono quali strutture cerebrali sono attivate (e come) durante l'esecuzione di diversi compiti o allo stato di riposo. Secondo l'ipotesi dell'ossigenazione, i cambiamenti nel consumo dell'ossigeno nel flusso sanguigno cerebrale regionale durante l'attivit\u00e0 cognitiva o comportamentale possono essere associati a regioni neuronali, in quanto direttamente correlati ai compiti cognitivi o comportamentali a cui partecipano.\nLa maggior parte degli scanner fMRI consente allo sperimentatore di presentare immagini visive, suoni e stimoli tattili diversi e ai soggetti di compiere diverse azioni come la pressione di un pulsante o lo spostamento di un joystick. Di conseguenza, la risonanza magnetica pu\u00f2 essere utilizzata per rivelare strutture e processi cerebrali associati a percezione, pensiero e azione. La risoluzione della fMRI \u00e8 attualmente di circa 2-3 millimetri, limitata dalla diffusione spaziale della risposta emodinamica all'attivit\u00e0 neurale. Ha ampiamente sostituito la PET per lo studio dei modelli di attivazione cerebrale. La PET, tuttavia, conserva il vantaggio significativo di essere in grado di identificare specifici recettori cerebrali (o trasportatori) associati a particolari neurotrasmettitori attraverso la sua capacit\u00e0 di visualizzare i \"ligandi\" dei recettori radiomarcati (i ligandi dei recettori sono sostanze chimiche che si attaccano ai recettori).\nOltre alla ricerca su soggetti sani, la fMRI viene sempre pi\u00f9 utilizzata per la diagnosi medica della malattia. Poich\u00e9 la risonanza magnetica \u00e8 squisitamente sensibile all'uso di ossigeno nel flusso sanguigno, \u00e8 estremamente sensibile ai primi cambiamenti nel cervello derivanti da ischemia (flusso sanguigno anormalmente basso), come i cambiamenti che seguono l'ictus. La diagnosi precoce di alcuni tipi di ictus \u00e8 sempre pi\u00f9 importante in neurologia, poich\u00e9 le sostanze che dissolvono i coaguli di sangue possono essere utilizzate nelle prime ore dopo che si verificano determinati tipi di ictus, ma sono pericolose da utilizzare in seguito. I cambiamenti cerebrali osservati con la risonanza magnetica possono aiutare a prendere la decisione di trattare con questi agenti. Con una precisione compresa tra il 72% e il 90%, in cui la probabilit\u00e0 casuale raggiungerebbe lo 0,8%, le tecniche di fMRI possono decidere quale di una serie di immagini conosciute il soggetto sta visualizzando.\nMagnetoencefalografia.\nLa magnetoencefalografia (MEG) \u00e8 una tecnica di imaging utilizzata per misurare i campi magnetici prodotti dall'attivit\u00e0 elettrica nel cervello attraverso dispositivi estremamente sensibili come il dispositivo superconduttore a interferenza quantistica (SQUID) o i magnetometri SERF. La MEG offre una misurazione molto diretta dell'attivit\u00e0 elettrica neurale (rispetto ad esempio alla fMRI) con una risoluzione temporale molto elevata ma una risoluzione spaziale relativamente bassa. Il vantaggio di misurare i campi magnetici prodotti dall'attivit\u00e0 neurale \u00e8 che essi sono probabilmente meno distorti dai tessuti circostanti (in particolare il cranio e il cuoio capelluto) rispetto ai campi elettrici misurati mediante elettroencefalografia (EEG). In particolare, si pu\u00f2 dimostrare che i campi magnetici prodotti dall'attivit\u00e0 elettrica non sono influenzati dal tessuto circostante del cranio, dal momento che esso \u00e8 modellato come un insieme di gusci sferici concentrici, ciascuno dei quali \u00e8 un conduttore omogeneo isotropico. Le teste sono non sferiche e hanno conduttivit\u00e0 in gran parte anisotropiche (in particolare la materia bianca e il cranio). Mentre l'anisotropia del cranio ha un effetto trascurabile sul MEG (a differenza dell'EEG), l'anisotropia della sostanza bianca influenza fortemente le misurazioni del MEG per fonti radiali e profonde. Si noti, tuttavia, che il cranio \u00e8 stato considerato uniformemente anisotropico in questo studio, il che non \u00e8 vero per una testa reale: gli spessori assoluti e relativi della diploe e degli strati dei tavolati variano tra e all'interno delle ossa del cranio. Ci\u00f2 rende probabile che anche la MEG sia influenzata dall'anisotropia del cranio, sebbene probabilmente non allo stesso livello dell'EEG.\nCi sono molti usi per la MEG, incluso aiutare i chirurghi a localizzare una patologia, aiutare i ricercatori a determinare la funzione di varie parti del cervello, il neurofeedback e altri.\nTomografia a emissione di positroni.\nLa tomografia ad emissione di positroni (PET), e la tomografia ad emissione di positroni cerebrali, misurano le emissioni da sostanze chimiche metabolicamente attive marcate radioattivamente che sono state iniettate nel flusso sanguigno. I dati di emissione sono elaborati al computer per produrre immagini bidimensionali o tridimensionali della distribuzione delle sostanze chimiche nel cervello. I radioisotopi che emettono positroni utilizzati sono prodotti da un ciclotrone e le sostanze chimiche sono marcate con questi atomi radioattivi . Il composto marcato, chiamato radiotracciante, viene iniettato nel flusso sanguigno e infine si dirige verso il cervello. I sensori nello scanner PET rilevano la radioattivit\u00e0 mentre il composto si accumula in varie regioni del cervello. Un computer utilizza i dati raccolti dai sensori per creare immagini bidimensionali o tridimensionali che mostrano dove agisce il composto nel cervello. Particolarmente utili sono una vasta gamma di ligandi usati per mappare diversi aspetti dell'attivit\u00e0 dei neurotrasmettitori; il tracciante PET di gran lunga pi\u00f9 comunemente usato \u00e8 una forma marcata di glucosio (vedi Fluorodesossiglucosio).\nIl pi\u00f9 grande vantaggio della scansione PET \u00e8 che diversi composti possono mostrare il flusso sanguigno e il metabolismo dell'ossigeno e del glucosio nei tessuti del cervello mentre lavora. Queste misurazioni riflettono la quantit\u00e0 di attivit\u00e0 cerebrale nelle varie regioni del cervello e consentono di acquisire informazioni su come funziona il cervello. Le scansioni PET erano superiori a tutti gli altri metodi di imaging metabolico in termini di risoluzione e velocit\u00e0 di completamento (appena 30 secondi) quando sono diventati disponibili per la prima volta. La risoluzione migliorata ha permesso di studiare meglio l'area del cervello attivata da un determinato compito. Il pi\u00f9 grande svantaggio della scansione PET \u00e8 che, poich\u00e9 la radioattivit\u00e0 decade rapidamente, si limita al monitoraggio di brevi compiti. Prima della diffusione della tecnologia fMRI, la scansione PET era il metodo preferito di imaging cerebrale funzionale (piuttosto che strutturale), e essa continua a dare grandi contributi alle neuroscienze.\nLa scansione PET viene anche utilizzata per la diagnosi di malattie cerebrali, in particolare perch\u00e9 tumori cerebrali, ictus e malattie che danneggiano i neuroni che causano demenza (come il morbo di Alzheimer) causano tutte grandi cambiamenti nel metabolismo cerebrale, che a sua volta provoca cambiamenti facilmente rilevabili nelle scansioni PET. La PET \u00e8 probabilmente pi\u00f9 utile nei casi di alcune demenze precoci (esempi classici sono la malattia di Alzheimer e la malattia di Pick) in cui il danno precoce \u00e8 troppo diffuso e causa troppa poca differenza nel volume del cervello e nella struttura lorda per avere effetto sulle immagini TC e MRI.\nTomografia a emissione di fotone singolo.\nLa tomografia a emissione di fotone singolo (SPECT) \u00e8 simile alla PET e utilizza radioisotopi che emettono raggi gamma e una gamma camera per registrare i dati che un computer utilizza per costruire immagini bidimensionali o tridimensionali di regioni cerebrali attive. La SPECT si basa su un'iniezione di un tracciante radioattivo, o \"agente SPECT\", che viene rapidamente assorbito dal cervello ma non si ridistribuisce. L'assorbimento dell'agente SPECT \u00e8 completo al 100% entro 30-60 secondi, riflettendo il flusso ematico cerebrale (CBF) al momento dell'iniezione. Queste propriet\u00e0 della SPECT la rendono particolarmente adatta per l'imaging dell'epilessia, che di solito \u00e8 resa difficile da problemi con il movimento del paziente e tipi variabili di crisi. La SPECT fornisce un'istantanea del flusso sanguigno cerebrale poich\u00e9 le scansioni possono essere acquisite dopo la fine dell'attacco (purch\u00e9 il tracciante radioattivo sia stato iniettato al momento dell'attacco). Una limitazione significativa della SPECT \u00e8 la sua scarsa risoluzione (circa 1\u00a0cm) rispetto a quella della risonanza magnetica. Oggi sono comunemente utilizzate macchine SPECT con testine a doppio rivelatore, sebbene sul mercato siano disponibili macchine a tripla testina. La ricostruzione tomografica, (utilizzata principalmente per \"istantanee\" funzionali del cervello) richiede pi\u00f9 proiezioni dalle testine del rivelatore che ruotano attorno al cranio, quindi alcuni ricercatori hanno sviluppato macchine SPECT con 6 e 11 testine per ridurre i tempi di imaging e dare una risoluzione pi\u00f9 elevata.\nCome la PET, anche la SPECT pu\u00f2 essere utilizzato per differenziare diversi tipi di processi patologici che producono demenza, ed \u00e8 sempre pi\u00f9 utilizzata a questo scopo. La neuro-PET ha lo svantaggio di richiedere l'uso di traccianti con emivite di massimo 110 minuti, come il FDG. Questi devono essere realizzati in un ciclotrone e sono costosi o addirittura non disponibili se i tempi di trasporto necessari sono prolungati pi\u00f9 di alcune emivite. La SPECT, tuttavia, \u00e8 in grado di utilizzare traccianti con emivite molto pi\u00f9 lunghe, come il tecnezio-99m, e di conseguenza \u00e8 molto pi\u00f9 ampiamente disponibile.\nUltrasuoni cranici.\nL'ecografia cranica viene solitamente utilizzata solo nei bambini, le cui fontanelle aperte forniscono finestre acustiche che consentono l'imaging ecografico del cervello. I vantaggi includono l'assenza di radiazioni ionizzanti e la possibilit\u00e0 di scansione a letto, ma la mancanza di dettagli sui tessuti molli fa s\u00ec che la RM sia preferita per alcune condizioni.\nCritiche e cautele.\nAlcuni scienziati hanno criticato le affermazioni basate sull'imaging cerebrale pubblicate su riviste scientifiche e sulla stampa popolare, come la scoperta della parte del cervello responsabile per funzioni come talenti, ricordi specifici o per generare emozioni come l'amore. Molte tecniche di mappatura hanno una risoluzione relativamente bassa, di centinaia di migliaia di neuroni in un singolo voxel. Molte funzioni coinvolgono pi\u00f9 parti del cervello, il che significa che questo tipo di affermazione \u00e8 probabilmente non verificabile con l'apparecchiatura utilizzata e generalmente basata su un'ipotesi approssimativa su come sono divise le funzioni cerebrali. \u00c8 possibile che la maggior parte delle funzioni cerebrali venga descritta correttamente solo dopo essere stata misurata con misurazioni molto pi\u00f9 dettagliate che non si limitino a grandi regioni, ma che coinvolgano invece un numero molto grande di piccoli circuiti cerebrali. Molti di questi studi presentano anche problemi tecnici, come piccole dimensioni del campione o scarsa calibrazione dell'attrezzatura, il che significa che non possono essere riprodotti - considerazioni che a volte vengono ignorate per produrre un articolo di giornale sensazionale o un titolo ad effetto. In alcuni casi le tecniche di mappatura del cervello sono utilizzate a scopi commerciali, per individuare bugie, o per diagnosi mediche, seguendo metodologie che non sono state validate scientificamente."}
{"id": "1585764", "revid": "599013", "url": "https://it.wikipedia.org/wiki?curid=1585764", "title": "Albert Riera", "text": "Biografia.\n\u00c8 sposato con una ragazza russa.\nCarriera.\nClub.\nFormatosi nel vivaio del Maiorca, raccoglie solo 10 presenze complessive nelle prime due stagioni con la maglia del club delle Baleari. Riesce a imporsi solo nella terza stagione collezionando 35 presenze e 4 gol, aiutando cos\u00ec la squadra a conquistare la Copa del Rey.\nDurante l'estate del 2003 viene acquistato dal Bordeaux dove totalizza 50 presenze e 4 gol in Ligue 1 in due stagioni da titolare. \u00c8 anche il giocatore della sua squadra a segnare il maggior numero di gol (5) nell'edizione 2003-2004 della Coppa Uefa.\nNel 2005 torna in Spagna all'Espanyol ma durante la prima stagione non riesce a imporsi totalizzando solamente 8 presenze. Viene cos\u00ec ceduto in prestito nel gennaio 2006 al dove riesce a totalizzare 15 presenze e 1 gol. Tornato all'Espanyol, riesce a giocare complessivamente 64 presenze (segnando 8 gol) arrivando nella stagione 2006-2007 a disputare la finale di Coppa UEFA, poi persa 5-3 ai rigori con il Siviglia.\nNell'estate del 2008 viene acquistato dal Liverpool per 8 milioni di sterline. Anche qui riesce inizialmente a giocare con continuit\u00e0 riuscendo a guadagnarsi la convocazione nella Nazionale spagnola. Il 18 marzo 2010 viene messo fuori rosa a causa di alcune dichiarazioni ad un giornale spagnolo in cui critica l'allora allenatore del Liverpool, Rafael Ben\u00edtez, e al termine della stagione viene messo sul mercato.\nIl 16 luglio 2010 passa all'Olympiakos per circa 4,5 milioni di Euro. Con il club greco gioca colleziona 28 presenze e 6 gol conquistando la Souper Ligka Ellada e di conseguenza l'accesso alla Champions League.\nIl 3 settembre 2011 viene ceduto al Galatasaray per 3 milioni di euro. Il 28 gennaio 2014 si accorda con la squadra turca per una buonuscita da 750.000 euro e rescinde il suo contratto; durante il suo periodo in Turchia, \u00e8 protagonista di una rissa con Felipe Melo.\nIl 24 marzo 2014 l'Udinese annuncia di aver firmato con il giocatore un contratto valido dal successivo 1\u00ba luglio.\nIl 27 marzo 2014 firma un contratto fino a fine stagione con il Watford. Durante la stagione seguente ritorna a Udine, dove per\u00f2 non gioca mai, passando pi\u00f9 tempo nei casin\u00f2 di Nova Gorica (Slovenia) che a calcare i terreni di gioco: proprio a causa di un torneo di poker giocato mentre l'Udinese era impegnata a Verona contro il Chievo gli costano la rescissione dal contratto col club friulano il 27 novembre 2014. Nonostante si fosse integrato con i nuovi compagni friulani, era mal visto dalla dirigenza, inoltre non si era allenato costantemente dal suo arrivo in Italia.\nIl 5 marzo 2015 firma un contratto di un anno e mezzo col Maiorca. A fine stagione conta 6 presenze, utili per la permanenza della squadra nel secondo campionato spagnolo.\nNazionale.\nIl 13 ottobre 2007 ha debuttato con la Nazionale spagnola segnando anche un gol al minuto 89 contro la Danimarca che ha suggellato l'1-3 finale per la propria squadra. In totale tra il 2007 e il 2009 ha totalizzato 16 presenze e altri 3 gol oltre quello all'esordio. Ha partecipato anche alla FIFA Confederations Cup 2009, conquistando il terzo posto finale alle spalle di Brasile e USA.\nDopo il ritiro.\nIl 12 agosto 2020 entra nello staff di Fatih Terim al Galatasaray.\nStatistiche.\nPresenze e reti nei club.\n\"Statistiche aggiornate all'11 dicembre 2015.\""}
{"id": "1585779", "revid": "767487", "url": "https://it.wikipedia.org/wiki?curid=1585779", "title": "Valerio Gazzani", "text": "Biografia.\nSposato con Fabiana, ha un figlio di nome Alessio.\nCarriera.\nHa vestito la maglia del in serie A nella stagione 1993-94 (28 presenze e 2 reti); dello stesso Lecce e della in Serie B (43 presenze complessive fra i cadetti)."}
{"id": "1585781", "revid": "1718925", "url": "https://it.wikipedia.org/wiki?curid=1585781", "title": "Mignolo", "text": "Il mignolo \u00e8 il quinto dito della mano dell'uomo, usualmente il pi\u00f9 piccolo. Si trova nella posizione opposta al pollice, vicino all'anulare.\nMuscoli.\nCi sono quattro muscoli che controllano il mignolo, tre dei quali formano un gruppo chiamato ipotenar:"}
{"id": "1585783", "revid": "51535", "url": "https://it.wikipedia.org/wiki?curid=1585783", "title": "Andross", "text": ""}
{"id": "1585791", "revid": "149587", "url": "https://it.wikipedia.org/wiki?curid=1585791", "title": "Marsili (seamount)", "text": ""}
{"id": "1585793", "revid": "75435", "url": "https://it.wikipedia.org/wiki?curid=1585793", "title": "Difisismo", "text": ""}
{"id": "1585794", "revid": "122429846", "url": "https://it.wikipedia.org/wiki?curid=1585794", "title": "Citro\u00ebn Nemo", "text": "Il Citro\u00ebn Nemo \u00e8 un veicolo commerciale leggero di piccole dimensioni prodotto dalla SEVEL (joint-venture tra il Gruppo PSA ed il Gruppo Fiat), nello stabilimento turco Fiat della TOFA\u015e.\nCaratteristiche.\nIl Nemo nasce da un progetto ideato dal gruppo Fiat tra il 2005 e il 2006, e approvato da Peugeot e Citro\u00ebn, che diede luce a tre piccoli multispazio; dal Fiat Fiorino terza serie vengono quindi ideati anche il Nemo e il Peugeot Bipper. I tre multispazio vengono realizzati sul pianale Small di Fiat Group Automobiles debuttato due anni prima con la Fiat Grande Punto.\nEsteticamente il \"Nemo\" appare come una versione in scala ridotta della contemporanea generazione della Berlingo. La differenza pi\u00f9 evidente sta nel paraurti anteriore molto sporgente. Il \"Nemo\" non \u00e8 stato proposto solo in versione furgonata, ma anche in versione multispazio per il trasporto di persone. In tale configurazione esso prende appunto la denominazione di \"Nemo Multispace\".\nLe motorizzazioni montate sul \"Nemo\" sono due, entrambe da 1.4 litri, una a benzina ed una a gasolio. La prima \u00e8 il TU3 da 1.360 cm\u00b3 in grado di erogare 73 CV di potenza massima, mentre il secondo \u00e8 il DV4 da 1.398\u00a0cm\u00b3 e 68\u00a0CV di potenza massima. Quest'ultima motorizzazione \u00e8 anche abbinabile ad un cambio robotizzato a 5 rapporti. La Nemo ha ottenuto tre stelle nei crash test dell'ente EuroNCAP.Nel 2011, il motore 1.4 turbodiesel viene sostituito dal 1.3 Multijet di origine Fiat, normalmente utilizzato anche su svariati modelli di fascia bassa dell'azienda italiana, e che in questa variante eroga una potenza massima di 75\u00a0CV.\nHa suscitato alcune critiche il comportamento della Nemo nel cosiddetto test dell'alce condotto dall'ente tedesco Adac. Il veicolo si \u00e8 ribaltato e ci\u00f2 \u00e8 stato imputato alla mancanza dell'ESP, successivamente adottato dalla casa francese."}
{"id": "1585797", "revid": "181699", "url": "https://it.wikipedia.org/wiki?curid=1585797", "title": "Crasna (S\u0103laj)", "text": "Crasna (in ungherese \"Kraszna\", in tedesco \"Krassmarkt\") \u00e8 un comune della Romania di 6.433 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 4 villaggi: Crasna, Huseni, Marin, Ratin.\nIl toponimo trae origine dal termine slavo \"krasna\", che significa \"bello\". La citt\u00e0 viene citata per la prima volta con il nome di \"Karasna\" in un documento del 1213.\nA lungo importante centro della zona, Crasna ospitava un castello che fu abitato fino al XVII secolo. Fu la capitale del Comitato di Kraszna del Regno d'Ungheria fino al 1876, quando questo venne unito a quello di K\u00f6z\u00e9p-Szolnok per formare il comitato di Szil\u00e1gy, con capitale a Zal\u0103u. Crasna rimase parte del Regno d'Ungheria fino al 1920, quando il Trattato del Trianon pose la Transilvania sotto il Regno di Romania.\nIl pi\u00f9 importante monumento della citt\u00e0 \u00e8 il Tempio protestante, costruito alla fine del XIV secolo, coperto da una volta a cassettoni dipinti del XVII secolo."}
{"id": "1585799", "revid": "15756", "url": "https://it.wikipedia.org/wiki?curid=1585799", "title": "Vodka (personaggio)", "text": " \u00e8 un personaggio immaginario e uno dei principali antagonisti della serie manga e anime \"Detective Conan\", creato da G\u014dsh\u014d Aoyama ed edito in Giappone dalla Shogakukan, nello Shonen Sunday, ed in Italia dalla Star Comics.\nAppare quasi sempre in coppia con Gin, colui che utilizzando l'APTX 4869, ha causato il rimpicciolimento di Shinichi Kudo.\nDescrizione.\nVodka, proprio come Gin, veste sempre di nero e indossa un cappello cilindrico. Gli occhi sono perennemente coperti da un paio di occhiali da sole.\nSecondo la guida \"Conan Drill\", Vodka fa parte con Gin della sezione ed ha il ruolo di . All'interno dell'organizzazione \u00e8 il braccio destro di Gin e, come quest'ultimo, svolge un ruolo esecutivo, ma non ha la sua stessa autorit\u00e0 sui membri degli altri reparti dell'organizzazione. Si rivolge a Gin chiamandolo \"Aniki\", un termine giapponese di rispetto, che indica un fratello maggiore ed \u00e8 usato nella Yakuza per rivolgersi ai propri superiori. I due lavorano sempre in coppia, ad eccezione di un'occasione, in cui Vodka agisce inizialmente da solo. Vodka ricopre, comunque, una posizione di una certa importanza, poich\u00e9 talvolta lo vediamo dare ordini ad altri membri in missione.\nVodka ci viene mostrato come una persona capace di uccidere a sangue freddo, ma che spesso lascia questo compito al suo compagno Gin. Egli, infatti, pur essendo un antagonista principale, non incarna molte delle caratteristiche del personaggio malvagio di una serie. Con la pistola, ha avuto pi\u00f9 volte nella serie occasione di dimostrare la sua scarsa mira, non riuscendo a colpire obiettivi anche abbastanza vicini.\nNella storia.\nNei primi venti volumi.\nVodka fa la sua comparsa assieme a Gin nel primo capitolo del primo volume, durante il quale viene scoperto da Shinichi Kudo, durante un traffico illegale. Viene, per\u00f2, salvato da Gin, che tramortisce il ragazzo alle spalle e gli somministra un nuovo farmaco sperimentale, chiamato APTX 4869, credendo che basti ad ucciderlo.\nGin e Vodka compaiono nuovamente durante il caso di Akemi Miyano, un membro femminile di basso livello dell'organizzazione. Costei viene uccisa da Gin, che, in questo modo, rompe la promessa fattale precedentemente, ovvero di far lasciare incolume l'organizzazione sia a lei che a sua sorella minore, un membro chiamato Sherry. Il motivo di questa azione sta nel fatto che Sherry \u00e8 considerata troppo importante dall'organizzazione per lasciarla andare via in quel modo.\nNel giro di pochi volumi, si viene a conoscenza del nome in codice di Vodka, ma il piano suo e di Gin di far esplodere un treno viene sventato da Conan.\nAppare poi ancora insieme a Gin, impegnato con il suo compagno nel dare la caccia a Sherry, che, ingerendo una pillola di APTX 4869 da lei stessa sviluppato, \u00e8 riuscita a fuggire dall'organizzazione.\nDal volume 20 al 42.\nVodka recita, in seguito, una parte pi\u00f9 cospicua. Nel caso nell\"'Haido City Hotel\", spalleggia Gin nel tentativo, poi fallito grazie all'intervento di Conan, di uccidere Sherry.\nDopo una breve comparsa in un locale con Gin e Vermouth, vediamo Vodka agire da solo, durante il caso dell'ingegnere Itakura. Rischia, per\u00f2, di essere incastrato da Conan e ne esce salvo grazie all'intervento di Gin, che arriva a minacciarlo con una pistola per gli errori commessi.\nNel caso denominato \"Halloween Party\", viene invece incaricato di travestirsi e infiltrarsi nella festa in maschera, per dare supporto a Vermouth nel caso di bisogno, ma anche per controllarla per conto di Gin. In quell'occasione, quando compare Shinichi Kudo, si ricorda molto bene del ragazzo, a differenza di Gin, insinuando nel suo stesso partner il dubbio che il giovane sia ancora vivo.\nDal volume 43 al volume 67.\nVodka compare nuovamente durante lo scontro tra l'organizzazione e l'FBI, durante il quale vengono introdotti nella trama nuovi membri, quali Kir, Chianti e Korn. L'obiettivo \u00e8 l'assassinio di un politico che sarebbe potuto diventare loro nemico. Durante il caso, Kir viene catturata dall'FBI, mentre Gin stesso, dopo aver puntato la pistola contro Vermouth, viene ferito sul viso da un colpo lanciatogli da Shuichi Akai.\nSuccessivamente, Vodka compare raramente, sempre al fianco di Gin e mentre sono alla ricerca del luogo di convalescenza di Kir. Scoperto l'ospedale, nei volumi 58 e 59, inizia l'operazione per il suo recupero, che terminer\u00e0 con successo e con la successiva morte di Shuichi Akai per mano di Kir.\nNel volume 67, lo si vede in macchina con Gin e Kir, mentre aspettano il sosia di Shuichi Akai fuori dal centro commerciale per capire se quell'uomo \u00e8 davvero l'agente dell'FBI. A fine caso, si ritira insieme ai suoi compagni per ordine di Gin."}
{"id": "1585805", "revid": "1305772", "url": "https://it.wikipedia.org/wiki?curid=1585805", "title": "Pila a combustibile alcalina", "text": "La pila a combustibile alcalina (detta AFC), anche chiamata \"pila a combustibile di Bacon\" (da Francis Thomas Bacon, ingegnere inglese), \u00e8 una delle tecnologie pi\u00f9 studiate della categoria delle \"pile a combustibile\" e sono anche le pile che hanno permesso all'uomo di arrivare sulla Luna.\nLa NASA ha infatti usato queste pile sin dalla met\u00e0 degli anni 1960 nelle missioni Apollo e nel programma Space Shuttle.\nLe AFC utilizzano idrogeno e ossigeno puro per produrre acqua, calore ed elettricit\u00e0.Durano di pi\u00f9 ed \u00e8 pi\u00f9 potente rispetto alle batterie normali.\nLa reazione.\nLe pile a combustibile producono energia attraverso una reazione redox (ossido-riduzione) tra ossigeno ed idrogeno. Sull'anodo l'idrogeno viene ossidato con la reazione:\nproducendo quindi acqua e rilasciando due elettroni. Il flusso di questi sul circuito esterno crea lavoro e il circuito si chiude con la reazione sul catodo\nproducendo ioni idrossido (OH-) che attraverso l'elettrolita ritornano all'anodo.\nLa reazione nel suo complesso consuma una molecola d'ossigeno e due d'idrogeno producendo due molecole d'acqua. L'elettricit\u00e0 ed il calore sono effetti secondari (desiderati) della reazione.\nElettrolita.\nI due elettrodi sono separati da una matrice porosa satura di una soluzione alcalina acquosa, come idrossido di potassio (KOH). Una problematica di questo elettrolita \u00e8 la formazione di carbonato potassico (K2CO3) dovuto all'interazione con l'anidride carbonica (CO2), \"avvelenando\" quindi la pila AFC. Per questo motivo la pila deve usare ossigeno puro oppure aria purificata. Questo rende questo tipo di pile molto costose (anche se ci sono ricerche per eliminare questo bisogno). Esistono nella comunit\u00e0 scientifica delle controversie sulla reversibilit\u00e0 dell'avvelenamento da anidride carbonica. Il principale meccanismo di avvelenamento \u00e8 dovuto all'ostruzione dei pori del catodo con il carbonato, fenomeno irreversibile, e la riduzione della conduttivit\u00e0 ionica dell'elettrolita che potrebbe essere ripristinata con il ripristino della concentrazione iniziale del KOH.\nGeometria della pila.\nA causa di questo effetto di avvelenamento, esistono due principali varianti di AFC: con elettrolita statico e con elettrolita flussante. Le celle con elettrolita statico, o immobilizzato, del tipo di quelle usate nello shuttle Apollo usano solitamente un separatore di amianto saturato in idrossido di potassio. La produzione di acqua \u00e8 controllata dall'evaporazione fuori dall'anodo, come si pu\u00f2 vedere nella figura, che produce acqua pura utilizzabile per altri usi. Queste celle a combustibile usano solitamente catalizzatori con platino per raggiungere massima efficienza volumetrica e specifica.\nLe celle con elettrolita flussante utilizzano una matrice pi\u00f9 aperta che permette all'elettrolita di flussare sia tra gli elettrodi (parallelamente agli elettrodi) o attraverso gli elettrodi in direzione trasversa (celle tipo ASK o EloFlux). Nel design con flusso parallelo, l'acqua prodotta \u00e8 trattenuta nell'elettrolita, quindi un elettrolita vecchio dovrebbe essere sostituito con uno nuovo, in una maniera analoga al cambio dell'olio in un'auto.\nNel caso del design a flusso parallelo, \u00e8 richiesto molto pi\u00f9 spazio tra gli elettrodi per permettere il flusso, e questo si traduce in una maggiore resistenza di cella, diminuendo la potenza in paragone con le celle a elettrolita statico. Un'ulteriore sfida per la tecnologia sar\u00e0 di capire l'influenza dell'avvelenamento del catodo con K2CO3, comunque, alcuni lavori pubblicati indicano centinaia di ore di lavoro in aria prima che l'effetto sia consistente.\nQuesti design di cella utilizzano sia catalizzatori con platino che con metalli non nobili, \nIl design EloFlux, con il suo flusso trasversale di elettrolita ha il vantaggio di un basso costo di costruzione e un elettrolita facilmente sostituibile, ma fino ad ora sono stati fatti esperimenti usando solo ossigeno. \nUlteriori varianti sulle celle a combustibile alcaline comprendono le celle a combustibile ad idruro di metallo e le celle a combustibile con alimentazione diretta a boroidruro.\nProspettive commerciali.\nTuttavia le AFC sono le celle a combustibile pi\u00f9 economiche da costruire. Il catalizzatore chimico richiesto per gli elettrodi pu\u00f2 essere uno qualsiasi degli esistenti che sono relativamente poco costosi se confrontati con quelli richiesti per altre tipologie di cella a combustibile.\nLe prospettive commerciali per le AFC sono cresciute di pari passo con il recente sviluppo del piatto bipolare che consente prestazioni superiori rispetto alle precedenti versioni con piatto monopolare.\nLa prima nave al mondo alimentata con pile a combustibile (HYDRA) \u00e8 stata realizzata da Christian Machens e utilizzava un sistema di AFC con una potenza di 6.5\u00a0kW\nUn altro recente sviluppo (anche se non \u00e8 per applicazioni che richiedono grande potenza) sono le pile a combustibile in stato solido, che utilizzano membrane a scambio anionico al posto di un liquido. Questo lavoro \u00e8 stato iniziato all'universit\u00e0 del Surrey nel Regno Unito. Per dettagli si veda il sito http://mypages.surrey.ac.uk/chs1jv/ ."}
{"id": "1585817", "revid": "83531", "url": "https://it.wikipedia.org/wiki?curid=1585817", "title": "Varese Football Club 2003-2004", "text": "Questa voce raccoglie le informazioni riguardanti il Varese Football Club nelle competizioni ufficiali della stagione 2003-2004.\nStagione.\nLa squadra viene totalmente rivoluzionata rispetto alla stagione precedente con 22 giocatori ceduti, tra i quali i senatori Gorini, Tolotti e Bandirali (472 presenze in tre in biancorosso), 16 acquistati e l'undici titolare praticamente rinnovato totalmente. La stagione si conclude nel peggiore dei modi con la retrocessione ai play-out contro la , che si salva grazie al gol segnato in trasferta nella gara di andata, e il fallimento della societ\u00e0 guidata da Turri e Tacconi che porta alla cancellazione del Varese F.C. e alla discesa in Eccellenza. Stacanovista della stagione \u00e8 il portiere Emiliano Dei che gioca tutte le 34 partite di campionato e le 2 dei play-out, mattatore Andrea Mussi con 12 reti tra campionato e spareggi.\nOrganigramma societario.\nArea direttiva\nArea tecnica\nArea sanitaria"}
{"id": "1585820", "revid": "119527567", "url": "https://it.wikipedia.org/wiki?curid=1585820", "title": "Ernesto Laclau", "text": "Biografia.\n\u00c8 stato un professore presso l'universit\u00e0 di Essex in Gran Bretagna, dove ricopriva una cattedra di teoria politica ed \u00e8 stato per molti anni direttore di un programma dottorale. Ha insegnato a lungo in numerose altre universit\u00e0 nel Nord e Sud America, in Sudafrica e in Australia. \nIl libro pi\u00f9 importante di Laclau \u00e8 \"Hegemony and Socialist Strategy\" (Egemonia e strategia socialista), scritto in inglese insieme con la collega belga Chantal Mouffe e influenzato dalle teorie di Antonio Gramsci. \nIl pensiero politico.\nIl pensiero di Laclau e Mouffe \u00e8 generalmente definito post-marxista. Entrambi parteciparono al movimento studentesco degli anni Sessanta e ipotizzarono l'alleanza con la classe operaia per creare una societ\u00e0 nuova. Essi rigettano l'idea che il determinismo economico marxista e la lotta di classe siano punti fondamentali nelle dinamiche sociali e invece sottolineano l'importanza di innescare una radicale democratizzazione e un antagonismo pluralistico nel quale si possano esprimere armonicamente i conflitti sociali."}
{"id": "1585824", "revid": "599013", "url": "https://it.wikipedia.org/wiki?curid=1585824", "title": "Luis Garc\u00eda Fern\u00e1ndez", "text": "Caratteristiche tecniche.\nAttaccante rapido e molto tecnico, Spesso utilizzato come seconda punta, la sua velocit\u00e0 gli permette di puntare spesso l'avversario e di saltarlo con facilit\u00e0. \u00c8 dotato di un buon tiro preciso e di un grande fiuto per il goal.\nCarriera.\nProdotto delle giovanili del , dal 2005 al 2011 milita nell'Espanyol, squadra di cui diventa capitano. Con la squadra catalana vince una Coppa del Re nella stagione 2005-2006. Esordisce nella Nazionale spagnola il 30 maggio 2007. Inizia la stagione 2011-2012 con l'Espanyol di Mauricio Pochettino partendo da titolare nella partita persa per 1-0 in casa del Maiorca. Il 31 agosto 2011, nell'ultimo giorno della sessione estiva di calciomercato, viene acquistato dal Real Saragozza, con cui esordisce nella successiva giornata di campionato, l'11 settembre contro il Rayo Vallecano. Il 18 settembre gioca contro l'Espanyol e segna la doppietta che regala la vittoria per 2-1 agli aragonesi. Nella stessa partita sbaglia un rigore. Realizza la sua prima rete con il Tigres nella trasferta contro il Puebla il 31 marzo 2013."}
{"id": "1585825", "revid": "1124164", "url": "https://it.wikipedia.org/wiki?curid=1585825", "title": "Jean de la Cassiere", "text": "Egli commission\u00f2 la costruzione della Chiesa Conventuale dell'Ordine (dedicata a San Giovanni) a La Valletta, Malta, nella cui cripta egli stesso venne sepolto.\nLa Cassiere divenne famoso per il coraggio dimostrato nella Battaglia di Zoara nel nordafrica dove salv\u00f2 la bandiera dell'Ordine. Egli fu Gran Priore della Langue d'Auvergne e venne eletto Gran Maestro il 30 gennaio 1572, succedendo a Pietro del Monte.\nI primi anni.\nI primi anni del suo governo furono segnati da numerose dispute e discussioni tra l'Ordine ed il Vescovo di Malta sulla giurisdizione ecclesiastica della cattedra episcopale locale. Queste dispute, del resto, erano gi\u00e0 state affrontate all'arrivo dei cavalieri sull'isola di Malta nel 1530, quando avevano ricevuto la sovranit\u00e0 ad opera dell'Imperatore Carlo V. La Cassiere non fu in grado di risolvere il problema, che venne infine rimandato a Papa Gregorio XIII che nomin\u00f2 un Grande Inquisitore, con grande risentimento dell'Ordine.\nUn secondo conflitto, di dimensioni maggiori rispetto al primo, scoppi\u00f2 nel 1575 con la Repubblica di Venezia, quando una galea maltese assalt\u00f2 una nave veneziana che trasportava beni per gli ebrei del ghetto della laguna. Venezia si sent\u00ec oltraggiata, e l'Ordine si trov\u00f2 confiscati tutti i beni che possedeva entro i confini della Repubblica. Per evitare il conflitto, fu necessario l'intervento del Papa, e il pagamento da parte di La Cassiere di un'ingente somma di denaro. Nuovamente, il fatto provoc\u00f2 un certo malcontento tra i cavalieri dell'Ordine.\nLa terza causa di discordia con l'Ordine, durante la reggenza di La Cassiere, fu il suo ruolo che venne messo in discussione dal Re Filippo II di Spagna che voleva eleggere a Priore di Castiglia e Le\u00f3n un suo parente stretto, il diciassettenne Arciduca Venceslao d'Austria (figlio dell'Imperatore Massimiliano II, cugino di Filippo), assegnandogli anche il Balato di Lora. Offesi dall'interferenza del Re spagnolo, i cavalieri casigliani manifestarono il loro dissenso. In risposta, il Papa ordin\u00f2 loro di scusarsi pubblicamente prima con il Gran Maestro e poi con il Generale del Convento per la loro insubordinazione.\nLa caduta.\nPer tutte queste cause si verific\u00f2 una strenua opposizione tra i vari organi di governo dell'ordine e i cavalieri deposero de la Casserie nel 1581, confinandolo a Forte Sant'Angelo. Questo consent\u00ec a Mathurin Romegas, Gran Priore di Tolosa, che era ammirato per il valore militare dimostrato in numerose battaglie navalie e che era stato nominato Luogotenente del Gran Maestro nel 1577, di divenire \"de facto\" il Gran Maestro successore.\nIl Papa, immediatamente, invi\u00f2 uno speciale inviato ad investigare e, simultaneamente, ad amministrare l'Ordine sinch\u00e9 la disputa non fosse stata risolta. La Cassiere e Romegas vennero entrambi convocati a Roma per esporre le loro ragioni. La Cassiere giunse a Roma il 26 ottobre 1581 e, su ordine del Papa Gregorio XIII, venne trattato con pi\u00f9 deferenza e cerimonie. Al contrario, Romegas venne trattato con freddezza. Jean de la Casserie, rimasto solo e con l'animo sconvolto, si ammal\u00f2 il 4 novembre 1581, ma non visse a lungo e il 21 dicembre 1581 mor\u00ec a Roma. Il suo corpo venne trasferito a Malta e sepolto nella cattedrale di San Giovanni, da lui fatta edificare."}
{"id": "1585831", "revid": "834", "url": "https://it.wikipedia.org/wiki?curid=1585831", "title": "Creaca", "text": "Creaca (in ungherese \"Kerikapatak\") \u00e8 un comune della Romania di 2.890 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 9 villaggi: Borza, Brebi, Brusturi, Ciglean, Creaca, Jac, Lupoaia, Prod\u0103ne\u0219ti, Viile Jacului.\nDi rilievo la chiesa lignea dedicata a S. Nicola Arciprete (\"Sf. Ierarh Nicolae\"), costruita nella seconda met\u00e0 del XVIII secolo, decorata internamente con dipinti attribuiti al pittore Ioan Pop."}
{"id": "1585838", "revid": "2143966", "url": "https://it.wikipedia.org/wiki?curid=1585838", "title": "Stazione meteorologica di Plateau Rosa", "text": "La stazione meteorologica di Plateau Rosa \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area alpina della Valle d'Aosta. \u00c8 la stazione meteorologica ufficiale della rete WMO situata alla quota pi\u00f9 elevata dell'intero territorio nazionale italiano; i valori che vi si rilevano sono fondamentali per lo studio dei ghiacciai alpini di alta quota.\nToponomastica.\nFino al 2012, la stazione ha mantenuto il toponimo italianizzato in epoca fascista, \"Pian Ros\u00e0\", sostituito in quest'anno per riportarlo alla sua versione originale.\nStoria.\nLa stazione meteorologica entr\u00f2 in funzione nel 1947, effettuando osservazioni sullo stato del cielo e su tutti gli altri parametri meteorologici fondamentali sia allo studio climatico dell'area che per l'assistenza alla navigazione aerea.\nTuttavia, fin dall'inizio della sua attivit\u00e0, l'osservatorio meteorologico venne scelto come sede di esperimenti di astrofisica, fisica dell'atmosfera e fisica dei raggi cosmici, grazie alle favorevoli condizioni dovute all'ubicazione di alta montagna, dove risulta minimo il carico di vapore acqueo.\nLa stazione \u00e8 rimasta temporaneamente chiusa per manutenzione tra il 1987 e il 1992 e tra il 1999 e il 2004.\nCaratteristiche.\nLa stazione meteorologica \u00e8 situata nell'Italia nord-occidentale, nella Valle d'Aosta, nel territorio comunale di Valtournenche, a 3.488 metri s.l.m. e alle coordinate geografiche . Sorge presso l'arrivo della funivia vecchia Rifugio Guide del Cervino alla Testa Grigia, punto sommitale del ghiacciaio del Plateau Rosa, al confine tra Italia e Svizzera. Nel territorio comunale di Valtournenche, sono presenti anche altre due stazioni meteorologiche di diverso gestore, nelle localit\u00e0 Lago Goillet (2541 m slm) e \"Ma\u00ebn\" (1320 m slm).\nOltre alle osservazioni meteorologiche, con rilevazioni dei vari parametri a cadenza oraria, presso la sede si svolgono numerosi esperimenti di fisica, tra i quali va annoverato quello sullo studio delle propriet\u00e0 ottiche di assorbimento nell'infrarosso del vapore acqueo nella banda rotazionale, con osservazioni sulla radianza spettrale emessa dall'atmosfera.\nMedie climatiche ufficiali.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, febbraio, si aggira attorno sui -11,5\u00a0\u00b0C, mentre quella del mese pi\u00f9 caldo, luglio, si attesta attorno ai +1\u00a0\u00b0C.\nLa nuvolosit\u00e0 media annua si attesta a 4,2 okta giornalieri, con minimo di 3,6 okta ad ottobre e massimo di 5,1 okta a maggio.\nLe precipitazioni sono quasi sempre nevose.\nL'umidit\u00e0 relativa media annua fa registrare il valore di 69,5% con minimo di 61% a dicembre e massimo di 78% a maggio.\nL'eliofania assoluta media annua si attesta a 5,8 ore giornaliere, con massimo di 8 ore giornaliere a luglio e minimo di 3,9 ore giornaliere a dicembre.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1952 ad oggi, con il relativo anno in cui queste sono state registrate. La massima assoluta del periodo esaminato di +14,2\u00a0\u00b0C \u00e8 del luglio 1952, mentre la minima assoluta di -34,6\u00a0\u00b0C risale al marzo 1971."}
{"id": "1585841", "revid": "31886", "url": "https://it.wikipedia.org/wiki?curid=1585841", "title": "Episodi di October Road (prima stagione)", "text": "La prima stagione di \"October Road\" \u00e8 stata trasmessa in prima visione negli Stati Uniti d'America dalla ABC dal 15 marzo al 26 aprile 2007. In Italia \u00e8 stata trasmessa in prima visione dalla Fox dal 25 marzo al 29 aprile 2008.\nRitorno a Knights Ridge.\nTrama.\nDieci anni dopo la sua partenza, Nick Garrett ritorna a Knights Ridge per tenere un seminario al Dufresne College, ritenendo l'occasione l'ideale per valutare i cambiamenti avvenuti in citt\u00e0. Dopo aver ferito le persone che amava rivelando i loro segreti in un libro diventato un best seller, Nick cerca di affrontare i demoni del suo passato e di portare avanti la sua vita.\nAltri interpreti: Dalton Cole (Casper Cataldo), Lee Norris (Ian), Bo Mitchell (Doodie), Blake Michael (Ronnie da giovane), Mary-Charles Jones (Caitlin Rowan), Richard Reed (Giovane poliziotto), Melissa Ponzio (Giovane ragazza), Desiree Marie Velez (Donna portoricana), Bill Bellamy (Stratton Lord), Justin Albano (Jasper Cataldo), Nicholas Pryor (Bennett Goldman), Bill Nunn (Leslie Etwood)\nL'allergia rivelatrice.\nTrama.\nNick decide di fermarsi a Knights Ridge e cerca ci convincere Leslie Etwood a dargli un impiego nel college locale, ma Eddie cerca di far in modo che Nick se ne vada nuovamente e ricorre ad Aubrey. Ikey si dispiace di vedere Allison ed Owen insieme ad una festa annuale. Hannah si infuria quando scopre che Il Comandante si era recato a trovarla alla clinica veterinaria solo per scoprire se Sam sia il figlio di Nick oppure no. \nAltri interpreti: Penny Johnson Jerald (Leslie Etwood), Jonathan Murphy (Ronnie Garrett), Rebecca Field (Janet Meadows), Elizabeth Bogush (Alison Rowan) , Bo Mitchell (Doodie), John Malloy (Mr. Pinella), Rachel Miner (Darcy), Jason Horgan (Fitzy), Phillip DeVona (Ginzo), Sandra Lafferty (Mrs. Weiner), Dalton Cole (Casper Cataldo), Justin Albano (Jasper Cataldo)\nIl domani \u00e8 troppo lontano.\nTrama.\nNick aiuta Sam ad agganciare una ragazza con una tecnica descritta nel suo romanzo. Phil il Metafisico prende una cotta per una fattorina della pizza. Ray vuole comprare una casa con Hannah che, nel frattempo, si rende conto di provare ancora dei sentimenti per Nick. Janet inizia a temere che Eddie possa essere imbarazzato per averle chiesto un appuntamento.\nAltri interpreti: Lindy Booth (Ragazza delle pizze), Elizabeth Bogush (Alison Rowan), Rebecca Field (Janet Meadows), Justin Albano (Jasper Cataldo), Dalton Cole (Casper Cataldo), Mary-Charles Jones (Caitlin Rowan), Jake Edwards (Connor Rowan), Kathryn Firago (Cameriera), Ric Reitz (Preside Harrison), Judy Leavell (Mrs. Eichorn), Lauren Gibson (Amanda Brynner), Blair Redford (Ross St. Marie), Bo Mitchell (Doodie)\nSegreti e bugie.\nTrama.\nHannah e Janet mandano Sam in una missione segreta che porter\u00e0 ad un finale tragico; il segreto de Il Comandante viene scoperto da Nick e Ronnie mentre Ikey ed Eddie vanno su tutte le furie quando scoprono che Big Cat ha rubato loro tutti i clienti. Phil il Metafisico organizza il suo appuntamento con la ragazza delle pizze.\nAltri interpreti: Penny Johnson Jerald (Leslie Etwood), Lindy Booth (Ragazza delle pizze), Elizabeth Bogush (Alison Rowan), Rebecca Field (Janet Meadows), Jonathan Murphy (Ronnie Garrett), Judy Leavell (Mrs. Eichorn)\nPer sempre, finora.\nTrama.\nNick ed Hannah attendono che Sam esca dalla sala operatoria mentre Eddie cerca di affrontare le conseguenze dell'aver mancato l'appuntamento con Janet. Ikey ed Alison giungono ad un accordo sulla loro relazione segreta; nel frattempo Phil il metafisico escogita un modo per farla pagare ai ragazzi della confraternita che hanno disturbato la ragazza delle pizze.\nAltri interpreti: Lindy Booth (Ragazza delle pizze), Elizabeth Bogush (Alison Rowan), Penny Johnson Jerald (Leslie Etwood), Rebecca Field (Janet Meadows), Debra Nelson (Infermiera), Wilbur Fitzgerald (Dottore), Dane Davenport (Chug), Bill Cobbs (Mr. Bolivar) \nL'assurda bellezza delle cose.\nTrama.\nNick \u00e8 diviso tra Aubrey ed Hannah quando Aubrey gli chiede spiegazioni sulla sua relazione con la donna e con lei stessa; nel frattempo, un visitatore inatteso si presenta da Nick. Eddie ha una strana reazione ad una festa dei suoi amici, Phil il Metafisico compie una decisione che cambia la sua vita e Ray informa Owen della relazione segreta tra Alison ed Ikey.\nAltri interpreti: Jonathan Murphy (Ronnie Garrett), Rebecca Field (Janet Meadows), Lindy Booth (Ragazza delle pizze), Elizabeth Bogush (Alison Rowan), Penny Johnson Jerald (Leslie Etwood), Reed Diamond (Gavin Goddard), Charles Black (Lavoratore locale), Bo Mitchell (Doodie), David Galbraith (Tizio delle pizze) "}
{"id": "1585843", "revid": "767487", "url": "https://it.wikipedia.org/wiki?curid=1585843", "title": "Cri\u0219eni", "text": "Cri\u0219eni (in ungherese \"Cig\u00e1nyi\") \u00e8 un comune della Romania di 2.527 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Cristur-Cri\u0219eni, Cri\u0219eni, G\u00e2rceiu."}
{"id": "1585844", "revid": "287204", "url": "https://it.wikipedia.org/wiki?curid=1585844", "title": "Criseni", "text": ""}
{"id": "1585846", "revid": "124954324", "url": "https://it.wikipedia.org/wiki?curid=1585846", "title": "Pernigotti", "text": "La Pernigotti \u00e8 un'azienda italiana specializzata nella produzione di gianduiotti, torroni, uova di Pasqua, creme spalmabili e preparati per gelato, dal 2020 di propriet\u00e0 della holding lussemburghese Sagra che fa parte del Toks\u00f6z Group della famiglia turca Toks\u00f6z. \nLa divisione relativa alla produzione di gelati era gi\u00e0 stata precedentemente rilevata nel 2019 dalla impresa italiana Optima Group.\nStoria.\nLa storia dell'azienda parte dal 1860, quando Stefano Giuseppe Pernigotti apre nella piazza del Mercato a Novi Ligure una drogheria specializzata in \"droghe e coloniali\" e gi\u00e0 rinomata fin dagli inizi per la produzione di un pregiato torrone. Nel 1868, a seguito di una crescente notoriet\u00e0 dei prodotti del negozio, Stefano decide di fondare assieme al figlio (Francesco, 1843-1936) venticinquenne una societ\u00e0: il 1\u00ba giugno del 1868 nasce ufficialmente, con un capitale di seimila lire, la \"Stefano Pernigotti &amp; Figlio\", azienda alimentare specializzata in produzione dolciaria.\nIn questa fase iniziale, l'azienda produce e commercia soprattutto mostarda e torrone, dolce classico natalizio, una specialit\u00e0 di presunta origine araba, ma in realt\u00e0 di derivazione italica: i Romani avevano gi\u00e0 un dolce a base di frutta secca e miele chiamato \"cupedia\". In et\u00e0 moderna, il torrone si diffuse inizialmente nel nord Italia e gradualmente in tutte le zone della penisola.\nIl primo riconoscimento ufficiale arriva il 25 aprile 1882 quando Re Umberto I in persona concede alla societ\u00e0 la facolt\u00e0 di innalzare lo stemma reale sull'insegna della sua fabbrica, che accompagner\u00e0 il logo dell'azienda fino al 2004. In questa maniera, l'azienda diventa fornitore ufficiale della famiglia Reale italiana.\nNel 1914 con la Prima guerra mondiale alle porte, il Governo Italiano proibisce l'impiego dello zucchero per la preparazione dei generi dolciari, fra i quali il torrone: ci\u00f2 che poteva rappresentare un grave ostacolo per la produzione, si trasforma, grazie alla geniale intuizione di Francesco, in un'innovazione che arricchisce la qualit\u00e0 dell'azienda. L'assenza di zucchero, infatti, \u00e8 sapientemente colmata da una maggiore concentrazione di miele, dando vita ad un nuovo torrone dalla consistenza unica.\nNel 1919 Paolo Pernigotti sostituisce il padre Francesco alla guida dell'azienda. Ma la data che forse segna la storia dolciaria dell'azienda \u00e8 il 1927, anno in cui avvia per la prima volta la produzione industriale del gianduiotto, il pi\u00f9 nobile e rinomato cioccolatino italiano nato ufficialmente a Torino nel 1865 e che prende il nome da Gianduia, la famosa maschera di carnevale piemontese. \u00c8 questo un periodo molto fiorente per l'azienda, che a partire dal 1928 inizia una scalata cesellata da esaltanti risultati, ricca di riconoscimenti e premi, tra cui il \u201cDiploma di Gran Premio\u201d conseguito all'Esposizione nazionale ed internazionale di Torino.\nNel 1935 Paolo Pernigotti acquista la ditta Enea Sperlari, azienda cremonese specializzata nella produzione del torrone. Nel 1936 Paolo avvia una nuova produzione, quella dei preparati per gelateria, che ancora oggi \u00e8 uno dei punti di forza dell'azienda.\nNel 1944 un bombardamento distrugge l'opificio che viene ricostruito e trasferito negli ex magazzini militari di viale della Rimembranza, dove ancor oggi la Pernigotti ha sede. A Paolo subentra, negli anni sessanta, il figlio Stefano Pernigotti, che nel 1971 acquisisce la Streglio, specializzata nei prodotti a base di cacao.\nCon gli anni ottanta sopraggiunge un periodo di crisi che porter\u00e0 alla cessione della Sperlari nel 1981 agli americani della H.J.Heinz Company.\nNel 1995 Stefano Pernigotti, rimasto senza eredi dopo la scomparsa dei due figli ancora giovanissimi in un incidente stradale in Uruguay nel luglio 1980, decide di cedere lo storico marchio novese alla famiglia Averna, nota per i successi legati al settore delle bevande alcoliche. Nel 2000 cede anche la Streglio ad una nipote.\nL'11 luglio 2013 l'azienda viene ceduta dalla famiglia Averna al gruppo turco appartenente alla famiglia Toks\u00f6z, attivo nel dolciario, nel farmaceutico e nel settore energetico.\nIl 6 novembre 2018 la Toks\u00f6z, che detiene l'azienda, ha annunciato la chiusura dello stabilimento di Novi Ligure, ma non la dismissione del marchio.\nIl 6 agosto 2019 Luigi Di Maio, ministro dello sviluppo economico e del lavoro, annuncia che il MiSE ha raggiunto l'accordo per scongiurare l'esubero dei dipendenti. La ripartenza della produzione \u00e8 prevista per ottobre."}
{"id": "1585851", "revid": "287204", "url": "https://it.wikipedia.org/wiki?curid=1585851", "title": "SOS (singolo)", "text": ""}
{"id": "1585852", "revid": "767487", "url": "https://it.wikipedia.org/wiki?curid=1585852", "title": "Cristol\u021b", "text": "Cristol\u021b \u00e8 un comune della Romania di 1.458 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 4 villaggi: Cristol\u021b, Muncel, Poiana On\u021bii, V\u0103leni."}
{"id": "1585853", "revid": "287204", "url": "https://it.wikipedia.org/wiki?curid=1585853", "title": "Cristolt", "text": ""}
{"id": "1585854", "revid": "122718538", "url": "https://it.wikipedia.org/wiki?curid=1585854", "title": "Moab (disambigua)", "text": ""}
{"id": "1585857", "revid": "765341", "url": "https://it.wikipedia.org/wiki?curid=1585857", "title": "La principessa Zaffiro", "text": " \u00e8 una serie manga di Osamu Tezuka (conosciuto come il creatore di \"Astro Boy\"), successivamente trasposto in animazione dalla Mushi Productions, societ\u00e0 di propriet\u00e0 dello stesso Tezuka. \u00c8 il primo sh\u014djo manga che \u00e8 diventato un anime nella storia dell'animazione, nonch\u00e9 uno dei primi prodotti a colori.\nHa avuto tra il 1953-1968 quattro diverse trasposizioni cartacee. Infine nel 2008 \u00e8 iniziata su \"Nakayoshi\" la serializzazione di un remake disegnato da Pink Hanamori su testi di Natsuko Takahashi.\nIl manga in Italia \u00e8 stato pubblicato in 3 volumi da Hazard Edizioni (basata sull'edizione giapponese del 1963). A Lucca Comics &amp; Games 2019, J-Pop annunci\u00f2 una nuova edizione, comprensiva del sequel \"La principessa Zaffiro: I cavalieri gemelli\".\nTrama.\nLa storia \u00e8 impostata all'interno di un universo fiabesco, laddove si svolge interamente: la giovane principessa che deve fingere con tutti i mezzi d'essere un maschio cos\u00ec da poter ereditare il trono, perch\u00e9 le donne non hanno diritto di farlo in quanto nel reame di \"SilverValley\" vige la lex salica. Quest'inganno ha inizio nel momento stesso della sua nascita, difatti il re, consigliato in ci\u00f2 dai pi\u00f9 stretti collaboratori, annuncia al popolo che \u00e8 finalmente nato un bambino, quindi suo legittimo successore. La ragione principale che ha spinto il re a quest'inganno \u00e8 che il pi\u00f9 prossimo in linea di successione, il duca suo fratello, \u00e8 un uomo profondamente malvagio che sicuramente opprimerebbe il popolo se prendesse il potere: per questo motivo il re \u00e8 disposto a tutto pur di cercar d'impedirglielo.\nA causa dell'errore commesso da un angelo, Zaffiro \u00e8 nata col corpo di una ragazza ma con l'animo di un ragazzo. Dato che non c'erano discendenti maschi per ereditare il trono del \"Regno di Silverland\", si decise che la principessa sarebbe stata cresciuta e allevata in tutto e per tutto come fosse un principe. Zaffiro crescer\u00e0 abituata ad abbigliarsi come un uomo, fino a quando raggiunta la prima adolescenza non incontrer\u00e0 il principe d'un regno vicino al suo, di cui perdutamente s'innamorer\u00e0: lei e il principe dovranno combattere contro il male di chi vuol avere il potere per oscuri motivi personali e, dopo varie difficolt\u00e0 e lotte, giungeranno a sconfiggerli e a sposarsi.\nMa il crudele ministro cerca di smascherarla per salire al potere al suo posto: impossibilitata a farsi giustizia da sola, data la sua posizione, Zaffiro agisce quindi come \"Cavaliere Fantasma\" e diventa una specie di paladino della giustizia: indossa allora una maschera sullo stile di Zorro e, cos\u00ec abbigliata, combatte i soprusi del duca durante la notte.\nVersioni manga.\nDopo la prima serializzazione del fumetto, datata 1953-56, a partire dal 1958 \u00e8 stata seguita da una 2\u00b0 nel 1958-59: questa \u00e8 una continuazione della serie originale e vede i due fratelli gemelli - un maschio e una femmina - figli di Zaffiro e Frantz, come personaggi principali della storia.\nA causa della malvagie trame ordite contro di loro dalla Duchessa Daria, il principe viene abbandonato nel bel mezzo della foresta; la sorella gemella decide allora di prender le parti d'entrambi, travestendosi come il fratello per mantener segreta la sua scomparsa. Ma dopo che \u00e8 stato scoperto il trucco ella viene confinata nelle terre del nord; con l'aiuto di un cigno e travestita da maschio riesce a fuggire dalla torre in cui era stata rinchiusa.\nLa 3\u00aa serie, durata tra il 1963-66, \u00e8 in parte una riscrittura della prima versione: qui il ruolo di Mephisto viene assunto da una non meglio specificata \"Signora Inferno\" (un personaggio femminile stregonesco), mentre come nuovo personaggio viene aggiunto un pirata di nome Brad. La vicenda prende via via sempre pi\u00f9 un diverso sviluppo a partir dalla met\u00e0 della storia; qui il Duca e Neelon riescono a scoprire il segreto di Sapphire il giorno stesso della sua intronizzazione, perch\u00e9 la regina lo rivela sotto l'effetto di una bevanda drogata, un siero della verit\u00e0.\nNella 4\u00aa versione, del 1967-68, si vira di pi\u00f9 verso una trama e ambientazione fantascientifica.\nMedia.\nManga.\nIl manga scritto e disegnato da Osamu Tezuka, \u00e8 stato serializzato dal gennaio 1953 al gennaio 1956 sulla rivista \"Sh\u014djo Friend\" edita da K\u014ddansha. I vari capitoli sono stati raccolti in quattro volumi \"tank\u014dbon\".\nIn Italia la serie \u00e8 stata pubblicata da Hazard da aprile a settembre 2001 in tre volumi, che si basano sull'edizione giapponese del 1963. A Lucca Comics &amp; Games 2019, J-Pop annunci\u00f2 una nuova edizione, distribuita dal 19 febbraio al 5 agosto 2020.\nAnime.\nUn adattamento anime \u00e8 stato prodotto dallo studio d'animazione Mushi Production e diretto da Osamu Tezuka (autore dell'opera cartacea), Chikao Katsui e Kanji Akabori, per un totale di 52 episodi trasmessi dal 2 aprile 1967 al 7 aprile 1968 su Fuji Television.\nIn Italia la serie \u00e8 stata trasmessa da varie televisioni locali a partire dal 1980.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"La principessa Zaffiro\" si \u00e8 classificata al 93\u00ba posto."}
{"id": "1585858", "revid": "1983214", "url": "https://it.wikipedia.org/wiki?curid=1585858", "title": "Terremoto di Northridge del 1994", "text": "Il terremoto di Northridge \u00e8 stato un evento sismico verificatosi alle 4:31 ora locale (Pacific Standard Time) del 17 gennaio 1994, con epicentro nei pressi di Northridge, cittadina della periferia nordovest di Los Angeles, California.\nStoria.\nSebbene il sisma abbia avuto una magnitudo di 6,7 Richter, in tale evento si registr\u00f2 un valore della massima accelerazione del terreno (Peak Ground Acceleration) molto elevato, mai registrato prima nelle zone abitate dell'America Settentrionale. Il terremoto fece registrare 57 vittime e oltre feriti, con ingenti danni alle infrastrutture e alle abitazioni civili in tutta la contea di Los Angeles e nelle valli circostanti."}
{"id": "1585866", "revid": "438678", "url": "https://it.wikipedia.org/wiki?curid=1585866", "title": "Il giorno + bello", "text": "Il giorno + bello \u00e8 un film del 2006 diretto da Massimo Cappelli ed interpretato da Fabio Troiano e Violante Placido.\nLa pellicola racconta di due giovani che decidono di sposarsi sfidando le convenzioni sociali tipiche del matrimonio.\nTrama.\nLeo e Nina sono una giovane coppia che convive felicemente. Una sera, Nina chiede a bruciapelo a Leo: \u00abPerch\u00e9 non ci sposiamo?\u00bb. Dopo un iniziale smarrimento, Leo riflette sulla cosa e propone davvero a Nina di sposarsi, a patto che il loro sia un matrimonio \"diverso\" dalla norma: durante i preparativi, tra genitori invadenti, amici che sgomitano per fare da testimone e molte tentazioni femminili, Leo si rende conto che sbrigare la \"faccenda\" non sar\u00e0 cos\u00ec semplice come credeva.\nProduzione.\nRegia.\nIl regista Massimo Cappelli ha scelto il tema del matrimonio per parlare \u00abdi una persona che pensa di essere padrone della propria vita e poi scopre che in realt\u00e0 cos\u00ec non \u00e8\u00bb, per via delle consuetudini, delle amicizie, e soprattutto le pressioni della societ\u00e0. Oltre che al cinema statunitense di genere, Cappelli si \u00e8 poi ispirato a Pietro Germi e Luciano Salce per la loro capacit\u00e0 di raccontare l'Italia di allora.\nCast.\nFabio Troiano e Violante Placido interpretano rispettivamente Leo e Nina, la coppia che decide di sposarsi. Carla Signoris e Shel Shapiro ricoprono il ruolo dei genitori della ragazza, mentre del cast fanno inoltre parte Marco Giuliani e Massimiliano Bruno.\nQuando scelse i protagonisti, Cappelli non sapeva che Troiano e Placido fossero (all'epoca) gi\u00e0 compagni nella vita. Per Troiano \u00e8 stato molto pi\u00f9 semplice conoscere gi\u00e0 la partner di lavoro, oltre che un \"valore aggiunto\" il poter condividere l'esperienza; anche Violante Placido ne \u00e8 rimasta estremamente soddisfatta.\nTroiano \u00e8 qui al suo primo ruolo da protagonista, e nel prepararsi al ruolo ha trovato affinit\u00e0 tra la sua idea di matrimonio e quella del suo personaggio. Violante Placido si \u00e8 parzialmente ispirata anche ad alcune sue amiche con le stesse caratteristiche della protagonista. Entrambi gli attori hanno riconosciuto alla storia un punto di vista piuttosto maschile.\nRiprese.\nPur se non ammesso esplicitamente, il film \u00e8 stato girato ed ambientato in una riconoscibilissima Trieste.\nAccoglienza.\nLa pellicola \u00e8 uscita nelle sale italiane il 3 novembre 2006, ed \u00e8 stata distribuita da Videa-CDE e Warner Bros. in circa 55 copie in tutto il paese.\nIncassi.\nNel primo weekend di programmazione, il film ha incassato euro.\nCritica.\nPierpaolo Simone del sito web MYmovies definisce il film \u00abmediocre e senza originalit\u00e0\u00bb, con un alternarsi di situazioni brillanti a scene invece \u00ablunghe e noiose\u00bb. Massimo Borriello di Movieplayer.it evidenzia invece nel film \u00abun'analisi frettolosa\u00bb, con banalit\u00e0 e completa assenza di motivi di riflessione.\nPer quanto concerne la carta stampata, Gian Luigi Rondi del \"Tempo\" ritiene la pellicola divertente anche se non vi appare molta inventiva, e \u00absui riti matrimoniali si \u00e8 visto di meglio\u00bb. Maurizio Cabona del \"Giornale\" critica invece Cappelli per il suo intento di essere \u00abpiacione\u00bb. Elisa Grando di \"Ciak\" apprezza i protagonisti, in grado di \u00abmantenere il ritmo della commedia\u00bb, e loda i personaggi sopra le righe di Shel Shapiro, Carla Signoris e Giorgio Colangeli; lo stesso fa Aldo Fittante di Filmtv.it."}
{"id": "1585868", "revid": "174925", "url": "https://it.wikipedia.org/wiki?curid=1585868", "title": "Gallia lugdunense", "text": ""}
{"id": "1585870", "revid": "767487", "url": "https://it.wikipedia.org/wiki?curid=1585870", "title": "Cuz\u0103plac", "text": "Cuz\u0103plac \u00e8 un comune della Romania di 1.815 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 8 villaggi: Cuble\u0219u, Cuz\u0103plac, G\u0103l\u0103\u0219eni, Mier\u021ba, Petrindu, Ruginoasa, Stoboru, T\u0103ma\u0219a.\nSul territorio del comune esistono due giacimenti carboniferi, uno di lignite nei pressi di T\u0103ma\u015fa e uno di torba nei pressi di Stoboru; entrambi sono tuttora coltivati, nonostante il minerale estratto abbia un contenuto di zolfo piuttosto elevato."}
{"id": "1585871", "revid": "174925", "url": "https://it.wikipedia.org/wiki?curid=1585871", "title": "Gallia belgica", "text": ""}
{"id": "1585873", "revid": "287204", "url": "https://it.wikipedia.org/wiki?curid=1585873", "title": "Cuzaplac", "text": ""}
{"id": "1585875", "revid": "123988133", "url": "https://it.wikipedia.org/wiki?curid=1585875", "title": "Katsuni", "text": "Biografia.\nNata da padre vietnamita e madre francese, \u00e8 nota per la sua abilit\u00e0 nelle scene di sesso. Katsumi \u00e8 un nome (sia maschile che femminile) giapponese.\nSecondo il suo sito su MySpace Katsuni , tra cui quattro premi per scene di sesso anale, ad esempio il 2004 \"Best Anal Sex Scene\" NINFA award al \"The International Erotic Film Festival\" di Barcellona e nella stessa categoria tre AVN Awards per tre anni consecutivi, dal 2004 al 2006. Lavora sia in Europa che negli Stati Uniti.\nKatsuni, secondo la sua pagina di MySpace, \u00e8 atea. Tra il maggio ed il giugno del 2006 si \u00e8 sottoposta a un'operazione di mastoplastica additiva, per l'ingrandimento del seno, passando dalla taglia 34B alla 34D. Pochi mesi dopo aver cambiato il suo nome in Katsuni ha firmato un contratto esclusivo con la Digital Playground.\nSecondo il sito IAFD, la sua carriera di attrice si \u00e8 svolta negli anni dal 2001 al 2013. Come regista, ha diretto tre film tra il 2011 ed il 2012."}
{"id": "1585884", "revid": "1165513", "url": "https://it.wikipedia.org/wiki?curid=1585884", "title": "Verde oliva", "text": "Verde oliva \u00e8 una tonalit\u00e0 scura di un verde-giallastro, tipico delle olive verdi. Pu\u00f2 essere creato aggiungendo un po' di nero al giallo. \nA volte si usa indicare come \"olivastro\" la carnagione umana dei bianchi quando tende al giallo. Inoltre varie tonalit\u00e0 di verde oliva sono utilizzate come colori mimetici nelle divise militari.\nIl colore complementare del verde oliva \u00e8 il lavanda.\nGradazioni.\nOlivina.\nA destra \u00e8 mostrato il colore olivina. Prende il nome dall'omonimo materiale.\nVerde olivastro.\nA destra \u00e8 mostrato il colore verde olivastro.\nVerde oliva scuro.\nA destra \u00e8 mostrato il colore verde oliva scuro."}
{"id": "1585889", "revid": "767487", "url": "https://it.wikipedia.org/wiki?curid=1585889", "title": "Chucky Atkins", "text": "Carriera.\nDopo una carriera di college alla University of South Florida, non viene scelto nel draft e, dopo un anno nei ora defunti La Crosse Bobcats, squadra della CBA, decide di spostarsi in Europa alla KK Cibona, dove gioca dal 1997 al 1999.\nLa sua carriera nella NBA comincia nel 1999 negli Orlando Magic. In seguito giocher\u00e0 per i Detroit Pistons e i Boston Celtics. Nel 2004 rientra nello scambio che porta Gary Payton a Boston e si trasferisce nei Los Angeles Lakers. L'anno successivo viene nuovamente girato, insieme a Caron Butler, questa volta ai Washington Wizards in cambio di Kwame Brown e Laron Profit.\nAtkins per\u00f2 trova poco spazio e decide di svincolarsi. Il 23 gennaio 2006 approda ai Memphis Grizzlies per sostituire l'infortunato Damon Stoudamire.\nNel 2007 \u00e8 la volta dei Denver Nuggets, ma viene presto fermato da un problema ad un'ernia.\nUna volta ripreso a giocare, scende in campo 24 volte nella stagione 2007-2008 con i Nuggets, mentre nella stagione seguente colleziona solo 14 presenze.\nA gennaio 2009 viene trasferito agli Oklahoma City Thunder in cambio del francese Johan Petro, mentre a luglio dello stesso anno passa ai Minnesota Timberwolves con Damien Wilkins in cambio di Etan Thomas e due seconde scelte nel draft NBA 2010. Successivamente viene tagliato da Wolves e firma un contratto non garantito con i Detroit Pistons."}
{"id": "1585891", "revid": "289247", "url": "https://it.wikipedia.org/wiki?curid=1585891", "title": "Convitto Nazionale Statale Cicognini", "text": ""}
{"id": "1585894", "revid": "767487", "url": "https://it.wikipedia.org/wiki?curid=1585894", "title": "Dobrin", "text": "Dobrin \u00e8 un comune della Romania di 1.733 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 6 villaggi: Deleni, Doba, Dobrin, Naimon, S\u00e2ncraiu Silvaniei, Verveghiu.\nDi rilievo la chiesa lignea dedicata ai SS. Arcangeli Michele e Gabriele (\"Sf. Arhangheli Mihail \u015fi Gavril\"), che un'iscrizione apposta su di essa data al 1720."}
{"id": "1585896", "revid": "236861", "url": "https://it.wikipedia.org/wiki?curid=1585896", "title": "Istituto Gould", "text": ""}
{"id": "1585901", "revid": "1165513", "url": "https://it.wikipedia.org/wiki?curid=1585901", "title": "Giallo scuolabus", "text": "Il giallo scuolabus \u00e8 un colore il cui nome deriva dagli scuolabus statunitensi, che adottano appunto questa particolare tonalit\u00e0 di giallo sin dal 1939. Fu il professor Frank W. Cyr, in una conferenza tenuta nell'aprile di quell'anno a New York per dettare le norme costruttive degli scuolabus, a indicare l'utilizzo di questa particolare tonalit\u00e0 di giallo per i mezzi, dandogli indirettamente anche il nome. Il giallo fu scelto perch\u00e9 il contrasto con le scritte nere \u00e8 particolarmente visibile, anche in assenza di una buona illuminazione."}
{"id": "1585903", "revid": "767487", "url": "https://it.wikipedia.org/wiki?curid=1585903", "title": "Crazy in Love (film 2005)", "text": "Crazy in Love \u00e8 un film del 2005 diretto da Petter N\u00e6ss.\nLa pellicola, con protagonisti Josh Hartnett e Radha Mitchell, narra un rapporto romantico tra due ragazzi con la sindrome di Asperger.\nTrama.\nDonald \u00e8 un tenero tassista che ha la sindrome di Asperger, una forma di autismo, con grande abilit\u00e0 con i numeri e una passione per gli uccelli. Ma un giorno a spezzare la sua normale vita fatta di riti quotidiani, arriva la bella Isabel, ragazza con la stessa condizione ma declinata in modo opposto, con la passione per la musica e l'arte, che gli stravolger\u00e0 la vita ma soprattutto il cuore.\nProduzione.\nLo sceneggiatore Ronald Bass aveva gi\u00e0 portato al cinema il tema dell'autismo, avendo scritto la sceneggiatura di \"Rain Man - L'uomo della pioggia\" del 1988.\nAlcune scene sono state girate presso l'Universit\u00e0 Gonzaga di Spokane, a Washington.\nDistribuzione.\nLo studio ha provato a distribuirlo negli Stati Uniti nell'aprile del 2004, ma non \u00e8 andato oltre un mese a Spokane, Washington, dove \u00e8 stato girato. Il 12 dicembre 2006 \u00e8 diventato disponibile in DVD negli Stati Uniti.\nAnche in Italia il film \u00e8 uscito direttamente per mercato home video."}
{"id": "1585910", "revid": "932603", "url": "https://it.wikipedia.org/wiki?curid=1585910", "title": "Pesca-giallo", "text": "Il pesca-giallo \u00e8 un mix dei colori pesca e giallo. A volte viene chiamato \"Difdred\"."}
{"id": "1585911", "revid": "834", "url": "https://it.wikipedia.org/wiki?curid=1585911", "title": "Mozart and the Whale", "text": ""}
{"id": "1585912", "revid": "78273", "url": "https://it.wikipedia.org/wiki?curid=1585912", "title": "Sabellismo", "text": ""}
{"id": "1585913", "revid": "45891", "url": "https://it.wikipedia.org/wiki?curid=1585913", "title": "Patripassianesimo", "text": ""}
{"id": "1585914", "revid": "767487", "url": "https://it.wikipedia.org/wiki?curid=1585914", "title": "Figaro e la sua gran giornata", "text": "Figaro e la sua gran giornata \u00e8 un film di Mario Camerini del 1931. La copia \u00e8 conservata alla Cineteca Nazionale (positivo non infiammabile).\nTrama.\nIn una cittadina di provincia del Veneto si mette in scena \"Il barbiere di Siviglia\" di Gioachino Rossini. Poco prima della rappresentazione, la primadonna ha un abbassamento di voce. Il cavalier Basoto, ex-baritono, che ha assunto le redini del progetto, chiede di sostituirla a una giovane che prende lezioni di canto, ma deve cozzare contro l'intransigenza del padre della ragazza che non ne vuole sapere. La giovane si reca in teatro di soppiatto, ma il fidanzato, geloso, denuncia il fatto al genitore che arriva furibondo in scena. Il povero baritono, che anche lui ha dovuto sostituire il cantante, torna con le pive nel sacco a casa, dove trova conforto nella moglie."}
{"id": "1585915", "revid": "767487", "url": "https://it.wikipedia.org/wiki?curid=1585915", "title": "Dragu", "text": "Dragu \u00e8 un comune della Romania di 1.373 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: Adalin, Dragu, F\u00e2nt\u00e2nele, Ugru\u021biu, Voivodeni.\nDi rilievo la chiesa lignea dedicata a S. Basilio il Grande (\"Sf. Vasile cel Mare\"), costruita nel 1806."}
{"id": "1585916", "revid": "486946", "url": "https://it.wikipedia.org/wiki?curid=1585916", "title": "Imperiale e Regio Istituto Tecnico Toscano", "text": ""}
{"id": "1585917", "revid": "767487", "url": "https://it.wikipedia.org/wiki?curid=1585917", "title": "Bianco Navajo", "text": "Il bianco navajo \u00e8 un bianco sabbioso e giallognolo, il cui nome \u00e8 stato scelto per l'attinenza del colore con quelli naturali tipici dell'Arizona sede delle popolazioni navajo.\nIdeato negli anni sessanta \u00e8 stato uno dei colori pi\u00f9 utilizzati per gli interni delle case negli Stati Uniti fino agli anni ottanta."}
{"id": "1585919", "revid": "1494380", "url": "https://it.wikipedia.org/wiki?curid=1585919", "title": "Flaccovio Editore", "text": "La Flaccovio editore \u00e8 stata una casa editrice palermitana fondata da Salvatore Fausto Flaccovio. Inizi\u00f2 l'attivit\u00e0 nel 1939, per poi chiudere nel 2013.\nStoria.\nLa libreria.\nLa casa editrice nasce dall'esperienza della libreria Flaccovio, aperta nel 1938 da Salvatore Fausto Flaccovio, con la formula, allora innovativa, della libreria \"aperta\", in cui cio\u00e8 era possibile aprire, sfogliare e leggere i libri. Salvatore Fausto Flaccovio nel 1938 inaugura la propria libreria nella sede storica, in via Ruggero Settimo n.37, a Palermo, inizialmente composta da una sola stanza e gi\u00e0 contraddistinta dal logo creato dall'artista Franz Orlando, raffigurante una gazzella (simbolo di forza ed elasticit\u00e0).\nNella primavera del 1940 apre all'arte, raccogliendo il testimone della Galleria Mediterranea, fondata qualche anno prima da Lia Pasqualino Noto: comincia un periodo denso di eventi che vedono protagoniste le opere di importanti artisti contemporanei, da Renato Guttuso a Fausto Pirandello, fino a Orfeo Tamburi, Afro e Gabriele Mucchi.\nLa libreria diventa punto d'incontro di molti intellettuali palermitani del secondo dopoguerra, fra cui Renato Guttuso, Bruno Caruso, Giuseppe Tomasi di Lampedusa.\nLa casa editrice.\nIl 1941 \u00e8 l'anno di esordio di Fausto Flaccovio come editore. I primi libri editi con il suo marchio sono saggi di sociologia, psicologia e critica letteraria, ma gi\u00e0 l'anno successivo vedono la luce anche diversi volumi di narrativa. L'incalzare della guerra, tuttavia, fa s\u00ec che fino al 1943-1944 la produzione editoriale si fermi, pur continuando la libreria nella sua attivit\u00e0 commerciale.\nCol finire della guerra riprendono le pubblicazioni e la libreria si amplia, creando anche uno spazio appositamente dedicato ai pi\u00f9 piccoli, con l'intento di incoraggiarne l'amore verso i libri fin dalla pi\u00f9 tenera et\u00e0. Poco dopo, nel 1946, comincia l'esperienza della rivista \"Chiarezza-Settimanale di vita sociale\", edita da Flaccovio e diretta da Salvatore Francesco Romano. A tale rivista, che incentra i propri interessi sulla riflessione politica e sociale e che rappresenta al sud ci\u00f2 che al nord era \"Politecnico\" di Vittorini, collaborano come redattori Pino Basile e Marcello Cimino, ma anche, fra gli altri, Elio Vittorini, Sibilla Aleramo, Salvatore Quasimodo, Francesco Renda. La rivista \u00e8 arricchita da numerosi contributi grafici, fra cui quelli di Pablo Picasso e Renato Guttuso, Pippo Rizzo, Ugo Attardi e Gianbecchina. L'esperienza editoriale di \"Chiarezza\" finisce nel 1947, ma pochi anni dopo nasce \"Sicilia\", rivista ufficiale dell'Assessorato Turismo e Spettacolo della Regione Siciliana, le cui pubblicazioni cessano nel 1982, dopo ottantanove numeri.\nNel frattempo la libreria si \u00e8 ulteriormente ampliata, arricchendosi di quattro nuovi locali, che consentono a Flaccovio di stabilirvi una galleria d'arte permanente, dopo l'esperienza fugace degli anni della guerra. Per prima viene realizzata un'esposizione di Lia Pasqualino Noto, in segno di continuit\u00e0 con la pregressa esperienza, seguono poi le personali di Pippo Rizzo e di Ugo Attardi.\n\u00c8 la stagione delle grandi monografie, di cui \"I mosaici di Monreale\", di Ernst Kitzinger \u00e8 il fiore all'occhiello. Con la direzione artistica di Bruno Caruso, assistito da Ermanno Gagliardo e gli scatti di Enzo Sellerio, realizzati appositamente per il volume, l'opera, pubblicata anche in lingua inglese, ha un successo internazionale.\nGli anni Sessanta sono segnati dall'esperienza di \"Collage\", una rivista parlata, fondata ed animata dai musicologi Paolo Emilio Carapezza e Antonino Titone e dallo scrittore Gaetano Testa. La casa editrice conferma il suo ruolo nella editoria di cultura con la pubblicazione sui mosaici di Piazza Armerina e pubblicando inoltre la \"Storia del Parlamento Italiano\" in 19 volumi. Nel 1971 pubblica \"I Beati Paoli\", di Luigi Natoli, apparso precedentemente a puntate sul Giornale di Sicilia. Salvatore Fausto Flaccovio muore il 28 settembre 1989 e la sua attivit\u00e0 \u00e8 stata continuata dai figli Sergio e Francesco.\nLa casa editrice \u00e8 costretta alla chiusura nell'aprile del 2013. Il nipote di Fausto, Giuseppe, apre una libreria al Forum di Palermo, e nel 2018 inaugura uno spazio espositivo all'interno del Liceo classico Vittorio Emanuele II, che racconta la storia della casa editrice dal 1941 al 2013.\nCollane.\nLa casa editrice ha pubblicato le collane: "}
{"id": "1585921", "revid": "1543377", "url": "https://it.wikipedia.org/wiki?curid=1585921", "title": "Distretto di Acobamba (Huancavelica)", "text": "Il distretto di Acobamba \u00e8 un distretto del Per\u00f9 che appartiene geograficamente e politicamente alla provincia di Acobamba e al dipartimento di Huancavelica. \u00c8 ubicato a sudest della capitale peruviana."}
{"id": "1585923", "revid": "5456", "url": "https://it.wikipedia.org/wiki?curid=1585923", "title": "Perth SC", "text": ""}
{"id": "1585924", "revid": "599013", "url": "https://it.wikipedia.org/wiki?curid=1585924", "title": "Odc", "text": ""}
{"id": "1585925", "revid": "767487", "url": "https://it.wikipedia.org/wiki?curid=1585925", "title": "Tha Trademarc", "text": "Predka \u00e8 noto soprattutto per aver collaborato alle realizzazione di \"You Can't See Me\", primo album rap del wrestler John Cena, del quale \u00e8 anche cugino.\nWrestling.\nNell'agosto 2007 ha partecipato al pay-per-view della Total Nonstop Action Wrestling (TNA) \"Hard Justice\" ed alla successiva puntata di \"iMPACT!\" nel ruolo di alleato di Kurt e Karen Angle. Si \u00e8 inoltre occupato di modificare la musica di ingresso di Angle, aggiungendovi una parte rap."}
{"id": "1585926", "revid": "767487", "url": "https://it.wikipedia.org/wiki?curid=1585926", "title": "Ritorno all'Isola che non c'\u00e8", "text": "Ritorno all'Isola che non c'\u00e8 (\"Return to Never Land\") \u00e8 un film del 2002 diretto da Robin Budd e Donovan Cook. \u00c8 un film d'animazione prodotto dai DisneyToon Studios di Sydney e uscito negli Stati Uniti in 10 febbraio 2002, distribuito dalla Walt Disney Pictures. Il film \u00e8 il sequel de \"Le avventure di Peter Pan\" (1953), basato sull'opera pi\u00f9 famosa di J. M. Barrie, \"Peter e Wendy\". Il film \u00e8 uscito in home video con il titolo Peter Pan - Ritorno all'Isola che non c'\u00e8.\nTrama.\nDurante un bombardamento di Londra della seconda guerra mondiale, la vecchia amica di Peter Pan, Wendy Darling, \u00e8 cresciuta, si \u00e8 sposata e ha due figli: Jane e Danny. Suo marito, Edward, \u00e8 inviato a combattere in guerra. Wendy cerca di tenere loro alto il morale con le storie di Peter Pan, ma Jane \u00e8 diventata cinica sotto le pressioni della guerra, sminuendo le storie che la madre racconta e ridicolizzando involontariamente la fede di suo fratello in esse. Jane ha promesso a suo padre che si occuper\u00e0 di sua madre e della famiglia quando lui non ci sarebbe pi\u00f9 stato. Ma quando Wendy le dice che deve essere trasferita in campagna per la sua sicurezza, Jane litiga con la madre e Danny. In seguito, Wendy rimprovera Jane per il suo sfogo e il suo comportamento.\nNel frattempo Capitan Uncino, ancora in cerca di vendetta contro Peter Pan, irrompe nella casa dei Darling. Non potendo conoscere il numero di anni che sono passati, Uncino scambia Jane per Wendy e la rapisce per usarla come esca per Peter. Tornato all'Isola che non c'\u00e8, lascia cadere il sacco dove c'\u00e8 rinchiusa Jane legata e imbavagliata nei tentacoli in attesa della \"bestia\" (una piovra gigante), aspettandosi che anche Peter, insieme alla sua fata-spalla Trilli, venga divorato mentre si tuffa dietro \"Wendy\" per salvarla. Peter salva Jane, e Uncino ottiene un assaggio della sua stessa medicina quando la piovra lo attacca e quasi lo mangia, ma viene salvato da Spugna. Nel frattempo, dopo aver scoperto che Jane \u00e8 la figlia di Wendy, Peter pensa che voglia seguire le orme di sua madre: lui la porta a casa sua per essere la madre dei Bimbi Sperduti, ma Jane rifiuta perch\u00e9 lei \u00e8 pi\u00f9 interessata a tornare a casa. I ragazzi cercano di farla divertire e di insegnarle a volare, ma lei non ci riesce perch\u00e9 non crede. Jane si arrabbia e sbotta, dichiarando che lei non ne pu\u00f2 pi\u00f9 e non crede nelle fate, il che comincia a uccidere lentamente Trilli. Peter racconta ai Bimbi Sperduti che se Jane non crede, \"la luce di Trilli si spegner\u00e0\". Peter dice ai ragazzi che devono fare di lei una parte del gruppo.\nDopo che Jane li ha lasciati, viene avvicinata da Uncino, che la inganna con un accordo. Egli promette di portarla a casa e che non far\u00e0 del male a Peter se lei accetta di aiutarlo a trovare il suo tesoro. Egli d\u00e0 Jane un fischietto per segnalargli quando lo individua. I Bimbi Sperduti vanno alla ricerca di Jane e alla fine Peter la trova. Jane suggerisce di giocare alla \"caccia al tesoro\", e Peter e i suoi amici le mostrano come si divertono. Jane comincia a cambiare la sua immagine seria e impara anche a divertirsi. Quando Jane trova il tesoro, prende il fischietto che le ha dato Uncino e lo getta via, rifiutandosi di aiutarlo. Peter e i suoi amici fanno di Jane la prima Bimba Sperduta, il che la commuove molto, e festeggiano. Tuttavia, uno dei Bimbi sperduti trova il fischietto e soffia. Uncino e il suo equipaggio arrivano e catturano Peter Pan e i suoi amici, per poi lasciare andare Jane come ringraziamento per averli \"aiutati\". Nonostante Jane neghi di aver voluto aiutare Uncino in questo modo, Peter la chiama traditrice e le dice che poich\u00e9 lei non crede alle fate, la luce di Trilli si spegner\u00e0 per sempre.\nJane si precipita a casa dei Bimbi Sperduti, ma arriva da Trilli troppo tardi. Jane \u00e8 in lacrime rendendosi conto che Trilli \u00e8 morta per colpa sua. La ritrovata fede di Jane, tuttavia, fa rivivere Trilli all'ultimo minuto. Entrambi si affrettano alla \"Jolly Roger\", dove trovano i Bimbi Sperduti legati e Peter (legato ad un'ancora) in procinto di camminare sull'asse. Jane lo salva, e con l'aiuto della \"fantasia, del coraggio e della polvere di fata\", impara a volare e slega Peter. La nave di Uncino viene affondata dalla piovra (che ha sostituito il coccodrillo), che insegue lui e i pirati in fuga su una barca a remi. Ora che pu\u00f2 volare, Jane \u00e8 in grado di tornare a casa da Wendy e Danny. Dopo essersi scusata con sua madre per il suo comportamento precedente, Jane si riconcilia con Danny, e Wendy e Peter si incontrano di nuovo, per la prima volta dopo anni. Anche se Peter \u00e8 deluso dal fatto che \u00e8 cresciuta, Wendy gli assicura di non essere davvero cambiata. Peter capisce questo e lo nota, e prima che voli via, promette che si vedranno ancora. Edward torna dall'esercito e la famiglia \u00e8 riunita. Peter Pan e Trilli guardano per qualche secondo prima di volare a casa tranquillamente.\nColonna sonora.\nJoel McNeely compose la colonna sonora di \"Ritorno all'Isola che non c'\u00e8\".\nAlbum.\nL'album usc\u00ec nel 2002, ma non ne esiste una versione italiana. Tutte le tracce sono scritte e composte da Joel McNeely, tranne dove specificato altrimenti.\nNei titoli di coda del film \u00e8 stata inserita la canzone \"I'll Try\" cantata da Jonatha Brooke. Per la versione italiana la canzone si intitola \"Vorrei\" ed \u00e8 cantata da Renata Fusco.\nDistribuzione.\nData di uscita.\nLe date di uscita internazionali nel corso del 2002 sono state:\nIn Kuwait il film usc\u00ec il 21 gennaio 2003\nEdizione italiana.\nIl doppiaggio italiano del film venne eseguito dalla Royfilm e diretto da Leslie La Penna su dialoghi di Manuela Marianetti. I testi delle canzoni sono invece di Lorena Brancucci, e la direzione musicale \u00e8 di Ermavilo. L'unico membro del cast del ridoppiaggio del film originale a ritornare nel proprio ruolo \u00e8 Enzo Garinei, doppiatore di Spugna. Alessio De Filippis e Carlo Reali, voci di Peter Pan e Capitan Uncino, avevano gi\u00e0 doppiato i personaggi nella serie TV \"House of Mouse - Il Topoclub\" e nei film direct-to-video tratti da essa.\nAccoglienza.\nBotteghino.\nIl film apr\u00ec alla terza posizione del box office dietro \"Crossroads - Le strade della vita\" e \"John Q\" con $ 11,9 milioni. \"Ritorno all'Isola che non c'\u00e8\" ha incassato $ 48,4 milioni a livello nazionale e $ 66,7 milioni all'estero, per un lordo mondiale di $ 112,1 milioni, contro un budget di produzione di $ 20 milioni. Era prima delle vendite di DVD, che era stato il mercato inizialmente previsto per il film.\nCritica.\nSu Rotten Tomatoes il film ha un indice di gradimento del 46% basato su 96 recensioni e una valutazione media di 5,41/10. Il consenso critico del sito recita: \"Con le sue canzoni dimenticabili e la storia poco brillante, questo nuovo Pan far\u00e0 sicuramente divertire i bambini, ma sembrer\u00e0 pi\u00f9 un ricostruito per gli adulti\". Su Metacritic, il film ha un punteggio medio ponderato di 49 su 100, sulla base di 26 critici, indicando \"recensioni contrastanti o nella media\". Il pubblico intervistato da CinemaScore ha assegnato al film un voto medio di \"A\" su una scala da A+ a F.\nIl critico cinematografico Roger Ebert ha assegnato al film tre stelle su quattro e ha elogiato le interpretazioni vocali di Burton e Weaver, in particolare di Burton, anche se ha espresso sorpresa per non aver fatto cantare nessuna delle canzoni del film ai due attori. Peter Bradshaw di \"The Guardian\" ha pubblicato una recensione negativa definendo il film un \"sequel di cartoni animati completamente privo di ispirazione\" del classico Disney, liquidandolo come una ricostruzione molto noiosa del film originale.\nEdizioni home video.\nVHS.\nPrima edizione.\nLa prima e unica edizione VHS del film usc\u00ec in Italia nel marzo 2003, insieme alla prima edizione DVD.\nCaratteristiche.\nLa videocassetta conteneva il film con audio Dolby Surround.\nDVD.\nPrima edizione.\nLa prima edizione DVD del film usc\u00ec in Italia nel marzo 2003. Il film era presente in formato 1.66:1.\nPrima edizione speciale.\nLa seconda edizione DVD del film usc\u00ec in Italia il 14 maggio 2008. Il DVD conteneva alcuni contenuti speciali dell'edizione precedente e altri nuovi, e il film era presente in formato 1.78:1. Il DVD era acquistabile anche con la Platinum Edition de \"Le avventure di Peter Pan\".\nSeconda edizione speciale.\nLa terza edizione DVD del film \u00e8 uscita il 7 novembre 2012. Il DVD \u00e8 acquistabile anche in un cofanetto con la coeva edizione speciale DVD de \"Le avventure di Peter Pan\".\nCaratteristiche.\nIl DVD \u00e8 identico a quello dell'edizione precedente."}
{"id": "1585929", "revid": "164044", "url": "https://it.wikipedia.org/wiki?curid=1585929", "title": "Marc Predka", "text": ""}
{"id": "1585931", "revid": "484362", "url": "https://it.wikipedia.org/wiki?curid=1585931", "title": "Sera parsimonia in fundo est", "text": "Sera parsimonia in fundo est \u00e8 una locuzione e un proverbio latino, che pu\u00f2 essere tradotta \"\u00c8 tardi risparmiare, quando si \u00e8 giunti al fondo\". \nLa sentenza si trova nella prima lettera delle \"Epistulae morales ad Lucilium\" di Seneca, che a sua volta riprende una frase di Esiodo ne \"Le opere e i giorni\" 369.\nIl filosofo stesso spiega la frase aggiungendo \"non enim tantum minimum in imo sed pessimum remanet\", cio\u00e8 \"infatti ci\u00f2 che rimane non solo \u00e8 poco ma \u00e8 anche pessimo\"."}
{"id": "1585941", "revid": "78273", "url": "https://it.wikipedia.org/wiki?curid=1585941", "title": "Millennium Dome", "text": ""}
{"id": "1585942", "revid": "122246", "url": "https://it.wikipedia.org/wiki?curid=1585942", "title": "Maria Eugenia Milleret de Brou", "text": "Biografia.\nAnne Eug\u00e9nie Milleret, nacque a Metz il 25 agosto 1817.Vissuta in una famiglia di origine italiana, venne educata dal padre, un uomo molto determinato e profondamente non religioso, e dalla madre molto religiosa, in un clima di determinazione. Fu proprio la madre che la educ\u00f2 alla vita cristiana.\nLa sua adolescenza non fu certo facile: entr\u00f2 nel collegio ad ispirazione cattolica di Metz e l\u00ec ebbe un\u2019illuminazione particolare, nel giorno della sua Prima Comunione, che le preannunci\u00f2 la sua vocazione. Purtroppo all'et\u00e0 di 13 anni, a causa di una malattia, fu costretta ad interrompere gli studi, che dovette, in seguito, proseguire da sola. Nel 1830 il padre perse tutti i suoi beni e due anni dopo, a 15 anni, perse la madre a causa del colera. Per tre anni fu assistita a Parigi in casa di parenti.\nAvendo sub\u00ecto molte ingiustizie, versando in condizioni economiche non molto floride e non andando a messa con frequenza, inizi\u00f2 a mancare in lei il senso religioso e inizi\u00f2 a vivere dei momenti di smarrimento interiore che le portarono molta insoddisfazione. Durante l'omelia di Quaresima del 1836 predicata dal padre Lacordaire, alla quale lei assistette, fu scossa dalla sua apatia e fu spinta ad incontrare l\u2019abate Maria-Teodoro Combalot su consiglio dello stesso padre Lacordaire. Padre Combalot aveva in animo da tempo di fondare una comunit\u00e0 di suore dedite all\u2019educazione delle fanciulle della borghesia, perci\u00f2 era alla ricerca di un\u2019anima sensibile e intelligente che potesse aiutarlo nell'intento. Decise allora di invitare Anna a frequentare una sorta di noviziato presso le suore Benedettine a Parigi e poi presso le suore Visitandine nel Delfinato, dove pot\u00e9 perfezionarsi nello studio della teologia dogmatica e morale, nella pedagogia e nelle Sacre Scritture.\nIl 30 aprile 1839, insieme ad altre tre compagne radunate dall\u2019abate Combalot, Anne Eug\u00e9nie Milleret diede vita a Parigi alla nuova Congregazione \u201c\"Istituto dell\u2019Assunzione di Maria\"\u201d, il quale si prometteva di dedicarsi all\u2019educazione delle fanciulle dell\u2019aristocrazia e borghesia liberale che erano ostili alla religione.\nNel 1841 l\u2019abate Combalot si ritir\u00f2 dal compito di organizzatore e la fondazione pass\u00f2 nelle mani dell\u2019arcivescovo di Parigi, mons. Affre. Nel 1844, a Natale, le prime quattro suore insieme ad una conversa emisero i voti perpetui. Anna Milleret prese il nome di Maria Eugenia di Ges\u00f9, assumendo in pieno la conduzione dell\u2019Opera.\nLa Regola prevede per le suore una vita di contemplazione con opere di vita attiva. \u00c8 richiesta anche una preparazione spirituale elevata ed un'ottima cultura intellettuale nelle singole materie da esse insegnate. Maria Eugenia volle che le sue figlie recitassero ogni giorno il Divino Ufficio poich\u00e9 \u00e8 la preghiera ufficiale della Chiesa cattolica. L\u2019Istituto fu approvato dalla Santa Sede soltanto l\u201911 aprile 1888. Maria Eugenia di Ges\u00f9 lo diresse fino alla morte, la quale avvenne il 10 marzo 1898 ad Auteuil (Parigi). Attualmente le suore sono 1800 sparse in 81 case.\nIl culto.\nFu beatificata da papa Paolo VI il 9 febbraio 1975 ed \u00e8 stata canonizzata da papa Benedetto XVI il 3 giugno 2007. La sua memoria liturgica \u00e8 stata fissata al 10 marzo."}
{"id": "1585945", "revid": "1313191", "url": "https://it.wikipedia.org/wiki?curid=1585945", "title": "Crassula ovata", "text": "Crassula ovata (, comunemente nota come albero di giada, \u00e8 una pianta succulenta appartenente alla famiglia delle Crassulacee, originaria dell'Africa meridionale. Precedentemente classificata come \"Cotyledon ovata\" , la specie ha ottenuto l'attuale denominazione nel 1917, ad opera di George Claridge Druce.\nL'epiteto specifico deriva dal latino \"ovata\", ossia a forma di uovo, con riferimento alla forma delle foglie della pianta.\nLa Royal Horticultural Society l'ha insignita di tre Award of Garden Merit: per la specie in s\u00e9, per la cultivar \"C. ovata\" \"Hummel's Sunset\" e per la cultivar \"C. ovata\" \"Gollum\".\nDescrizione.\n\u00c8 una pianta a portamento arbustivo, fittamente ramificata, e, assieme alle due sottospecie di \"C. arborescens\", l'unica che pu\u00f2 superare il metro e mezzo d'altezza tra quelle appartenenti al genere \"Crassula\". In alcuni esemplari si sviluppa invece un vero e proprio fusto, che pu\u00f2 superare i 6 centimetri di diametro. Nonostante con l'et\u00e0 assumano un colore ed un aspetto pi\u00f9 ligneo, in realt\u00e0 per tutta la vita della pianta i rami resteranno carnosi.\n\"C. ovata\" condivide inoltre con altre piante xerofile la peculiarit\u00e0 del \"Crassulacean Acid Metabolism\", o fotosintesi CAM, che permette, mantenendo gli stomi chiusi durante le ore diurne, di minimizzare le perdite d'acqua dovute alle alte temperature delle aree di provenienza.\nLe foglie, tondeggianti e carnose, crescono a coppie contrapposte (sessili). Sono di colore verde scuro, col margine che tende a diventare rossastro in caso di esposizione a sole intenso o freddo. Crescono in media tra 3-9 centimetri in lunghezza e 2-4 in larghezza, assottigliandosi alle estremit\u00e0.\nEssendo un specie originaria dell'emisfero australe, se posta nelle giuste condizioni ambientali, la fioritura avverr\u00e0 in inverno, in caso contrario avverr\u00e0 in genere a cavallo tra la stagione primaverile e quella estiva. I fiori sono a forma di stella, raggruppati in infiorescenze che si svilupperanno agli apici dei rami, secondo uno schema a corimbo. Queste infiorescenze, che misurano circa 5 centimetri in diametro, sono formate da steli lunghi 15-18 millimetri e spessi 2\u00a0mm, dalle cui estremit\u00e0 si svilupperanno, dopo un gambo di circa 5 millimetri, i fiori.\nQuesti fiori, ermafroditi, sono disposti secondo una simmetria radiale e doppi perianzi, mentre i 5 sepali che li compongono, lunghi due millimetri, sono fusi tra loro alla base. La corolla invece \u00e8 a forma di stella, di colore bianco o rosa a seconda delle variet\u00e0, ed \u00e8 formata da petali lanceolati lunghi intorno ai 7 millimetri e larghi 2,5\u00a0mm. Gli stami infine misurano circa 5\u00a0mm di lunghezza.\nI frutti sono dei piccoli follicoli lunghi circa 3\u00a0mm, di forma ovoidale.\nDistribuzione e habitat.\n\"Crassula ovata\" \u00e8 originaria di Sudafrica e Mozambico. Nello specifico \u00e8 autoctona della Provincia del Capo Orientale, inclusa nella zona WGSRPD delle Province del Capo, e del KwaZulu-Natal, oltre che di parte del Mozambico meridionale. Risulta inoltre introdotta in parte della California, anche se non \u00e8 ancora classificata come invasiva, e in Italia.\nSono stati avvistati esemplari in natura in numerosi altri paesi ma, nonostante la facilit\u00e0 di propagazione e la grande diffusione come pianta ornamentale da pi\u00f9 di un secolo a questa parte, non risulta ampiamente diffusa in natura se non nella gi\u00e0 citata California. Esemplari in natura sono stati avvistati nelle isole Canarie, in Australia, Nuova Zelanda e, per gli USA, anche nell'isola di Kauai.\nIn natura \"C. ovata\" cresce tra gli arbusti nelle foreste aperte della Provincia del Capo Orientale, su un suolo argilloso-sabbioso tipico di pendii rocciosi, colline e campi, spesso in anfratti riparati. \u00c8 frequente che cresca in associazione a variet\u00e0 di \"Aloe\", \"Euphorbia\" o con \"Portulacaria afra\". Tra le poche specie che si cibano delle sue foglie vi sono alcune tartarughe che per\u00f2 di rado le divorano completamente. Frequentemente le vespe nidificano tra i suoi rami.\nBiologia.\nIl numero cromosomico di \"C. ovata\" \u00e8 2n = 42.\nL'impollinazione avviene grazie a diverse specie di insetti, tra i quali api, vespe, mosche, scarafaggi e farfalle, attirati dal profumo dolce e tenue dei fiori della pianta.\nFisiologia.\nLa presenza della fotosintesi CAM in \"C. ovata\" e in altre specie di \"Crassula\" consente alle piante di ridurre la perdita d'acqua dalle foglie senza limitare la fotosintesi: con questo sistema difatti, gli stomi vengono chiusi durante il giorno ma aperti di notte quando l'anidride carbonica assorbita viene immagazzinata sotto forma di acidi crassulacei organici (principalmente ossaloacetato). Durante il giorno questi acidi saranno poi scomposti e l'anidride carbonica rilasciata verr\u00e0 riutilizzata nel processo fotosintetico. In questo modo, le piante perdono molta meno acqua potendo comunque fotosintetizzare normalmente durante le ore diurne. Inoltre, in condizioni estremamente secche, gli stomi possono rimanere chiusi di notte e riciclare l'anidride carbonica all'interno delle cellule.\nData la sua grande diffusione, \"C. ovata\" \u00e8 stata tra le specie pi\u00f9 importanti nello studio di questo particolare processo.\nLa presenza di idatodi sulle pagine superiori delle foglie pu\u00f2 essere importante per assorbire l'acqua contenuta nella nebbia tipica degli habitat costieri aridi in cui \u00e8 diffusa la pianta.\nCondizioni ambientali.\n\"C. ovata\" tollera un ampio spettro di temperature e umidit\u00e0, incluso anche il gelo leggero, ma non per periodi prolungati e temperature molto rigide. Pu\u00f2 crescere infatti in aree incluse nelle USDA hardiness zones da 10a a 11, tollerando quindi una temperatura minima di -1,1\u00a0\u00b0C.\nSebbene sia una pianta succulenta, ha bisogno di una certa quantit\u00e0 di acqua e una siccit\u00e0 prolungata pu\u00f2 bloccarne la crescita e causare macchie sul fogliame, con conseguente caduta delle foglie, fino a portarla alla morte. Nella Provincia del Capo Orientale, zona di origine, sopporta frequenti siccit\u00e0, precipitazioni imprevedibili (tra i 250 e i 550\u00a0mm all'anno) e temperature massime che raggiungono i 40\u00a0\u00b0C.\n\"C. ovata\" pu\u00f2 crescere in ombra parziale ma necessita di sole pieno per fiorire mentre la sovraesposizione al calore pu\u00f2 bruciare le foglie e causarne alla caduta.\nLa pianta predilige un suolo leggermente acido (pH 6-6,5), asciutto e ben drenato. Tollera vari tipi di terreno, tra cui argillosi, sabbiosi, acidi, neutri e leggermente alcalini, oltre che le tipiche condizioni costiere ventose e di salsedine, mentre \u00e8 suscettibile a forte umidit\u00e0.\nTossicit\u00e0.\n\"C. ovata\", unica del genere \"Crassula,\" \u00e8 tossica in tutte le sue parti per cavalli, cani e gatti, e mediamente tossica per l'uomo. L'ingestione pu\u00f2 causare diarrea e vomito, mentre il contatto della linfa con la pelle pu\u00f2 dar luogo a pruriti e irritazioni. Sintomi simili, ma pi\u00f9 intensi, si hanno sugli animali domestici, accompagnati anche dall'insorgere di depressione. Si \u00e8 osservato come, tra le chiamate d'emergenza all'American Association of Poison Control Centers (AAPCC), sia risultata la nona specie pi\u00f9 comune tra i casi di intossicazione da piante, specialmente nei bambini.\nTassonomia.\nCultivar.\n\"C. ovata\" si pu\u00f2 trovare sotto forma di svariate cultivar, a causa della popolarit\u00e0 di questa come pianta d'appartamento. Tra le pi\u00f9 diffuse e note vi sono:\nSpecie simili.\nBench\u00e9 appartenenti a generi diversi vi \u00e8 una forte somiglianza con le specie di \"Portulacaria afra\" (\"Portulacaria\") e \"Kleinia petraea\" (\"Kleinia\"), che sono per questo motivo consigliate come sostituti a \"C. ovata\" come piante d'appartamento qualora si abbiano degli animali domestici, data la tossicit\u00e0 di quest'ultima.\nUsi.\nGlobalmente diffusa come pianta ornamentale, \"C. ovata\" costituisce anche un alimento tradizionale per alcune trib\u00f9 dell'Africa Meridionale, tra i quali, ad esempio, i Khoi. La cucina locale prevede infatti che le uniche parti edibili, ossia le radici, dopo la raccolta vengano grattugiate e poi bollite nel latte condensato.\nLo stesso procedimento viene seguito nella medicina tradizionale di queste popolazioni per realizzare alcuni rimedi contro la diarrea o per trattare calli ed epilessia.\nRiferimenti nella cultura.\nNel linguaggio dei fiori \"C. ovata\" \u00e8 ritenuta simbolo di buon auspicio, in quanto gi\u00e0 nota in Cina, nei principi del Feng Shui, come portatrice di prosperit\u00e0, fortuna e ricchezza, in grado quindi di portare benessere economico nella casa in cui si trova.\nColtivazione.\nCura.\nIn genere \"C. ovata\" predilige le posizioni soleggiate, che portano a sviluppare il caratteristico margine rossastro alle foglie, prestare per\u00f2 attenzione durante il periodo estivo a non lasciarla esposta dietro a dei vetri, che concentrerebbero troppo i raggi solari. Nel periodo invernale invece mantenere la pianta asciutta se la temperatura scende al di sotto 10\u00a0\u00b0C: la Crassula cos\u00ec sopravvivr\u00e0 anche a brevi gelate, resta comunque consigliato spostarla al chiuso. \u00c8 una pianta che predilige luoghi arieggiati, specialmente d'estate.\nLe annaffiature andranno effettuate una volta che la superficie del terriccio sia secca mentre d'inverno, durante il periodo di riposo vegetativo, saranno praticamente sospese. Assolutamente da evitare ogni ristagno idrico nei sottovasi.\nI rinvasi andranno effettuati quando la pianta avr\u00e0 esaurito tutto lo spazio a disposizione, avendo cura di scegliere contenitori possibilmente pi\u00f9 larghi che profondi in quanto gli apparati radicali delle piante del genere \"Crassula\" tendono a svilupparsi orizzontalmente. Per il rinvaso optare per un composto, in proporzione di due a uno, di terriccio specifico per \"Cactaceae\" e sabbia grossolana o perlite.\nDurante il periodo primaverile-estivo somministrare settimanalmente un concime liquido, diluendolo maggiormente rispetto alle dosi consigliate, operazione da sospendere durante la fase di riposo vegetativo in quanto si accumulerebbe nel terreno.\nLe piante di \"C. ovata\" non richiedono potatura, sar\u00e0 infatti sufficiente eliminare le foglie che poco alla volta si disseccano. \u00c8 per\u00f2 possibile coltivare questa pianta secondo i principi del bonsai data la sua predisposizione a sviluppare apparati radicali ridotti, oltre che a restare di dimensioni pi\u00f9 contenute se coltivata in vaso, il che ne fa un'ottima pianta per \"fare pratica\" in quest'arte, essendo molto pi\u00f9 semplice da gestire rispetto a specie pi\u00f9 tradizionali.\nPropagazione.\n\"C. ovata\" si riproduce per pollone, talea o seme anche se a causa della variabilit\u00e0 genetica, oltre che per maggiore semplicit\u00e0, si consiglia di evitare la propagazione per seme, per avere cos\u00ec piante identiche a quella madre.\nLa propagazione per pollone basale si effettua prelevando, in primavera, le piantine che crescono alla base della pianta madre con un coltello pulito e disinfettato. Il pollone andr\u00e0 poi piantato in un miscuglio di torba e sabbia in parti uguali, tenuto al caldo e in un punto soleggiato (non direttamente); concimare una volta al mese.\nIl metodo pi\u00f9 semplice \u00e8 per talea: baster\u00e0 prelevare, sempre con un coltello disinfettato, un ramo con almeno qualche paio di foglie, lasciandolo asciugare e cicatrizzare per 7-10 giorni. Piantare quindi in un composto di torba e sabbia, da mantenere leggermente umido e al caldo, finch\u00e9 dopo qualche settimana la pianta avr\u00e0 radicato.\nLa propagazione per seme, pi\u00f9 complessa, si pu\u00f2 effettuare a marzo o a settembre, distribuendo uniformemente i semi su un composto di due parti di sabbia fine e una di terriccio per seme. Fino alla germinazione mantenere il contenitore coi semi all'ombra, leggermente umido e ad una temperatura di circa 21\u00a0\u00b0C; spostarlo successivamente in un luogo pi\u00f9 luminoso. Invasare le piantine non appena raggiungono dimensioni tali da poter essere maneggiate.\nAvversit\u00e0.\n\"C. ovata\" \u00e8 una specie molto resistente, che difficilmente verr\u00e0 attaccata da parassiti. Il pi\u00f9 pericoloso \u00e8 la cocciniglia, che agli stadi iniziali dell'infestazione causa la comparsa di macchie marroni sulla pagina inferiore delle foglie. Procedere quindi ad una pulitura della pianta, se di ridotte dimensioni, con un bastoncino cotonato intriso di alcool denaturato oppure lavarla con una spugna imbevuta di acqua e sapone neutro. Se gli effetti sono pi\u00f9 diffusi si consiglia di amputare la parte \"malata\" della pianta. Non \u00e8 particolarmente soggetta agli attacchi degli afidi, ad eccezione delle infiorescenze.\nInfine le gli esemplari di \"Crassula\" patiscono in genere gli effetti di irrigazioni sbagliate: se si esagera si avranno marciumi a livello radicale prima e al fusto poi; al contrario annaffiature troppo scarse portano ad una decolorazione della pianta finch\u00e9 questa, esaurendo l'acqua contenuta nei tessuti, apparir\u00e0 come \"svuotata\"."}
{"id": "1585946", "revid": "287204", "url": "https://it.wikipedia.org/wiki?curid=1585946", "title": "Llivia", "text": ""}
{"id": "1585948", "revid": "79933910", "url": "https://it.wikipedia.org/wiki?curid=1585948", "title": "Telecom Italia Media Broadcasting", "text": ""}
{"id": "1585951", "revid": "380654", "url": "https://it.wikipedia.org/wiki?curid=1585951", "title": "WWE Originals", "text": "WWE Originals \u00e8 un album di canzoni eseguite da alcuni wrestler della WWE. \u00c8 inoltre il primo album ad essere uscito per l'etichetta WWE Records, societ\u00e0 nata dalla joint venture tra la WWE e la Columbia/Sony."}
{"id": "1585952", "revid": "2181294", "url": "https://it.wikipedia.org/wiki?curid=1585952", "title": "Christopher McCandless", "text": "Appena terminati gli studi, egli inizi\u00f2 a vagare nell'ovest degli Stati Uniti, con la volont\u00e0 di vivere in solitudine per un certo periodo di tempo, giungendo infine nelle terre selvagge dell'Alaska nell'aprile del 1992, con poco cibo e scarse attrezzature. Il 12 agosto scrisse il suo ultimo messaggio e il 6 settembre due cacciatori trovarono il suo corpo, pesante solo 30\u00a0kg. Il ragazzo mor\u00ec di fame (ma c'\u00e8 anche chi sostiene che la morte sia sopraggiunta a causa di un avvelenamento da semi di \"Hedysarum alpinum,\" pianta simile a un fagiolo), nei pressi del lago Wentitika nel parco nazionale del Denali.\nNel gennaio del 1993 l'autore Jon Krakauer pubblic\u00f2 la storia di McCandless sulla rivista \"Outside\". Ispirato dai dettagli della storia di McCandless, Jon Krakauer ha scritto e pubblicato \"Nelle terre estreme\" nel 1996, che narra dei viaggi di McCandless. Il libro \u00e8 stato adattato in un film di Sean Penn, \"Into the Wild - Nelle terre selvagge\", nel 2007 con Emile Hirsch nei panni di McCandless. Quello stesso anno, la storia di McCandless \u00e8 diventata anche il tema del documentario di Ron Lamothe dal titolo \"The Call of the Wild\". Nel novembre 2014 \u00e8 stato pubblicato il libro di memorie della sorella di Chris, Carine McCandless, dal titolo \"Into the Wild Truth\", che spiega, a 22 anni dalla morte del ragazzo, i motivi che lo hanno spinto ad allontanarsi dalla famiglia e dalla societ\u00e0.\nA parere dello stesso Jon Krakauer McCandless si \u00e8 posto sul percorso nomadico di ricerca di un ideale estetico estremo, lo stesso che port\u00f2 un altro giovane statunitense, Everett Ruess, al sodalizio con la vita \"on the road\" e alla sua successiva scomparsa in circostanze tuttora non note nel 1934.\nBiografia.\nChristopher McCandless nasce il 12 febbraio 1968 nel Sud della California, da Walt McCandless, un dipendente della NASA, e Wilhelmina Johnson, un'impiegata. Dopo sei anni a El Segundo, la famiglia si sposta prima a Washington e poi ad Annadale in Virginia. Nel 1990 Christopher si laurea con una media-voto molto alta all'Universit\u00e0 Emory, ottenendo una specializzazione in Storia e Antropologia. Benestante di famiglia, decise di attraversare l'Ovest Americano da solo, dopo aver donato dollari di risparmi alla Oxfam. Intraprese inizialmente il suo viaggio con la sua auto, una Datsun B210 gialla del 1982, un acquisto dell'ultimo anno di liceo, con cui amava viaggiare durante le vacanze scolastiche.\nLa Datsun fu in seguito ritrovata da un gruppo di ricercatori di fiori rari nel deserto del Mojave: all'interno McCandless aveva abbandonato una chitarra Giannini, un pallone da football, un sacchetto di immondizia pieno di vecchi indumenti, una canna da pesca, 10 kg di riso, un rasoio elettrico nuovo, un'armonica a bocca, i cavi della batteria e le chiavi. Il ragazzo aveva abbandonato il proprio mezzo a causa di un'inondazione proveniente dal fiume accanto al quale si era accampato, che aveva bagnato il motore rendendo l'automobile inutilizzabile. Prima di lasciare la sua auto bruci\u00f2 parte dei suoi risparmi (tenne 300 dollari di scorta in una tasca nascosta) e gett\u00f2 via la targa dell'auto, tenendo per\u00f2 con s\u00e9 i documenti di identit\u00e0: prosegu\u00ec quindi a piedi facendo l'autostop, girovagando tra Stati Uniti occidentali e Messico settentrionale.\nTrascorse gli ultimi 112 giorni della sua vita nei boschi dell'Alaska, nel parco nazionale del Denali, avendo come unico rifugio un vecchio autobus abbandonato, trovato per caso e da lui chiamato \"Magic Bus\" (\"Bus magico\"). Per un certo periodo Chris riusc\u00ec a sopravvivere con l'ausilio di pochi strumenti: un fucile Remington Nylon 66 calibro .22, con cui poteva procacciarsi della selvaggina, una sacca di riso, un libro sulle piante autoctone commestibili, una mappa del luogo e altri semplici oggetti da campo. A luglio il giovane si ricarica lo zaino in spalla e si mette in marcia per tornare nella civilt\u00e0, ma dopo aver camminato per due giorni capisce che il fiume che qualche settimana prima aveva attraversato senza troppe difficolt\u00e0 adesso \u00e8 in piena, gonfiato dal disgelo dei ghiacciai, per cui \u00e8 costretto a tornare indietro verso il Magic Bus. Il giovane fu ritrovato morto all'interno dell'autobus nel settembre del 1992 da due cacciatori che ne scoprirono il corpo a circa due settimane dal decesso: la versione ufficiale \u00e8 che sarebbe morto di fame (al momento del ritrovamento il cadavere pesava circa 30\u00a0kg), ma altre possibili cause sono il freddo e l'aver accidentalmente mangiato i frutti di una pianta velenosa.\nNel proprio documentario, il regista Ron Lamothe ipotizza che McCandless avesse una ferita alla spalla o al braccio, come risulterebbe dalla famosa foto scattata davanti al bus pochi giorni prima della morte, dove la manica destra della camicia sembra vuota: Lamothe, basandosi sulla nota di aiuto scritta da McCandless, crede che quella ferita abbia impedito al giovane di attraversare a nuoto il fiume Teklanika per scappare. Una tesi ancora pi\u00f9 recente spiega come fu avvelenato dalla neurotossina ODAP, che lo avrebbe lentamente paralizzato, presente in alcuni semi di cui si era nutrito credendoli commestibili. All'epoca non si conoscevano gli effetti di questa neurotossina e neanche la sua presenza in alcune piante, ritenute commestibili; studi successivi hanno inoltre dimostrato come questa neurotossina abbia maggiore effetto su soggetti con \"deficit\" di nutrizione e che svolgono attivit\u00e0 fisiche.\nNel vecchio autobus, accanto al cadavere, furono ritrovati numerosi appunti da lui scritti, una macchina fotografica con cui aveva effettuato degli autoscatti, una borraccia di plastica verde, alcune pastiglie per purificare l'acqua, un paio di pantaloni imbottiti, guantoni di lana, una bottiglia di repellente per gli insetti, un cilindro consumato di burrocacao, una scatola di fiammiferi, un paio di stivali in plastica marrone e alcuni libri di autori quali Lev Tolstoj, Jack London e Henry David Thoreau. In Walden ovvero vita nei boschi di D. Thoreau, uno dei libri rinvenuti accanto a Chris McCandless, c'era un passaggio evidenziato e, in alto alla pagina, era annotata in grande la parola \"verit\u00e0\" nella calligrafia del ragazzo. \nDopo la sua morte, e in particolare dopo la pubblicazione delle prime opere di Krakauer inerenti a questa vicenda, dalla fine degli anni 1990 il Magic Bus divent\u00f2 meta di \"pellegrinaggio\" da parte di coloro che erano rimasti affascinati dalla scelta di vita di McCandless; ci\u00f2 prosegu\u00ec fino al giugno del 2020 quando, a causa della sempre maggiore imperizia palesata dai visitatori, per ragioni di sicurezza l'autobus venne rimosso dal parco.\nI libri, il film e il documentario.\n\"Nelle terre estreme\", il libro sulla sua vita scritto da Jon Krakauer e pubblicato nel 1997, si basa sui viaggi di Chris e sui racconti di tutti coloro che lo conobbero durante il suo lungo viaggio solitario, durato due anni. Di particolare importanza il racconto di un anziano ottantenne (che nel libro viene nominato tramite pseudonimo), il quale conobbe Chris e lo ospit\u00f2 alcune settimane nella sua casa. Il legame tra i due fu cos\u00ec forte che l'anziano in seguito vendette la sua casa, compr\u00f2 una roulotte e cominci\u00f2 a viaggiare per l'America occidentale. Fu di grande importanza anche l'incontro con Jan Burres e il compagno Bob, due \"vagabondi gommati\" (coloro che girano il mondo accompagnati da un mezzo di trasporto) che accolsero Chris, insegnandogli alcune regole per la sopravvivenza in Alaska.\nIl libro ha ispirato il film \"Into the Wild - Nelle terre selvagge\" diretto da Sean Penn in cui Chris \u00e8 interpretato da Emile Hirsch, nel quale per\u00f2 non sono presenti molte scene del libro. Il regista ha dovuto aspettare 10 anni per poter girare il film, perch\u00e9 la famiglia di Christopher era restia a portare nelle sale cinematografiche la storia di loro figlio. Nel 2007, anno di uscita del film, la storia di McCandless \u00e8 stata raccontata in un documentario di Ron Lamothe dal titolo \"The Call of the Wild\". Lamothe, ispirato dalla storia di McCandless gi\u00e0 da prima dell'uscita del libro di Jon Krakauer, ha affrontato un viaggio in Nord America negli stessi luoghi visitati da Chris, raccogliendo interviste e dichiarazioni da persone del posto. Successivamente Lamothe contraddir\u00e0 alcuni aspetti del libro di Krakauer e del film di Penn, in particolare sulle cause della morte di McCandless, e sul fatto che il ragazzo abbia o meno bruciato tutti i suoi documenti e soldi.\nNel novembre del 2014 \u00e8 stato pubblicato il libro di memorie di Carine McCandless, la sorella minore di Chris, dal titolo \"Into the Wild Truth\". Nel libro vengono descritti gli anni della loro infanzia, e in particolare l'atteggiamento violento del padre nei confronti della loro madre Billie, il loro abuso di alcol, la loro ossessivit\u00e0 e le loro tendenze manipolatorie. Carine McCandless spiega come gli episodi vissuti durante la loro infanzia abbiano spinto Chris a fuggire da famiglia e societ\u00e0 e a \"rifugiarsi\" nella natura selvaggia. In una dichiarazione rilasciata ai media prima che il libro fosse messo sul mercato, i genitori Walt e Billie McCandless hanno negato i fatti presenti nel libro, affermando che quest'ultimo \u00e8 \"una finzione letteraria, che non ha niente a che vedere con nostro figlio Chris, il suo viaggio e il suo carattere\"."}
{"id": "1585953", "revid": "79549981", "url": "https://it.wikipedia.org/wiki?curid=1585953", "title": "Chianti (personaggio)", "text": ""}
{"id": "1585957", "revid": "1543377", "url": "https://it.wikipedia.org/wiki?curid=1585957", "title": "Segundo Castillo", "text": "Carriera.\nClub.\nDebutta da professionista nel 2000, nelle file del Club Deportivo ESPOLI, dove riesce ad imporsi come pedina fondamentale, tanto da venire ingaggiato dal Club Deportivo El Nacional, uno dei club pi\u00f9 titolati dell'Ecuador, con cui vince due campionati ecuadoriani (2005 e 2006).\nLe buone prove anche a Germania 2006 ne valgono l'ingaggio da parte della , con cui vince un campionato serbo e una coppa di Serbia.\nNell'agosto 2008 si \u00e8 trasferito in prestito all'Everton.\nIl 31 agosto 2009 si \u00e8 trasferito in prestito al Wolverhampton Wanderers.\nNell'estate del 2010 tornato dal prestito si trasferisce al Deportivo Quito per una cifra intorno ai 500.000 dollari. Nel Deportivo realizzer\u00e0 26 presenze con 6 gol.\nAlla fine della stagione rescinde il proprio contratto con il club latino, per poi trovare spazio nel Pachuca nel luglio del 2011. Terminer\u00e0 la stagione 2011-2012 per\u00f2 con 0 presenze. Nella stagione 2012-2013 viene confermata la sua presenza nella rosa.\nNazionale.\nCon la Nazionale ecuadoriana ha debuttato il 17 agosto 2005, e ha poi fatto parte della spedizione ecuadoriana ai Mondiali di calcio Germania 2006."}
{"id": "1585964", "revid": "224696", "url": "https://it.wikipedia.org/wiki?curid=1585964", "title": "The O 2", "text": ""}
{"id": "1585965", "revid": "1086846", "url": "https://it.wikipedia.org/wiki?curid=1585965", "title": "Milan Associazione Calcio 1986-1987", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1986-1987.\nStagione.\nIl 18 luglio 1986 l'Arena Civica di Milano ospit\u00f2 uno spettacolo per festeggiare l'insediamento di Berlusconi alla presidenza.\nLa stagione ufficiale inizi\u00f2, invece, ad agosto: i rossoneri passarono il girone di Coppa Italia al secondo posto, dietro il Parma. In campionato, nonostante le 2 sconfitte iniziali, la squadra emerse alla distanza: con la vittoria a Como nell'ultimo turno di andata (grazie alla prima rete di Maldini in A), il Milan si ritrov\u00f2 a 3 punti dal Napoli capolista. In seguito ebbe una crisi di risultati, che lo allontan\u00f2 dalle zone di vertice della classifica. In coppa, fu eliminato proprio dai ducali (ritrovati negli ottavi di finale): l'allenatore emiliano era Sacchi, gi\u00e0 prenotato dalla dirigenza per la stagione seguente.\nNelle ultime 5 giornate, Fabio Capello (in precedenza viceallenatore) sostitu\u00ec l'esonerato Liedholm. Spinta dai gol del capocannoniere Virdis, la formazione termin\u00f2 a pari punti con la Sampdoria battendo poi i doriani nello spareggio per la Coppa UEFA. A fine stagione la squadra vince la terza edizione del Mundialito per club.\nMaglie e sponsor.\nIl fornitore tecnico per la stagione 1986-1987 \u00e8 Kappa, mentre lo sponsor ufficiale \u00e8 Fotorex U-Bix, marchio del gruppo Olivetti.\nLa divisa casalinga \u00e8 composta da una maglia a strisce verticali della stessa dimensione, rosse e nere: proprio i pali della casacca, a differenza dello \"standard\" degli ultimi due decenni in casa milanista, tornano a essere abbastanza larghi e, sfruttando i moderni materiali sintetici, portano la novit\u00e0 di una pi\u00f9 viva tonalit\u00e0 di rosso rispetto alla tradizione, per questo definita (ancor pi\u00f9 dopo l'acquisizione del club da parte del magnate dei media Silvio Berlusconi) \u00abtelevisivamente al passo con i tempi\u00bb; anche il resto dell'uniforme mostra novit\u00e0, con i calzettoni che abbandonano lo storico nero per diventare bianchi, abbinandos\u00ec cos\u00ec ai pantaloncini. Nei mesi invernali la squadra utilizz\u00f2 anche una versione in lanetta, con una palatura meno fitta.\nLa divisa di riserva consta invece di una maglia bianca con fascia rossa, a sua volta cinta alla base da un'altra striscia nera, questa pi\u00f9 sottile; pantaloncini e calzettoni sono interamente bianchi.\nOrganigramma societario.\nDalla rivista ufficiale Forza Milan!.\nArea direttiva\nArea organizzativa\nArea tecnica\nArea sanitaria"}
{"id": "1585966", "revid": "247222", "url": "https://it.wikipedia.org/wiki?curid=1585966", "title": "Tom Coster", "text": "Biografia.\nNato a Detroit e cresciuto a San Francisco, Coster inizi\u00f2 a suonare fin da bambino il pianoforte e la fisarmonica, continuando i suoi studi durante il periodo del \"college\" e nei cinque anni passati a suonare nella banda musicale della United States Air Force.\nFattosi conoscere come valente musicista nell'area della Baia di San Francisco, si esib\u00ec prima con il gruppo rock \"The Loading Zone\" e con il chitarrista jazz Gabor Szabo. Nel 1972 venne chiamato da Carlos Santana a far parte dei Santana ed inizi\u00f2 con il grande chitarrista una lunga collaborazione che lo vide partecipare alla realizzazione di dieci dei pi\u00f9 noti album:\nViene ricordato come compositore delle celebri \"Europa (Earth's Cry Heaven's Smile)\", \"Flor D'Luna (Moonflower)\" and \"Dance, Sister, Dance (Baila Mi Hermana)\" portate al successo sempre da Carlos Santana,\nSeparatosi dallo stesso, con il quale comunque rimase in ottimi rapporti, tanto da collaborare con lui negli anni ottanta in altri due album, \"Freedom\" del 1983 e l'antologia celebrativa dei vent'anni di attivit\u00e0 \"Viva Santana\" del 1986, Coster intraprese un'attivit\u00e0 solista che lo port\u00f2, con musicisti diversi, alla realizzazione di nove album, nel secondo dei quali (\"Ivory Expeditions\" del 1983) segn\u00f2 la prima collaborazione documentata con il figlio, Tom Coster Jr.\nNegli ultimi anni ha affiancato alla carriera solista altre collaborazioni con il gruppo americano \"Vital Information\", con cui ha realizzato cinque album, e con il chitarrista \"fusion\" australiano Frank Gambale, con cui ha collaborato in due album.\nNella sua carriera si registrano inoltre collaborazioni pi\u00f9 saltuarie ma non meno importanti, sia come \"performer\" che come compositore, con altri personaggi della scena musicale internazionale come Billy Cobham, Third Eye Blind, Larry Coryell, Stu Hamm, Boz Scaggs, Joe Satriani e, tra gli italiani, Claudio Baglioni e Zucchero Fornaciari con Bobby Holiday."}
{"id": "1585971", "revid": "228587", "url": "https://it.wikipedia.org/wiki?curid=1585971", "title": "Merciful Release", "text": "La Merciful Release \u00e8 una etichetta discografica fondata da Andrew Eldritch, \"frontman\" dei The Sisters of Mercy.\nCome Eldritch ebbe modo di dire in una intervista, voleva a tutti i costi sentire se stesso alla radio. Quindi, lui e Gary Marx (chitarrista dei Sisters) registrarono, pubblicandolo col marchio \"Merciful Release\", il primo singolo della band chiamato \"Damage Done\" e, ne stamparono circa mille copie e, pare che le radio inglesi di allora lo passarono solamente una volta.\nDurante i primi anni '80 fecero uscire vari singoli tramite questa casa, controllando anche il \"format\" e i loghi di stampa. Solitamente con una copertina nera con l'artwork al centro e il logo dell'etichetta sul retrocopertina. \nNel 1984 la band firm\u00f2 un contratto di distribuzione con la Warner Music Group, mantenendo tuttavia sempre il controllo della Merciful Release."}
{"id": "1585973", "revid": "712828", "url": "https://it.wikipedia.org/wiki?curid=1585973", "title": "Legends of Dune", "text": "Legends of Dune (lett. \"Leggende di Dune\") \u00e8 un ciclo di romanzi di fantascienza scritti da Brian Herbert e Kevin J. Anderson sulla base del materiale lasciato dallo scrittore Frank Herbert, autore dell'originario \"Ciclo di Dune\", alla propria morte avvenuta nel 1985.\nLa serie, inedita in italiano, \u00e8 composta dai romanzi:\nQuesta trilogia \u00e8 ambientata 10.000 anni prima di \"Dune\" e racconta il Jihad Butleriano, la guerra universale dell'uomo contro le macchine senzienti. Esplora inoltre le origini delle Case e delle organizzazioni che caratterizzeranno poi l'Universo di Dune.\nAmbientazione.\nL'universo ai tempi di \"Legends of Dune\" consiste essenzialmente in tre gruppi di pianeti popolati: i Mondi della Lega (\"League Worlds\"), i mondi Sincronizzati (\"Synchronized Worlds\") e i pianeti non alleati (\"Unallied Planets\").\nLeague Worlds.\nLa \"League of Nobles\" (Lega dei Nobili) \u00e8 il sistema governativo utilizzato sui pochi pianeti ancora controllati dagli esseri umani. La Lega, che in futuro diverr\u00e0 il Landsraad e l'Impero, \u00e8 un sistema feudale molto pi\u00f9 democratico del Landsraad, in quanto esiste ancora il voto per la scelta del governante. I pianeti controllati e protetti dalla Lega sono:\nSynchronized Worlds.\nI pianeti completamente sotto il controllo delle macchine sono noti come \"Synchronized Worlds\". Sono governati da copie del leader delle macchine Omnius, e queste copie sono periodicamente aggiornate dal network \"Everminds\" con cui queste condividono le informazioni. Gli abitanti originari di questi pianeti sono stati o uccisi o ridotti in schiavit\u00f9.\nQuando la \"Great Purge\" inizier\u00e0 in \"\" vengono contati 543 \"Synchronized Worlds\":\nAltri pianeti.\nAltri pianeti sono menzionati in \"Legends of Dune\", ma non viene specificato il loro stato. Per esempio Kolhar, sito della prima navetta in grado di produrre l'effetto Holtzman."}
{"id": "1585978", "revid": "1543377", "url": "https://it.wikipedia.org/wiki?curid=1585978", "title": "Windows XP Tablet PC Edition", "text": "Windows XP Tablet PC Edition \u00e8 una versione del sistema operativo della Microsoft creata nel 2002 appositamente per i Tablet PC.\nLa Tablet PC Edition \u00e8 una versione modificata di Windows XP Professional, alla quale sono state aggiunte le funzionalit\u00e0 di inchiostro digitale, in particolare il TIP (Tablet Input Panel), la capacit\u00e0 di ruotare il desktop nelle quattro direzioni ed altre funzionalit\u00e0 significative per l'utilizzo mobile, come ad esempio la possibilit\u00e0 di staccare le periferiche USB senza preavviso. Non \u00e8 possibile in alcun modo trasformare Windows XP Professional in Windows XP Tablet PC Edition: anche se il secondo si basa sul primo, i due sistemi operativi e le relative licenze sono differenti.\nPer diverso tempo, la Tablet PC Edition non fu in vendita; si poteva acquistare unicamente in versione OEM preinstallata su un Tablet PC. Successivamente fu messa in vendita anche come versione stand-alone, senza l'acquisto di un PC.\nWindows XP Tablet PC Edition 2005.\nWindows XP Tablet PC Edition 2005 \u00e8 la versione aggiornata al Service Pack 2 del sistema operativo Microsoft Windows XP Tablet PC Edition.\nCome per la versione precedente, la Tablet PC Edition 2005 non \u00e8 in vendita; si pu\u00f2 acquistare unicamente in versione OEM preinstallata su un Tablet PC.\nLe caratteristiche tablet presenti in questo sistema operativo sono state molto migliorate e sono incluse in Windows Vista nelle versioni Home Premium, Business, Enterprise e Ultimate."}
{"id": "1585988", "revid": "1565227", "url": "https://it.wikipedia.org/wiki?curid=1585988", "title": "Operazione binaria interna", "text": ""}
{"id": "1585989", "revid": "1005847", "url": "https://it.wikipedia.org/wiki?curid=1585989", "title": "Distretto di Acobamba", "text": ""}
{"id": "1585991", "revid": "15756", "url": "https://it.wikipedia.org/wiki?curid=1585991", "title": "Fitocromo", "text": "Il fitocromo \u00e8 un pigmento proteico blu di origine vegetale. \u00c8 una proteina solubile dal peso molecolare di circa 250.000 Dalton.\nScoperta.\nIl fitocromo \u00e8 stato identificato e catalogato come specie chimica nel 1959 (Butler e collaboratori), ma molte delle sue propriet\u00e0 erano gi\u00e0 note sin dagli anni 30 grazie agli studi sperimentali sulle risposte delle piante agli stimoli ambientali. Una tappa fondamentale per la comprensione delle funzioni del fitocromo fu la scoperta degli effetti di fotomorfogenesi della luce rossa e di quella rosso lontana; dalla quale scaturi l'iniziale teoria (Flint, 1936) dell'esistenza di due pigmenti fotosensibili e la successiva ipotesi (Harry Borthwick e collaboratori, 1952) dell'esistenza di un singolo pigmento fotoreversibile, quest'ultima rivelatasi poi esatta.\nIl fitocromo \u00e8 coinvolto in processi che avvengono tramite la luce ma che sono indipendenti dalla fotosintesi. Interviene per esempio nella germinazione, nella distensione delle foglie e nella fioritura.\nStruttura.\nIl fitocromo si presenta come un dimero formato da due subunit\u00e0 equivalenti ognuna delle quali \u00e8 formata da due componenti: il cromoforo e l'apoproteina. Il cromoforo \u00e8 un tetrapirrolo lineare legato all'apoproteina tramite un legame tioetere, ed \u00e8 grazie al cromoforo, il quale subisce una isomerizzazione cis-trans, che il fitocromo passa da una forma all'altra.\nDue forme del fitocromo.\nEsistono due forme del fitocromo: il Fitocromo Red (Pr) e il Fitocromo Far-red (Pfr). Le due forme si differenziano per il posizionamento dei picchi nel loro spettro di assorbimento della luce; il Pr ha il picco nella regione del rosso visibile (lunghezza d'onda circa 660nm) mentre il Pfr ha il suo picco nella regione dell'infrarosso (circa 730nm). La forma sintetizzata dalle piante \u00e8 la Pr (di colore blu), essa si converte nella forma Pfr quando \u00e8 esposta alla luce rossa; la quale a sua volta si converte nella forma Pr in seguito all'esposizione a luce infrarossa; le due forme sono in equilibrio dinamico tra loro in base all'esposizione del momento.\nSintesi.\nLe due parti del fitocromo vengono sintetizzate separatamente ed assemblate nel citosol; il cromoforo (Fitocromobilina) \u00e8 sintetizzato all'interno dei plastidi e deriva dall'acido 5-amminolevulinico (ramificazione della via di biosintesi delle clorofille) mentre l'apoproteina segue il normale processo di sintesi proteica. L'assemblaggio \u00e8 autocatalitico (cio\u00e8 avviene spontaneamente una volta che le due parti si trovano a contatto)."}
{"id": "1585992", "revid": "2015336", "url": "https://it.wikipedia.org/wiki?curid=1585992", "title": "Antonio Concioli", "text": "Biografia.\nMembro della omonima antica ed autorevole famiglia di letterati e giuristi, originaria di Cantiano, fu attivo soprattutto in Umbria, Marche e Lazio. Membro dell'Accademia di San Luca a Roma, la sua produzione fu prevalentemente a tema religioso. Le sue opere sono conservate in edifici religiosi, oltre che in musei e collezioni private. A Rieti, nell'ambito dei tradizionali rapporti artistici fra il reatino e le confinanti zone delle Marche, il Concioli fu chiamato dal Capitolo della Cattedrale, dai Padri Predicatori e dal priore dei Domenicani. L'artista fu amico di Pompeo Batoni e intimo dei Colonna, dei Doria, dei Savoia, dei duchi di Modena, del cardinale Niccol\u00f2 Maria Antonelli, anch'esso originario di Pergola. Morto a Roma, \u00e8 sepolto nella Basilica dei Santi Apostoli."}
{"id": "1585993", "revid": "1305772", "url": "https://it.wikipedia.org/wiki?curid=1585993", "title": "Surf's Up (videogioco)", "text": "Surf's Up \u00e8 un videogioco basato sul film animato \"Surf's Up - I re delle onde\", pubblicato da Ubisoft. Il videogioco segue la storia di un pinguino di nome Cody Maverick come accade nel film. Il gioco \u00e8 disponibile su console e Microsoft Windows ed \u00e8 prodotto da Ubisoft."}
{"id": "1585998", "revid": "1272592", "url": "https://it.wikipedia.org/wiki?curid=1585998", "title": "Elezioni politiche in Italia del 2008", "text": "Le elezioni politiche in Italia del 2008 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si sono tenute domenica 13 e luned\u00ec 14 aprile 2008 a seguito dello scioglimento anticipato delle Camere, verificatosi nel febbraio precedente.\nLa vittoria and\u00f2 alla coalizione composta da Il Popolo della Libert\u00e0, Lega Nord e Movimento per l'Autonomia, che ottenne la maggioranza relativa dei voti e, in base alla vigente legge elettorale del 2005, la maggioranza assoluta degli eletti.\nGli elettori chiamati a votare furono 50\u00a0257\u00a0534 per la Camera e 45\u00a0929\u00a0308 per il Senato. Di questi rispettivamente 47\u00a0295\u00a0978 e 43\u00a0257\u00a0208 erano residenti nel territorio nazionale, divisi in 61\u00a0225 sezioni, e rispettivamente 2\u00a0961\u00a0556 e 2\u00a0672\u00a0100 all'estero. L'affluenza alle urne \u00e8 stata nel complesso del 78,1% circa alla Camera e del 78,2% circa al Senato, in calo del 3,1% rispetto alle elezioni del 2006; nel territorio nazionale essa ha raggiunto l'80,5%, mentre all'estero si \u00e8 attestata intorno al 40%.\nSistema di voto.\nLe elezioni politiche del 2008 si tennero con il sistema introdotto dalla legge n. 270 del 21 dicembre 2005 (la cosiddetta \"Legge Calderoli\"), che sostitu\u00ec le precedenti leggi numeri 276 e 277 del 1993 (\"Mattarellum\").\nAllo scopo di poter concorrere alle elezioni la legge prevedeva l'obbligo preliminare per ciascuna lista, o coalizione di liste, di depositare un proprio contrassegno, un programma e di indicare la persona designata come capo della forza politica, o della coalizione.\nLa legge prevedeva un sistema proporzionale corretto con premio di maggioranza ed elezione di pi\u00f9 parlamentari contemporaneamente in collegi estesi, senza possibilit\u00e0 di indicare preferenze. Erano previsti ambiti territoriali diversi per l'attribuzione del premio di maggioranza: per la Camera, l'intero territorio nazionale (esclusa la Valle d'Aosta); per il Senato, la singola circoscrizione, coincidente con il territorio di una Regione, salvo che per le regioni Valle d'Aosta, Molise e Trentino-Alto Adige.\nPer la Camera dei deputati, la legge prevedeva che la lista o coalizione di liste che avesse ottenuto la maggioranza dei voti, ma senza conseguire almeno 340 seggi, fosse assegnataria di una quota ulteriore di seggi in modo da raggiungere tale numero. I 12 seggi assegnati dalla Circoscrizione Estero, il seggio assegnato dalla Valle d'Aosta venivano attribuiti secondo regole diverse, bastate sulla precedente legge elettorale uninominale, e i relativi voti non erano calcolati per la determinazione della lista o coalizione di liste di maggioranza relativa.\nPer il Senato della Repubblica, la legge prevedeva che la lista o coalizione di liste che avesse ottenuto la maggioranza dei voti nella Regione ma che non consegue il 55% dei seggi a questa assegnati, avesse diritto a seggi ulteriori fino a raggiungere tale soglia. I 6 seggi assegnati dalla Circoscrizione Estero, il seggio assegnato dalla Valle d'Aosta, i 2 seggi assegnati dal Molise e i 7 seggi assegnati dal Trentino-Alto Adige venivano attribuiti secondo regole diverse.\nCircoscrizioni.\nIl territorio nazionale italiano venne suddiviso per la Camera dei deputati in 27 circoscrizioni plurinominali mentre, per il Senato della Repubblica, in 20, corrispondenti alle regioni italiane, oltre a quella per l'estero.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica furono invece le seguenti:\nQuadro politico.\nPrincipali avvenimenti.\nIl decreto legge in materia elettorale.\nIl Consiglio dei ministri approv\u00f2, in due sedute successive \u2013 una tenuta il 14 e l'altra il 15 febbraio \u2013, un decreto legge che modific\u00f2 parzialmente la normativa relativa agli adempimenti elettorali e all'esercizio del diritto di voto all'estero.\nIl decreto era composto da 8 articoli. L'articolo 4, in particolare, prevedeva che fossero esonerati dall'obbligo di raccogliere le firme a sostegno delle candidature i partiti politici che fossero rappresentanti in una delle due Camere del Parlamento Italiano o nel Parlamento europeo da almeno due componenti. Proprio questo articolo fu oggetto delle contestazioni de La Destra, che arriv\u00f2 a chiedere al Presidente della repubblica di non firmare il decreto, prima che si riunisse nuovamente il Consiglio dei ministri per riesaminarlo.\nLa motivazione principale delle nuove norme risiedeva comunque nell'esigenza di riunificare le elezioni politiche con quelle amministrative (art.5). Secondo la legge vigente, infatti, le elezioni amministrative avrebbero dovuto tenersi fra il 15 aprile e il 15 giugno. Inizialmente numerosi partiti, fra cui Forza Italia, giudicarono inaccettabile il decreto e il governo sembrava intenzionato a non vararlo. Lo stesso Capo dello Stato intervenne con un comunicato, a seguito di una lettera inviata a Napolitano dal presidente emerito Francesco Cossiga per ribadire che un decreto del genere sarebbe stato firmato solo in presenza di un ampio consenso parlamentare che coinvolgesse anche i partiti che fino ad allora avevano \u00abrappresentato l'opposizione\u00bb. L'accordo venne in seguito raggiunto.\nUno degli scopi dichiarati del provvedimento fu quello di consentire un risparmio di circa 400 milioni di euro.\nAltri provvedimenti inseriti nel decreto riguardavano: l'aumento del numero dei componenti dei seggi per lo scrutinio dei voti della circoscrizione estero e diminuzione del numero di elettori per seggio (art.1), il voto di particolari categorie di cittadini temporaneamente all'estero (art. 2), la riconferma del diritto degli osservatori OSCE a entrare nei seggi (art. 3), oltre che alla previsione di personale di supporto per le commissioni elettorali circondariali (art.6).\nNel corso della conversione in legge il decreto fu modificato in modo da esentare dalla raccolta delle firme le formazioni rappresentate nel Parlamento \u2013 e non esclusivamente in una delle due Camere \u2013 con almeno due componenti.\nIl ricorso della Democrazia Cristiana.\nIl 2 aprile, ad urne gi\u00e0 aperte per gli italiani all'estero, fu resa nota una ordinanza della V sezione del Consiglio di Stato che, in via cautelare, ovvero senza entrare nel merito della questione, stabiliva sia la propria competenza a giudicare sugli atti amministrativi connessi al processo elettorale, sia la sospensione delle decisioni dell'Ufficio elettorale centrale nazionale e del Ministero dell'Interno, che avevano portato all'esclusione del simbolo della Democrazia Cristiana dalla competizione elettorale.\nNel testo dell'ordinanza, per giustificare la competenza del Consiglio di Stato, si fa riferimento ad una precedente decisione della Corte Costituzionale che, secondo il giudice amministrativo, avrebbe indicato la mancanza di una norma apposita per regolare i giudizi sul procedimento elettorale e che pertanto, considerato anche che la giunta delle elezioni della Camera dei deputati aveva pi\u00f9 volte dichiarato in precedenza di non avere alcuna titolarit\u00e0 di giudicare i rilievi mossi al processo elettorale preparatorio, spetterebbe alla giustizia amministrativa la competenza sulla questione. Il problema, che avrebbe potuto portare, secondo il ministro Giuliano Amato, ad un rinvio delle elezioni, non era quindi sul merito dell'ammissione del simbolo ma sul fatto che il Consiglio di Stato aveva invaso una sfera di giurisdizione che la legge prevede sia di competenza delle Camere.\nSi deve ricordare, a questo proposito, che la legge elettorale vigente nel 2008 prevedeva che i giudizi sull'ammissibilit\u00e0 dei simboli, dati dal Ministero dell'Interno, fossero impugnabili davanti all'Ufficio elettorale centrale nazionale. Per questo motivo, ritenendo che la commissione centrale sia l'unico organo autorizzato a deliberare in materia elettorale, fatto salvo il giudizio definitivo dato dalle giunte delle elezioni di Camera e Senato, il ministro Amato diede mandato all'avvocatura dello Stato di presentare ricorso alle sezioni unite della Corte di cassazione per stabilire, a norma dell'articolo 326 del Codice di Procedura Civile, di chi fosse la competenza a giudicare. La Corte si riun\u00ec d'urgenza marted\u00ec 8 aprile per valutare i ricorsi del ministero. Prima della sentenza della Cassazione, il Consiglio di Stato era tornato a esprimersi l'8 aprile dichiarando decaduta l'ordinanza a causa della rinuncia a proseguire il giudizio da parte della lista. Lo stesso giorno il TAR del Lazio, altro organo di giustizia amministrativa come il Consiglio di Stato, aveva espresso un giudizio di merito dichiarandosi incompetente a decidere. La Cassazione, infine, dichiar\u00f2 che la competenza in materia di tutto il processo elettorale, compresa la parte preparatoria, spetta in via esclusiva alle giunte delle elezioni di Camera e Senato, come previsto da alcuni commentatori sulla base dei precedenti.\nIn ogni caso la Costituzione italiana impone che le elezioni si tengano entro 70 giorni dallo scioglimento delle Camere, cio\u00e8 entro il 16 aprile, mentre la legge elettorale imponeva che queste si tenessero di domenica e di luned\u00ec: esse quindi non si sarebbero in nessun caso potute svolgere in una data posteriore a quella prevista.\nDiscussione sulle schede elettorali.\nUna settimana prima della data fissata per le votazioni in Italia, e quindi a votazioni gi\u00e0 in corso all'estero, alcuni capi delle forze politiche, fra cui Silvio Berlusconi e Antonio Di Pietro, avevano segnalato che la composizione grafica delle schede elettorali, preparata secondo la legislazione elettorale vigente, avrebbe potuto generare confusione nell'elettore ed essere, quindi, responsabile dell'annullamento di alcuni voti.\nIn particolare veniva contestata la stampa dei simboli dei partiti coalizzati entro un'unica casella bianca, sul classico sfondo con tramatura grigia delle schede italiane, separati da una riga sottile. In tal modo, sempre secondo l'interpretazione data da chi non condivideva l'impostazione delle schede, l'elettore avrebbe potuto essere indotto a tracciare un unico segno su entrambi i simboli, annullando, di fatto, il proprio voto non essendo desumibile la lista a cui assegnare la preferenza. Le schede predisposte dal ministero degli Affari Interni, come detto, erano identiche a quelle usate nella precedente competizione elettorale in occasione delle quali nessuna forza politica lament\u00f2 il problema poich\u00e9 la struttura delle coalizioni (due sole grandi coalizioni con diverse liste, oltre a singole liste non coalizzate) era anzi evidenziata dal modello di scheda elettorale.\nNella discussione, che aveva assunto toni polemici, fu coinvolto il Presidente della Repubblica, che avendo ricevuto un appello diretto affinch\u00e9 intervenisse sul governo, aveva sollecitato il ministero dell'Interno a fornire gli opportuni chiarimenti. Giuliano Amato, in risposta all'invito del capo dello Stato, convoc\u00f2 una conferenza stampa per ribadire che la grafica delle schede era stata preparata seguendo rigorosamente la normativa vigente e che, anche volendo, non era pi\u00f9 possibile intervenire essendo le procedure di votazione gi\u00e0 in corso.\nIl successivo 8 aprile, a cinque giorni dalle elezioni, il ministero dell'Interno decise di far appendere in ogni sezione elettorale manifesti che invitano gli elettori ad esprimere il loro voto in modo chiaro, utilizzando lo slogan \u00abun solo segno su un solo simbolo\u00bb. Il Ministero aveva inoltre ribadito che, anche se il segno dovesse ricadere su pi\u00f9 simboli, il voto deve essere conteggiato per la lista sul cui simbolo il segno stesso insiste maggiormente.\nSchieramenti e forze politiche.\nRispetto alle precedenti elezioni gli schieramenti erano molto variati. Quelle che erano state le due grandi alleanze, nel 2006 e prima, erano gi\u00e0 estinte, e i partiti al loro interno erano stati protagonisti di grandi mutazioni. Tendenza generalizzata fu la scomposizione in pi\u00f9 liste, e l'accorpamento fra loro di forze politiche simili. All'elettore si presentava un quadro con un pi\u00f9 vasto numero di schieramenti, ma al loro interno molto meno variegati ed anzi composti da singole liste \u2013 con le eccezioni delle coalizioni maggiori\u00a0\u2013 con programmi unitari.\nListe e partiti che facevano parte dell'Unione.\nL'Unione si sciolse con la caduta del governo Prodi II, il 24 gennaio 2008, e le forze che l'avevano composta diedero vita a varie nuove formazioni. Il Partito Democratico decise di fare a meno della quasi totalit\u00e0 degli ex-alleati sia per le elezioni del Senato sia per quelle della Camera; inoltre, il partito precis\u00f2 che avrebbe accettato alleanze solo con i partiti che condividessero integralmente, e senza riserve, il proprio programma elettorale. Unica alleanza mantenuta dal PD fu, infine, quella con l'Italia dei Valori, che, secondo gli accordi, avrebbe mantenuto il proprio simbolo nella corsa elettorale per poi formare gruppi parlamentari unificati con il compagno di coalizione. I Radicali italiani, dopo una lunga trattativa, accettarono l'accordo proposto dal PD per inserire propri candidati nelle liste di quest'ultimo: la conseguenza fu che i Radicali formalmente non presentarono alcuna lista nonostante avessero presentato il proprio simbolo. Si formano cos\u00ec le forze componenti la coalizione di centro-sinistra alle elezioni politiche italiane del 2008.\nAltri quattro partiti (PRC, PdCI, SD e Verdi) colsero l'occasione per coalizzarsi in un'unica lista chiamata La Sinistra l'Arcobaleno e per esprimere un'unica candidatura a Palazzo Chigi.\nSi present\u00f2 senza alcun alleato anche il Partito Comunista dei Lavoratori, nato da dissidenti di Rifondazione Comunista. Il movimento Sinistra Critica, nato anch'esso da una scissione di Rifondazione Comunista, decise di presentarsi senza alleati alle elezioni con il proprio simbolo e una propria candidatura per la Presidenza del Consiglio.\nIl Partito Socialista, che aveva sostenuto il Governo Prodi, aveva avuto fin dall'inizio l'intenzione di presentare il proprio simbolo nella competizione e questa fu la ragione principale del mancato accordo con il Partito Democratico che aveva, invece, chiesto al Partito Socialista di sciogliersi e convergere nel PD.\nL'Unione Democratica per i Consumatori scelse per correre da sola alle elezioni con un proprio capo della forza politica, cos\u00ec come Movimento politico dei cittadini, movimento che, come il precedente, sorse dallo sgretolamento dell'Unione al Senato nel corso della precedente legislatura, e che present\u00f2 una propria lista.\nLa S\u00fcdtiroler Volkspartei non entr\u00f2 in nessuna coalizione per la Camera dei Deputati; tuttavia, limitatamente ai collegi del Senato in Trentino-Alto Adige, strinse un'alleanza, il cosiddetto \"Patto di Salorno\", con il PD, l'Italia dei Valori, il Partito Socialista e alcune liste locali: nei due collegi di in cui la SVP era pi\u00f9 forte la lista si present\u00f2 autonomamente, mentre negli altri quattro i candidati corsero sotto il simbolo di SVP-Insieme per le Autonomie.\nL'UDEUR, abbandonato definitivamente il campo del centro-sinistra, e posizionatosi al centro, nonostante qualche perplessit\u00e0 iniziale, aveva preso la decisione di presentarsi senza entrare in nessuna coalizione candidando Clemente Mastella alla presidenza del Consiglio dei ministri; tuttavia, in seguito, lo stesso leader del partito annunci\u00f2 il ritiro della propria candidatura.\nListe e partiti che facevano parte della CdL.\nPer quanto riguarda il centro-destra, anche nel campo della ex-Casa delle Libert\u00e0 lo scenario proposto agli elettori risult\u00f2 mutato rispetto a quello del 2006. Dopo la scelta del Partito Democratico di correre in una coalizione ristretta, Silvio Berlusconi e Gianfranco Fini decisero che i rispettivi partiti, Forza Italia e Alleanza Nazionale, si sarebbero presentati sotto l'unico simbolo del Popolo della Libert\u00e0, creando la coalizione di centro-destra del 2008 che inglobava anche la Lega Nord, che avrebbe presentato le sue liste solo al Centro-Nord, ed il Movimento per l'Autonomia, che lo avrebbe fatto nelle altre regioni. La trattativa con l'MpA a livello nazionale fu dominata dal tema della scelta candidature per la presidenza della Regione Siciliana che si svolsero contestualmente.\nVarie formazioni minori diedero, poi, il proprio assenso all'ingresso nel Popolo della Libert\u00e0, come la DCA, i Liberal Democratici (fuoriusciti dallo schieramento di centro-sinistra) e Azione Sociale.\nInizialmente anche la Democrazia Cristiana di Giuseppe Pizza aveva espresso la volont\u00e0 di coalizzarsi al Senato con il Popolo della Libert\u00e0 ma il suo simbolo fu ritenuto troppo simile a quello dell'Unione di Centro e quindi bocciato dal Ministero, il cui giudizio fu successivamente confermato dalla Commissione Centrale elettorale della Cassazione con una decisione che fu poi l'origine della vicenda giudiziaria gi\u00e0 discussa precedentemente.\nIl movimento La Destra, in disaccordo con la strategia di Berlusconi di creare un partito unico, aveva annunciato l'intenzione di presentare una propria lista e un proprio candidato premier; questo nonostante, in un primo momento, i dirigenti del partito avessero sperato in un cambiamento della strategia del leader del PdL. Solo il perdurare della situazione di stallo li convinse a procedere e a stringere un accordo con la Fiamma Tricolore: i due partiti presentarono un'unica lista, convergendo sul candidato premier gi\u00e0 indicato da La Destra.\nDiscorso a parte per Forza Nuova, che decise fin dalla notizia dello scioglimento delle Camere di correre in solitaria con il proprio simbolo.\nAnche all'UDC fu proposto di confluire nel Popolo della Libert\u00e0, prospettiva che l'UDC, nonostante una spaccatura dovuta alla scelta di singoli esponenti come Carlo Giovanardi di aderire al PdL, non condivise: l'UDC quindi si present\u00f2 indipendentemente, con un proprio candidato premier. Nelle settimane di consultazioni presidenziali, il brusco ritorno di Pier Ferdinando Casini su posizioni consonanti con quelle di Forza Italia aveva provocato una scissione interna all'UDC: Bruno Tabacci e Mario Baccini avevano dato vita ad un nuovo movimento politico chiamato la Rosa Bianca, a ci\u00f2 aveva aderito anche l'ex sindacalista Savino Pezzotta, e che si era dichiarato pronto a presentare un proprio candidato premier. Tuttavia a seguito della scelta dell'UDC di non coalizzarsi o confluire nel PdL, i due partiti scelsero di presentare una lista comune, l'Unione di Centro, con un unico candidato alla presidenza del consiglio.\nAlcuni esponenti singoli del centrodestra, come Giuliano Ferrara che aveva nei giorni precedenti alla campagna elettorale esortato il paese a dibattere sull'opportunit\u00e0 di una moratoria sull'applicazione della , presentarono una lista che nel simbolo recava la scritta \u00abAborto? No, grazie\u00bb.\nCandidature.\nPrimo tema affrontato subito dopo lo scioglimento delle Camere fu il \"nodo\" delle alleanze e delle coalizioni elettorali.\nLa legge elettorale in vigore imponeva l'obbligo, per ogni lista, di indicare un \"Capo della forza politica\", ovvero, in caso di liste coalizzate, un \"Capo della coalizione\" cio\u00e8, di fatto, il nome del candidato che la lista si impegnava ad appoggiare per la nomina alla Presidenza del Consiglio dei ministri.\nTuttavia tale nomina non \u00e8 giuridicamente dovuta, poich\u00e9 la Presidenza del Consiglio non \u00e8 un incarico elettivo, ma di nomina del presidente della Repubblica.\nCi\u00f2 premesso i candidati ufficialmente collegati ai contrassegni depositati al ministero dell'Interno furono originariamente pi\u00f9 di 150, molti di pi\u00f9 di quelli che effettivamente riuscirono poi a presentare effettivamente le liste a sostegno della propria candidatura, anche in una sola circoscrizione.\nFra questi ultimi quelli che erano sostenuti da liste presentate nella maggioranza delle circoscrizioni per Camera e Senato furono (in ordine alfabetico per cognome):\nCodice di autoregolamentazione per le candidature.\nNelle settimane precedenti alla presentazione delle liste elettorali tutti i principali partiti discussero sull'opportunit\u00e0 e sulle modalit\u00e0 per evitare la candidatura di cittadini condannati, o indagati, nelle proprie liste.\nIl dibattito ricalc\u00f2 quello mai completamente sopito nato a seguito, sia della raccomandazione Commissione parlamentare antimafia di un codice di autoregolamentazione per le elezioni amministrative del 2007, sia della raccolta firme promossa da Beppe Grillo per la presentazione di una proposta di legge di iniziativa popolare dall'emblematico titolo \"parlamento pulito\" che prevedeva, fra l'altro, l'incandidabilit\u00e0 per i condannati in qualunque grado di giudizio indipendentemente dalla gravit\u00e0 del reato.\nIl Partito Democratico, dopo aver gi\u00e0 approvato un proprio \"Codice etico\" in materia, dichiar\u00f2 \u2013 facendo proprio un tema dell'alleata Italia dei Valori \u2013 che non avrebbe candidato nessuno che fosse stato condannato in primo grado, cio\u00e8 anche prima che la sentenza fosse stata definitivamente confermata.\nSu proposta di Alleanza Nazionale, il cui leader aveva chiesto \"liste pulite\", anche Il Popolo della Libert\u00e0 comunic\u00f2 di voler impedire la candidatura dei condannati, purch\u00e9 non si trattasse di condanne avvenute a seguito di \u00abprocessi politici\u00bb. A tale dichiarazione ne segu\u00ec un'altra che precisava che in ogni caso non era ipotizzabile trattare come condannato chi non avesse superato tutti e tre i gradi di giudizio.\nPer quanto riguarda La Sinistra l'Arcobaleno, il segretario di Rifondazione Comunista dichiar\u00f2 che era \u00abnecessario un codice etico\u00bb proponendo l'adozione di quello gi\u00e0 varato dalla commissione antimafia in occasione delle precedenti amministrative.\nCampagna elettorale.\nLa legge elettorale in vigore richiedeva alle forze politiche di presentare i propri programmi contestualmente ai simboli elettorali: per questo tutte le forze politiche e le coalizioni rappresentate in parlamento pubblicarono i loro programmi elettorali entro la prima decade di marzo. In rapporto ai due programmi presentanti per le elezioni politiche italiane del 2006 una differenza evidente fu che nessuno degli schieramenti ripropose programmi lunghi ed estremamente dettagliati come quello presentato dall'Unione nelle consultazioni precedenti.\nConfrontando i programmi delle maggiori forze politiche si possono notare analogie di proposte per quanto riguarda, ad esempio, la necessit\u00e0 di investire su scuola, universit\u00e0 e ricerca - seppur con diverse sfumature quanto al metodo migliore per farlo - mentre le differenze pi\u00f9 profonde si registrano nel campo dell'economia - per cui alcune liste proposero la nazionalizzazione delle imprese mentre altre la loro completa privatizzazione - e dei cosiddetti temi eticamente sensibili; in particolare non manca in nessun programma un riferimento al problema della regolamentazione delle convivenze. Anche l'equilibrio fra la tutela ambientale, la ricerca di nuove fonti energetiche - compreso l'utilizzo dell'energia nucleare che fu pi\u00f9 o meno esplicitamente proposto in alcuni casi - e la riqualificazione della rete infrastrutturale sono temi presenti sostanzialmente in tutti i programmi delle principali liste che furono presenti nella competizioni elettorale, cos\u00ec come sono una costante gli impegni per l'efficienza della giustizia e dell'apparato amministrativo, per la riduzione dei costi della politica e per una maggiore sicurezza.\nLa vicenda Alitalia.\nLa sorte della compagnia di bandiera italiana si intrecci\u00f2 con quella della campagna elettorale. Il governo, gi\u00e0 prima dello scioglimento delle camere, aveva dato il proprio parere favorevole ad una trattativa commerciale esclusiva con Air France-KLM. Tuttavia, dopo le dimissioni dell'esecutivo, da parte delle forze di opposizione della XV Legislatura giunse la richiesta di astenersi dal proseguire la trattativa. Tale richiesta fu motivata dall'esigenza di rimettere la scelta ad un governo politicamente legittimato, dovendo il governo dimissionario limitarsi al disbrigo degli affari correnti. Tuttavia il ministro dell'economia Tommaso Padoa-Schioppa e il premier Romano Prodi replicarono di non poter garantire che la compagnia non sarebbe andata in fallimento in caso di una dilazione di due mesi, e che tale prospettiva, che avrebbe scaricato i costi sull'azionista statale, a loro parere, rendeva totalmente legittima l'attivit\u00e0 dell'esecutivo.\nDopo l'inizio della campagna elettorale vera e propria, il tema torn\u00f2 al centro dell'attenzione, grazie anche alla difficolt\u00e0 intrinseca della trattativa che vedeva contrapposti a diverso titolo, governo, acquirenti e sindacati, nonch\u00e9 gli stessi enti locali lombardi, per il tramite della SEA. Ai problemi che una situazione di questo genere poteva comportare, dal punto di vista squisitamente finanziario, se ne aggiunsero altri, dovuti al crescere continuo dell'interesse dei candidati a capo delle forze politiche per la questione. In particolare il dibattito si focalizz\u00f2 attorno alla possibilit\u00e0 che si potesse materializzare un gruppo di imprenditori italiani che facesse una controproposta rispetto a quella del vettore francese. Tale cordata avrebbe dovuto sostenere l'originario progetto di Airone di acquisizione di Alitalia. In conseguenza del dibattito sviluppatosi durante la campagna, anche a causa della possibilit\u00e0 concreta che alcuni degli interventi avrebbero rispecchiato la linea politica del futuro governo, di cui Air France comunque si era impegnata a chiedere il gradimento prima di procedere con l'acquisto, il titolo in borsa fu caratterizzato da un'altissima volatilit\u00e0, tanto da essere pi\u00f9 volte sospeso.\nNel corso della campagna, furono espresse almeno tre posizioni distinte: la posizione sostenuta da Silvio Berlusconi, ovvero quella di stimolare, contando anche sul suo doppio ruolo di imprenditore e politico, l'interesse dell'imprenditoria italiana; al contrario, la coalizione guidata da Walter Veltroni, si dichiar\u00f2 sempre pronta a rispettare le scelte del mercato, non escludendo a priori la vendita ad un gruppo italiano se le condizioni dell'offerta, che comunque non fu ufficialmente presentata prima delle elezioni, fossero risultate migliori. Una terza opzione quella rappresentata dalla lista a sostegno di Fausto Bertinotti che sostenne la possibilit\u00e0 che fosse lo Stato a farsi carico della sorte del risanamento della compagnia almeno provvisoriamente. Le posizioni dei tre personaggi politici suscitarono a pi\u00f9 riprese, e a vario titolo, la reazione di sostegno o di disapprovazione da parte delle forze politiche concorrenti.\nSondaggi pre-voto.\nLa seguente tabella mostra la media dei sondaggi, elaborata a cura del sito termometropolitico.it. \nPer quanto PdL e Lega Nord fossero in vantaggio da mesi, i sondaggi hanno mostrato un andamento secondo cui PD e IdV erano in costante crescita, e un richiamo al voto utile agli elettori di estrema sinistra, misto a un'eventuale erosione dei votanti della vecchia Alleanza Nazionale verso La Destra di Daniela Santanch\u00e8 e l'UdC di Pier Ferdinando Casini, avrebbe per lo meno potuto portare il Partito Democratico a divenire primo partito, e con i votanti all'estero maggioranze diverse tra Camera e Senato come si sfior\u00f2 due anni prima sembrava possibile. In realt\u00e0 il richiamo al voto utile gener\u00f2 s\u00ec lo sgonfiamento della lista di Bertinotti, ma sia la coalizione di Veltroni sia il suo partito non ne beneficiarono, mostrando la sovrastima di uno dei due schieramenti. Intanto a destra l'emorragia di voti verso altre forze moderate o pi\u00f9 estremiste non avvenne, e mentre Il Popolo della Libert\u00e0 divenne primo partito, al Senato il risultato fu oltre le attese vista la vittoria anche in regioni come il Lazio, Campania e Liguria, fino all'ultimo date appannaggio dell'avversario.\nRisultati.\nPochi secondi dopo la chiusura dei seggi furono diffusi gli exit poll per la Camera dei deputati. Essi assegnavano la vittoria al Popolo della Libert\u00e0 ma con un margine ridotto di vantaggio: 42% alla coalizione che sosteneva Silvio Berlusconi e 40% a quella che sosteneva Walter Veltroni. Pur avendo correttamente predetto la vittoria del centrodestra, come nel 2006 gli exit poll presentavano errori elevati rispetto al dato reale (-5% per la coalizione di centrodestra, +2,5% per quella di centrosinistra). Inoltre sovrastimavano sia il Partito Democratico, che venne erroneamente indicato come primo partito italiano, sia la Sinistra Arcobaleno, cui fu assegnata una percentuale di voti che pareva sufficiente ad assicurare l'elezione di alcuni suoi parlamentari.\nI risultati delle elezioni politiche furono diffusi, a titolo provvisorio, dal ministero dell'Interno, man mano che le prefetture ricevevano i verbali delle sezioni elettorali. I risultati definitivi, salvo reclami esaminati dalla giunte per le elezioni della Camera dei deputati e del Senato della Repubblica, furono forniti dalla Commissione elettorale centrale istituita presso la Suprema Corte di Cassazione. A seguito della proclamazione dei risultati nazionali, le singole commissioni elettorali circoscrizionali proclamarono i candidati eletti. La composizione del \"plenum\" di entrambe le assemblee legislative nella XVI Legislatura, tuttavia, fu definita solo dopo che i parlamentari eletti in pi\u00f9 circoscrizioni decisero per quale seggio optare lasciando che i primi dei non eletti nelle altre circoscrizioni accedessero in loro vece in Parlamento.\nAnalisi territoriale del voto.\nLa coalizione di centro-destra di Silvio Berlusconi sfior\u00f2 alla Camera dei Deputati il 55% dei voti in Lombardia e Veneto, e ottenendone oltre il 50% in Campania e Sicilia. Ottimi risultati sono stati ottenuti anche in Friuli Venezia Giulia, Lazio, Piemonte e Puglia, dove la coalizione supera il 45% dei consensi. Da segnalare la prevalenza della Lega Nord, con oltre il 30% dei voti come partito principale nelle province lombarde di Bergamo e Sondrio, e in quelle venete di Treviso, Verona e Vicenza.\nLa coalizione di centro-sinistra di Walter Veltroni ottiene buoni risultati solo in Toscana, dove alla Camera dei Deputati supera il 50% delle preferenze, in Emilia Romagna, dove sfiora il 50%, e in Umbria e Marche, dove supera il 45%.\nConseguenze del voto.\nI risultati elettorali hanno consegnato alle aule parlamentari una composizione di eletti che non vede rappresentanze dei partiti della sinistra tradizionale - socialisti e comunisti - per la prima volta nella storia della Repubblica Italiana e dopo pi\u00f9 di un secolo, se si esclude il ventennio di dittatura fascista. Questo dato, anticipato gi\u00e0 dalle prime proiezioni dopo l'inizio dello scrutinio, era inatteso in quanto i sondaggi pre-elettorali avevano fatto ritenere che almeno La Sinistra l'Arcobaleno riuscisse a superare la soglia di sbarramento alla Camera e potesse aspirare ad eleggere propri rappresentanti anche al Senato.\nLa pesante sconfitta subita dalla lista, che \u00e8 stata votata da circa un quarto del proprio bacino elettorale, \u00e8 stata addebitata dagli esperti di flussi elettorali principalmente ad un travaso di consensi in favore del Partito Democratico e in misura minore all'astensionismo. Ci\u00f2 ha determinato l'abbandono del progetto di costituzione di una formazione unitaria e in alcuni casi anche il ribaltamento dei rapporti di forza all'interno dei singoli partiti..\nIl processo di ridimensionamento drastico del bacino elettorale, con la conseguente perdita della rappresentanza parlamentare, in ogni caso, ha riguardato quasi tutti i partiti minori, fatti salvi quelli rappresentativi delle minoranze linguistiche e l'UDC. I flussi elettorali sembrano infatti aver premiato solo le due coalizioni maggiori che hanno ottenuto il voto di grandissima parte dell'elettorato. Il Popolo della Libert\u00e0, pur essendosi imposto come partito di maggioranza relativa, ha confermato la percentuale di consensi ottenuta nelle precedenti elezioni dalle forze che lo hanno composto, subendo invece un calo in termini di voti assoluti a causa della minor affluenza elettorale. D'altra parte, il centrosinistra, considerato nel suo insieme, ha subito una netta diminuzione nelle preferenze elettorali.\nNella coalizione vincente del centro-destra ha suscitato sorpresa la significativa crescita elettorale della Lega Nord che, pur non essendo presente in circa met\u00e0 delle circoscrizioni, ha superato a livello nazionale l'8% dei voti, quasi raddoppiando i consensi ottenuti alle elezioni politiche del 2006 ed imponendosi come primo partito in vaste aree del Veneto e della Lombardia, rafforzando la sua posizione comunque in tutto il nord Italia. In termini di voti, per la Lega Nord si \u00e8 trattato del miglior risultato di sempre dopo quello delle elezioni politiche del 1996; in termini di seggi, invece, l'affermazione elettorale ha reso i parlamentari leghisti per la prima volta determinanti per la maggioranza in entrambi i rami del Parlamento, accrescendo anche in termini programmatici l'influenza del partito sull'esecutivo. In particolare alcuni commentatori hanno evidenziato il legame che sembra esistere fra la crescita dei consensi per la Lega Nord soprattutto nelle zone dell'Italia Settentrionale a maggiore tradizione operaia, in concomitanza con l'indebolimento delle forze di sinistra.\nLa nuova legislatura, infine, si segnala per un aumento della rappresentanza femminile che comunque \u00e8 rimasta ben lontana dalla soglia della parit\u00e0, nonostante quelle per la XVI Legislatura siano state le seconde elezioni dopo la modifica della Costituzione che ha stabilito l'obbligo per la Repubblica Italiana di promuovere le pari opportunit\u00e0 fra i sessi, anche in ambito politico."}
{"id": "1586005", "revid": "125951949", "url": "https://it.wikipedia.org/wiki?curid=1586005", "title": "Enrico di Montpensier", "text": "Biografia.\nPort\u00f2 il titolo di principe delle Dombes fin da prima della morte di suo padre; combatt\u00e9 gli uomini della Lega cattolica e in particolare, a partire dal 1590, Filippo Emanuele di Lorena, duca di Merc\u0153ur, da cui fu battuto a Craon nel 1592.\nIn seguito fu nominato governatore della Normandia e si occup\u00f2 della riconquista della regione per ordine del re Enrico IV di Francia, suo lontano cugino. All'assedio di Dreux rimase ferito gravemente, ma si salv\u00f2. Nel 1596 combatt\u00e9 con Enrico IV gli spagnoli in Artois; nel 1600 partecip\u00f2 alla campagna di Savoia.\nSpos\u00f2 nel 1597 la duchessa Enrichetta Caterina di Joyeuse, figlia del duca di Joyeuse Enrico e di Catherine de Nogaret. Enrico ed Enrichetta ebbero una sola figlia, Maria, che diverr\u00e0 duchessa di Montpensier e sposer\u00e0 Gastone di Francia, duca d'Orl\u00e9ans, figlio di Enrico IV."}
{"id": "1586011", "revid": "1543377", "url": "https://it.wikipedia.org/wiki?curid=1586011", "title": "Regione di Pinsk", "text": "La regione di Pinsk (in bielorusso: \u041f\u0456\u043d\u0441\u043a\u0430\u044f \u0432\u043e\u0431\u043b\u0430\u0441\u0446\u044c, in russo: \u041f\u0438\u043d\u0441\u043a\u0430\u044f \u041e\u0431\u043b\u0430\u0441\u0442\u044c) fu una regione della Repubblica Socialista Sovietica Bielorussa istituita il 4 dicembre 1939, dopo l'annessione della Bielorussia Occidentale nella RSS Bielorussia avvenuta il mese precedente. La regione aveva per capoluogo la citt\u00e0 di Pinsk, contava 533.600 persone e si estendeva su una superficie di 16.300 km\u00b2. \nLa regione comprendeva 11 distretti:\noltre a quattro citt\u00e0: Pinsk, Davyd-Haradok, Lunintyets e Stolin\nL'8 gennaio 1954, in seguito alla riforma amministrativa della RSS Bielorussa, la regione fu incorporata nella regione di Br\u0117st."}
{"id": "1586015", "revid": "71155", "url": "https://it.wikipedia.org/wiki?curid=1586015", "title": "Leonilde Iotti", "text": ""}
{"id": "1586019", "revid": "438678", "url": "https://it.wikipedia.org/wiki?curid=1586019", "title": "L'ultima avventura (film 1932)", "text": "L'ultima avventura \u00e8 un film di Mario Camerini del 1932.\nTrama.\nUno nobile ed anziano scapolo si innamora di una ragazza e la porta con s\u00e9 in vacanza a Rapallo. La ragazza per\u00f2 viene corteggiata anche da un secondo spasimante, molto pi\u00f9 giovane. Cos\u00ec, quando il giovane si dichiara, lei lascia il vecchio nobile, che aveva esitato a dichiararsi, lascinadosi sfuggire \"l'ultima avventura\".\nLa critica.\n\u00ab Il personaggio di Falconi \u00e8 sempre quello. Perci\u00f2 nessuna meraviglia che anche questa volta l'attore sia lepido, gioviale, simpaticone. Quando c'\u00e8 lui sullo schermo \u00e8 partita vinta. La Jacobini ha recitato con sincerit\u00e0 e con molto charme. Tutto sommato anche questo film \u00e8 abbastanza divertente e ben realizzato. Il secondo tempo \u00e8 certo preferibile al primo che va avanti con inutili espedienti e con riminescenze di teatro...\u00bb Enrico Roma in Cinema Illustrazione del 16 marzo 1932."}
{"id": "1586022", "revid": "767487", "url": "https://it.wikipedia.org/wiki?curid=1586022", "title": "Ment\u00eca l'avviso", "text": "Ment\u00eca l'avviso \u00e8 una scena e romanza per tenore e pianoforte composta da Giacomo Puccini il 10 giugno 1883 o nei giorni immediatamente successivi.\nFu scritta da Puccini per l'esame finale al Conservatorio di Milano, utilizzando la scena II dell'atto IV de \"La solitaria delle Asturie ossia la Spagna recuperata\", un vecchio libretto di Felice Romani messo in musica per la prima volta da Carlo Coccia nel 1838.\nLa datazione si ricava da un abbozzo conservato presso la biblioteca del Conservatorio G. Verdi di Milano, sulla cui pagina iniziale Puccini annot\u00f2: \u00abI\u00b0 esame (Ideale) ore 6 pomeridiane / domenica 10 giugno 1883 / Parole di Felice Romani\u00bb. Un'altra annotazione, collocata sulla quinta ed ultima pagina, lascia intendere che la composizione prosegu\u00ec durante la notte in preda al mal di denti: \u00abpiet\u00e0 un dolor di denti noioso che mi ha tormentato dalle 7 alle 2\u00bb\nLa medesima biblioteca conserva anche lo spartito autografo consegnato e controfirmato dagli esaminatori Antonio Bazzini, Amilcare Ponchielli, Angelo Panzini, Michele Saladino, Cesare Dominiceti, nonch\u00e9 una copia litografata destinata con ogni probabilit\u00e0 ad una pubblicazione che all'epoca non si realizz\u00f2. Il brano fu edito per la prima volta da Pietro Spada nel 1979, per la Elkan-Vogel, con il titolo \"Ment\u00ec all'avviso\" e sulla base dell'abbozzo, e quindi da Michael Kaye nel 1987, con il titolo corretto e sulla base dello spartito definitivo.\nLa parola \"Ideale\", contenuta nella prima nota autografa dell'abbozzo, indica che la prova d'esame chiedeva di cimentarsi in una forma libera.\nIl testo.\nNel libretto il personaggio di Gusmano, condottiero dell'esercito dei Mori (in realt\u00e0 il Conte Giuliano, padre di Florinda, la protagonista), si trova solo in una grotta nella valle di Ausena, tra le montagne, mentre \u00abannotta a poco a poco\u00bb. La scena si articola in un recitativo in endecasillabi e settenari e in una breve aria costituita da una quartina di ottonari.\nLa musica.\nPuccini music\u00f2 i versi di Romani come se il brano fosse stato realmente destinato alla scena operistica pi\u00f9 che come una composizione da camera. L'accompagnamento del pianoforte presenta infatti una scrittura tipicamente orchestrale (tremoli, ribattuti, suoni tenuti) e l'annotazione autografa \u00abviolini 2\u00aa volta col canto sempre\u00bb, contenuta nell'abbozzo, attesta che il compositore pens\u00f2 ad una versione per voce e orchestra.\nIl recitativo \u00e8 preceduto da 24 battute di preludio (\"Larghetto lento\"), che espone un patetico motivo strumentale che far\u00e0 da contrappunto al declamato del tenore. L'incipit vocale (\"Ment\u00eca l'avviso\") \u00e8 ripreso in progressione dal pianoforte nell'episodio centrale del recitativo (\"Tu, cui nomar non oso\"), la sezione pi\u00f9 drammatica nella quale la voce tocca il Si bemolle acuto.\nIl motivo della romanza \"\u00c8 la notte che mi reca\", \u00abLento\u00bb e nella tonalit\u00e0 relativa di La bemolle maggiore, sar\u00e0 riutilizzato da Puccini in \"Manon Lescaut\" nel duetto dell'incontro tra Manon e Des Grieux (atto I), nella successiva romanza \"Donna non vidi mai\" e in altri punti dell'opera. Il tono trasognato della melodia riflette il clima notturno, assai meglio che il sentimento di rimorso che il personaggio dovrebbe esprimere. Infine il pianoforte chiude il brano riprendendo e variando l'incipit della romanza."}
{"id": "1586024", "revid": "1543377", "url": "https://it.wikipedia.org/wiki?curid=1586024", "title": "Stazione meteorologica di Catania Fontanarossa", "text": "La stazione meteorologica di Catania Fontanarossa \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Catania. \nCaratteristiche.\nLa stazione meteorologica, gestita dall'ENAV, si trova nell'Italia insulare, in Sicilia, presso l'aeroporto di Fontanarossa, a 17 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +10,6\u00a0\u00b0C; quella del mese pi\u00f9 caldo, agosto, \u00e8 di +25,6\u00a0\u00b0C. Da segnalare, la temperatura massima media annua, superiore ai +23\u00a0\u00b0C, che costituisce uno dei valori pi\u00f9 elevati di questo parametro nell'intero territorio nazionale italiano. Nel medesimo trentennio, la temperatura minima assoluta ha toccato i -4,0\u00a0\u00b0C nel febbraio 1962 e nel gennaio 1966 (media delle minime assolute annue di -1,3\u00a0\u00b0C), mentre la massima assoluta ha raggiunto i +46,0\u00a0\u00b0C nel luglio 1962 (media delle massime assolute annue di +40,1\u00a0\u00b0C).\nLa nuvolosit\u00e0 media annua si attesta a 3,3 okta giornalieri, con minimo di 1,2 okta giornalieri a luglio e massimo di 4,4 okta giornalieri a gennaio.\nLe precipitazioni medie annue sfiorano appena 550\u00a0mm, distribuite mediamente in 56 giorni, con marcato minimo estivo, picco principale autunnale e massimo secondario in inverno.\nL'umidit\u00e0 relativa media annua fa registrare il valore di 69,9% con minimo di 64% a luglio e massimo di 76% a dicembre.\nLa pressione atmosferica media annua normalizzata al livello del mare \u00e8 di 1015,3 hPa, con massimi di 1017 hPa ad ottobre e a novembre e minimi di 1014 hPa ad aprile, a maggio, a luglio e ad agosto.\nIl vento presenta una velocit\u00e0 media annua di 4,2\u00a0m/s, con minimo di 4\u00a0m/s ad agosto, a settembre, ad ottobre e a novembre e massimo di 4,5\u00a0m/s a febbraio; le direzioni prevalenti sono di ponente tra ottobre e marzo e di levante tra aprile e settembre.\nValori estremi.\nTemperature estreme mensili dal 1943 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1943 ad oggi. Nel periodo esaminato la temperatura minima assoluta ha toccato i -4,0\u00a0\u00b0C nel febbraio 1962 e nel gennaio 1966, mentre la massima assoluta ha raggiunto i +46,0\u00a0\u00b0C nel luglio 1962."}
{"id": "1586026", "revid": "118682395", "url": "https://it.wikipedia.org/wiki?curid=1586026", "title": "Arthur Holmes", "text": "Biografia.\nFiglio di un pastore metodista, trascorse la fanciullezza nella citt\u00e0 natale, una cittadina industriale. La sua famiglia era di modeste condizioni economiche, e Holmes si trov\u00f2 spesso in difficolt\u00e0 per buona parte della sua vita. Frequent\u00f2 il \"Royal College of Science\" dell'Universit\u00e0 di Londra grazie a una borsa di studio. Durante gli studi universitari ide\u00f2 un metodo di datazione radiometrica basata sul decadimento dell'uranio nel piombo col quale stim\u00f2 in 370 Ma l'et\u00e0 di una roccia del Devoniano rinvenuta in Norvegia. Si laure\u00f2 nel 1910 e vide la sua tesi pubblicata l'anno successivo. Poco pi\u00f9 tardi pubblic\u00f2 un celebre libro \"The Age of the Earth\" (1913) nel quale stimava l'et\u00e0 della Terra in 1600 Ma. La sua ultima stima dell'et\u00e0 della Terra (4500 \u00b1 100 Ma) era basata sulla tecnica dei rapporti isotopici dell'uranio ideata da Alfred O. C. Nier.\nLa modesta entit\u00e0 della borsa di studio lo spinse ad abbandonare gli studi per lavorare in Mozambico. Vi rimase solo sei mesi durante i quali contrasse una grave forma perniciosa di malaria, patologia le cui sequele durarono tutta la vita e che tuttavia gli permise di evitare il servizio militare durante la prima guerra mondiale. Prosegu\u00ec gli studi all'Imperial College of London conseguendo il dottorato nel 1917.\nNel 1920 si rec\u00f2 in Birmania alle dipendenze di una societ\u00e0 petrolifera. Ma anche quell'esperienza fu poco felice: la morte del figlioletto per dissenteria e la bancarotta della societ\u00e0 lo spinsero a ritornare nel Regno Unito nel 1922. Dopo aver esercitato per sopravvivere il commercio al minuto, nel 1924 divenne professore di Geologia all'Universit\u00e0 di Durham, dove rimase fino al 1943, anno in cui si trasfer\u00ec all'Universit\u00e0 di Edimburgo. Si dedic\u00f2 all'insegnamento a Edimburgo fino al suo pensionamento, nel 1956.\nHolmes \u00e8 noto per essere stato uno dei primi studiosi ad aver accettato la teoria della Deriva dei continenti gi\u00e0 pochissimi \nanni dopo che Alfred Lothar Wegener l'avesse formulata; l'adesione di Holmes, divulgata nel fortunato trattato \"Principles of physical geology\", fu essenziale per la fortuna della teoria e della successiva Tettonica delle placche. Testimonia Richard Fortey a proposito delle capacit\u00e0 didattiche di Holmes:\nHolmes ipotizz\u00f2 che il \"motore\" della deriva dei continenti potesse essere il moto convettivo del materiale del Mantello terrestre.\nRiconoscimenti.\nNel 1956 gli furono assegnate sia la Medaglia Wollaston che la Medaglia Penrose, due importanti riconoscimenti nell'ambito delle Scienze della Terra; il suo nome \u00e8 stato attribuito alla Medaglia Arthur Holmes un riconoscimento dell'European Geosciences Union. \nGli \u00e8 stato dedicato il cratere marziano Holmes.\nAll'Universit\u00e0 di Durham sono intitolate ad Arthur Homes sia il \"The Arthur Holmes Isotope Geology Laboratory\" del Dipartimento di \"Scienze della Terra\" che l'Associazione degli studenti di Geologia."}
{"id": "1586027", "revid": "290023", "url": "https://it.wikipedia.org/wiki?curid=1586027", "title": "Claudio Villa (quinto album del 1957)", "text": "Claudio Villa (1957) \u00e8 il quinto album di Claudio Villa\nIl disco.\nNel 1957 la Vis Radio pubblica una serie di 33 giri omonimi di Claudio Villa sfruttando l'onda del successo del cantante a Sanremo quell'anno con il brano \"Corde della mia chitarra\".\nAnche qui sono racchiusi otto brani registrati dal cantante romano precisamente tra il 1953 e il 1955 quando egli era sotto contratto con quest'etichetta, e tutti erano stati appositamente registrati per 78 o 45 giri. Quindi l'LP non contiene inediti, ma inediti su LP.\nTra i brani pi\u00f9 famosi restano \"A luna chiena\" e \"Napule sotto 'e ncoppe\" alcuni dei brani verranno reincisi da Villa negli anni successivi.\nAnche questo disco del cantante fu pubblicato in formato 25\u00a0cm (leggermente pi\u00f9 piccolo dei normali LP).\nTracce.\nLATO A\nLATO B"}
{"id": "1586032", "revid": "1543377", "url": "https://it.wikipedia.org/wiki?curid=1586032", "title": "Regione di Navahrudak", "text": "La regione di Navahrudak, o regione di Novogrudak (in bielorusso: \u041d\u0430\u0432\u0430\u0433\u0440\u0443\u0434\u0441\u043a\u0430\u044f \u0412\u043e\u0431\u043b\u0430\u0441\u0446\u044c, in russo: \u041d\u043e\u0432\u043e\u0433\u0440\u0443\u0434\u0441\u043a\u0430\u044f \u041e\u0431\u043b\u0430\u0441\u0442\u044c) era una regione della Repubblica Socialista Sovietica Bielorussa istituita a seguito dell'annessione della Bielorussia Occidentale nella RSS Bielorussa nel 1939. La regione fu creata il 2 novembre 1939, a partire dall'ex Voivodato di Nowogr\u00f3dek della Seconda Repubblica di Polonia (1918\u20141939)\nLa sovietizzazione del territori lo divise in 25 raion. Tuttavia, visto che la citt\u00e0 capoluogo sorgeva sul confine della regione, il centro amministrativo fu immediatamente spostato da Navahrudak a Baranovichi (4 dicembre 1939). La regione di Baranavichy sopravvisse alla seconda guerra mondiale e fu soppressa l'8 gennaio 1954, suddividendo i suoi territori tra le regioni di Br\u0117st, Minsk, Maladzyechna e Hrodna, la quale ricomprese la citt\u00e0 di Navahrudak e l'area circostante."}
{"id": "1586038", "revid": "13899985", "url": "https://it.wikipedia.org/wiki?curid=1586038", "title": "Atletico Bella Vista di Montevideo", "text": ""}
{"id": "1586046", "revid": "149587", "url": "https://it.wikipedia.org/wiki?curid=1586046", "title": "Via Sant'Euplio (Catania)", "text": ""}
{"id": "1586050", "revid": "125700838", "url": "https://it.wikipedia.org/wiki?curid=1586050", "title": "24 Hour Party People", "text": "24 Hour Party People \u00e8 un film del 2002 diretto da Michael Winterbottom e sceneggiato da Frank Cottrell Boyce.\nInterpretato da un cast corale capitanato da Steve Coogan, il film tratta dell'effervescente scena musicale alternativa mancuniana fiorita a cavallo degli anni settanta ed ottanta (concentrandosi di fatto perlopi\u00f9 sulla stagione della \"rave culture\" e del cosiddetto \"Madchester\" degli anni ottanta), ripercorrendovi le tappe fondamentali della carriera del promotore e produttore musicale Tony Wilson, fondatore della \"Factory Records\", e degli artisti da egli scoperti e lanciati, quali i Joy Division (dopodich\u00e9 New Order), Happy Mondays, A Certain Ratio e The Durutti Column, in un arco temporale che va dal 1976 al 1992.\n\u00c8 stato presentato in concorso al 55\u00ba Festival di Cannes.\nTrama.\nIl 4 giugno 1976 l'istrionico mezzobusto televisivo Tony Wilson, conduttore di un programma-vetrina per musicisti punk rock emergenti, assiste assieme a una quarantina di persone all'esibizione dei Sex Pistols alla Free Trade Hall di Manchester. Folgorato, decide di usare i proventi ricavati dal suo lavoro di inviato di TV locali per affittare un \"club\" in cui questo tipo di gruppi alternativi possa esibirsi liberamente: tra i primi a farlo vi sono i neonati Joy Division, dei giovani presenti alla Free Trade Hall e capitanati dall'inquieto Ian Curtis.\nOsservandone il talento, Wilson fonda una propria etichetta discografica indipendente, la Factory Records, mettendo sotto contratto i Joy Division grazie a una promessa di assoluta libert\u00e0 e trattamento equo firmata col proprio sangue. Sotto la mano esperta del produttore discografico Martin Hannett, il loro successo \u00e8 immediato, ma Curtis comincia a dare segni di malessere nella forma di attacchi epilettici. Nel 1980, poco prima che i Joy Division partano in tour per gli Stati Uniti, Curtis si suicida impiccandosi.\nI rimanenti membri del gruppo si rinominano New Order e incidono il singolo \"Blue Monday\", che ottiene un insperato quanto vasto successo e i cui proventi finiscono per\u00f2 per venire totalmente risucchiati dal nuovo ambizioso progetto di Wilson, l'apertura del proprio \"club\", The Ha\u00e7ienda. Quest'ultimo inizialmente non riesce a decollare e scelte come l'ostinazione di Wilson di far suonare all'apertura del locale un gruppo-progetto personale come A Certain Ratio invece che altri pi\u00f9 famosi causano l'uscita di Hannett dalla Factory. Con l'arrivo di un altro gruppo, gli Happy Mondays capitanati da Shaun Ryder, la popolarit\u00e0 dell'Ha\u00e7ienda esplode e finisce per diventare il centro della neonata \"rave culture\" degli edonistici anni ottanta.\nNonostante sia all'apice del suo successo, la Factory continua a versare in perdita. Ogni copia venduta di \"Blue Monday\" gli sta costando cinque pence a causa dell'elaborato \"packaging\" di Peter Saville. Alla disperata ricerca di soldi, Wilson paga i New Order affinch\u00e9 incidano un nuovo album a Ibiza, ma dopo due anni non hanno ancora consegnato niente. Nel mentre, la \"rave culture\" si rivela anche il tallone d'Achille della Factory: le vendite degli spacciatori di ecstasy all'interno dell'Ha\u00e7ienda superano di gran lunga quelle dell'alcool del bar ufficiale e non fanno che attirare dentro e fuori dal locale le sparatorie e le vendette delle gang. Per evitare di dover chiudere, Wilson gli consegna il lavoro di buttafuori nella speranza di pacificare il processo di spaccio, finendo per dover pagare loro il pizzo. Sempre pi\u00f9 disperato, si rivolge agli Happy Mondays affinch\u00e9 incidano un album nelle Barbados, ma Ryder, esaurito il metadone, vende tutte le attrezzature per farsi di crack. Tornato a Manchester, sequestra poi i nastri per estorcere altri soldi a Wilson.\nIl sudato album si rivela per\u00f2 solo strumentale, dato lo stato psicofisico del cantante, e quindi invendibile. Quando viene proposto a scatola chiusa alla London Records, loro offrono invece una cifra considerevole per l'intera Factory Records e tutti i gruppi sotto contratto: Wilson rifiuta, mostrando come essa non fosse mai stata un'etichetta regolarizzata e l'unico contratto mai esistente fosse stato quello, legalmente nullo, sottoscritto col sangue su un tovagliolo di carta di un pub; un fatto voluto da Wilson per impedire a s\u00e9 stesso, almeno, di \"vendersi\", indipendentemente dalle circostanze.\nLa Factory va in bancarotta e l'Ha\u00e7ienda viene espropriata. Mentre fuma una canna dopo la serata di chiusura del locale, Wilson riceve una visione da Dio, che immagina con le proprie fattezze: quest'ultimo lo rassicura riguardo al suo operato, approva la sua solitaria convinzione che Ryder sia \"il pi\u00f9 grande poeta britannico dopo Yeats\" e gli conferma che il suo unico errore \u00e8 stato non mettere sotto contratto gli Smiths.\nStile.\nIl personaggio di Wilson interpretato da Coogan \u00e8 il narratore della trama, esplicita combinazione di eventi reali, immaginari, semplici dicerie diffusesi nell'ambiente e vere e proprie leggende metropolitane, spesso commentandone gli avvenimenti rompendo la quarta parete; sono presenti anche diversi spezzoni d'epoca (tra cui il videoclip di \"Atmosphere\" dei Joy Division diretto da Anton Corbijn) in contrasto col resto del film, girato in digitale. Winterbottom ha motivato quest'ultima scelta e lo stile adottato dal film dichiarando: \u00abHo tentato di ricreare il suo spirito, il senso di libert\u00e0 che emanava [la Factory]\u00bb.\nCammei.\nOltre a quelli indicati nei titoli di testa, il film contiene anche i cammei da parte di figure legate alla Factory Records, spesso in chiave metacinematografica:\nProduzione.\nL'idea per il film \u00e8 venuta a Winterbottom e al produttore Andrew Eaton durante le riprese de \"Le bianche tracce della vita\" (2000): \u00abIn Canada, durante le riprese [...] per distrarmi dal freddo ho pensato ad un film sulla musica che non fosse un musical\u00bb.\nPer le scene ambientate all'interno dell'Ha\u00e7ienda, demolita nei primi anni duemila, lo scenografo Mark Tildesley ha dovuto costruire una replica del mezzanino, dell'area principale del bar e dell'ingresso sul terreno di una fabbrica di Manchester.\nDistribuzione.\nIl film \u00e8 stato distribuito nelle sale cinematografiche britanniche a partire dal 5 aprile 2002.\nIn Italia, il film \u00e8 stato distribuito direttamente in home video nel maggio 2009 da Officine UBU.\nAccoglienza.\nIncassi.\nIl film ha incassato in tutto il mondo 2,8 milioni di dollari, di cui 380\u00a0000 dollari al botteghino britannico.\nCritica.\nSull'aggregatore di recensioni online Rotten Tomatoes, il film ha una percentuale di giudizi positivi pari all'86% basata su 100 recensioni da parte della critica, con una media del 7,3. Su Metacritic, che utilizza una media ponderata, ha un punteggio di 85 su 100, basato su 29 recensioni da parte della critica, a indicare un \"plauso unanime\".\nRoger Ebert gli ha assegnato un punteggio di quattro stelle su quattro, scrivendo che: \u00abFunziona cos\u00ec bene perch\u00e9 evoca una nostalgia autentica piuttosto che artificiale. Documenta un tempo in cui erano i matti a gestire il manicomio, quando gli amanti della musica potevano uccidere e farla franca. Ama i suoi personaggi. Comprende ci\u00f2 che i Sex Pistols avevano iniziato e che gli anni novanta hanno distrutto. E centra un certo tono: sa ridere di s\u00e9 stesso\u00bb. Per Roberto Nepoti di \"Repubblica\", invece, \u00abIl film \u00e8 visivamente eclettico e movimentato; e tuttavia l'entusiasmo per il tipo di cultura che descrive ha gi\u00e0 un gusto - paradossalmente - vecchiotto\u00bb.\nNel 2019, il quotidiano britannico \"The Guardian\" l'ha posizionato al 49\u00ba posto nella sua classifica dei migliori 100 film del XXI secolo."}
{"id": "1586054", "revid": "765341", "url": "https://it.wikipedia.org/wiki?curid=1586054", "title": "Giorgio Susana", "text": "Biografia.\nDopo essersi diplomato in pianoforte, in musica corale e direzione di coro, in didattica della musica (biennio specialistico con relativa abilitazione all'insegnamento) ha svolto varie attivit\u00e0 concertistiche che gli hanno consentito di ad esibirsi tanto in Italia quanto all'estero, in particolare in Argentina, Taiwan, Austria, Francia, Slovenia, Croazia, Germania e Giappone.\nHa tenuto concerti in prestigiose sale da concerto e istituzioni musicali di numerosi paesi del mondo.\nCollabora abitualmente con formazioni musicali di vario tipo e gruppi cameristici come compositore, direttore di coro e orchestra e pianista.\nDal 2006 \u00e8 direttore del coro Corocastel di Conegliano.\nDal 2011 \u00e8 direttore del coro della Cattedrale di Vittorio Veneto.\nDal 2012 \u00e8 direttore del coro giovanile SingOverSound, dell'Orchestra giovanile OrcheStraForte e dell'Orchestra giovanile del Liceo \"Marconi\" di Conegliano (Tv). \nCome compositore, arrangiatore ed elaboratore musicale si \u00e8 dedicato alla musica corale, da camera e sinfonica, componendo oratori, fiabe musicali e musiche di scena per lavori per il teatro, oltre che brani appartenenti a diversi .\nCollegamenti esterni.\nSito ufficiale"}
{"id": "1586055", "revid": "85709", "url": "https://it.wikipedia.org/wiki?curid=1586055", "title": "Enrico I di Montpensier", "text": ""}
{"id": "1586060", "revid": "57342", "url": "https://it.wikipedia.org/wiki?curid=1586060", "title": "Severino Canavesi", "text": "Carriera.\nCorse tra le altre per la Gloria, la Legnano, la Ganna, la Legnanese, la Bianchi e la Arbos. Nel 1934 fu campione italiano di ciclocross e si impose nella Tre Valli Varesine. Vinse anche la Coppa Bernocchi nel 1941, la Coppa Marin nel 1942 e ottenne il titolo di campione italiano su strada nel 1945.\nConcluse cinque edizioni del Giro d'Italia, su nove partecipazioni, tra i primi dieci: fu terzo nel 1936 (a 7'49\" da Gino Bartali) e nel 1938 (a 9'06\" da Giovanni Valetti), quarto nel 1937 e nel 1939 e quinto nel 1940.\nIl figlio Angelo, benzinaio, nel 2010 fu vittima di un episodio di cronaca nera, rimanendo ucciso nel corso di una rapina al suo distributore di benzina."}
{"id": "1586066", "revid": "1543377", "url": "https://it.wikipedia.org/wiki?curid=1586066", "title": "Stazione meteorologica di Catania Sigonella", "text": "La stazione meteorologica di Catania Sigonella \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale, relativa alla parte meridionale della Piana di Catania.\nCaratteristiche.\nLa stazione meteorologica si trova nell'Italia insulare, in Sicilia, nella Piana di Catania, in provincia di Siracusa, nel comune di Lentini, presso la base aerea di Sigonella, a 22 metri s.l.m. e alle coordinate geografiche . Pur non trovandosi, n\u00e9 nel comune n\u00e9 in provincia, la stazione meteorologica porta con s\u00e9 la denominazione \"Catania\".\nAttiva 24 ore su 24, \u00e8 un punto di riferimento per l'assistenza alla navigazione aerea, oltre ad effettuare osservazioni orarie su stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nNella medesima area di ubicazione si trova anche una seconda stazione meteorologica con codice WMO 164594 e codice ICAO KQNS di gestione statunitense, i cui dati sono tuttora reperibili fino al 2003 nel GSOD del NOAA.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +10,5\u00a0\u00b0C, mentre quella del mese pi\u00f9 caldo, agosto, \u00e8 di +26,6\u00a0\u00b0C; mediamente si contano 5 giorni di gelo all'anno e 90 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -3,2\u00a0\u00b0C del gennaio 1981 e i +45,4\u00a0\u00b0C del luglio 1998.\nLe precipitazioni medie annue si attestano intorno a 447\u00a0mm, mediamente distribuite in 51 giorni di pioggia, con minimo in estate, picco massimo in inverno.\nL'umidit\u00e0 relativa media annua fa registrare il valore di 68,4 % con minimo di 61 % ad luglio e massimo di 74 % a dicembre; mediamente si contano 9 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione meteorologica mondiale, la temperatura media del mese pi\u00f9 freddo, gennaio, si attesta a +10,4\u00a0\u00b0C; quella del mese pi\u00f9 caldo, agosto, \u00e8 di +26,2\u00a0\u00b0C. Da segnalare, la temperatura massima media annua, superiore ai +23\u00a0\u00b0C, che costituisce il valore pi\u00f9 elevato di questo parametro nell'intero territorio nazionale italiano. Nel medesimo trentennio, la temperatura minima assoluta ha toccato i -5,6\u00a0\u00b0C nel febbraio 1962 (media delle minime assolute annue di -1,5\u00a0\u00b0C), mentre la massima assoluta ha fatto registrare i +46,7\u00a0\u00b0C nel luglio 1962 (media delle massime assolute annue di +41,0\u00a0\u00b0C).\nLa nuvolosit\u00e0 media annua si attesta a 3 okta giornalieri, con minimo di 1 okta giornaliero a luglio e massimi di 4,1 okta giornalieri a gennaio e a febbraio.\nLe precipitazioni medie annue sono scarse, appena inferiori ai 450\u00a0mm, distribuite mediamente in 50 giorni, con marcato minimo estivo, moderato picco autunnale e massimo secondario in inverno.\nL'umidit\u00e0 relativa media annua fa registrare il valore di 68,8% con minimo di 60% a luglio e massimo di 75% a novembre.\nIl vento presenta una velocit\u00e0 media annua di 4,9\u00a0m/s, con minimo di 4,4\u00a0m/s a novembre e massimo di 5,3\u00a0m/s a giugno; le direzioni prevalenti sono di ponente tra ottobre ed aprile e di levante tra maggio e settembre.\nValori estremi.\nTemperature estreme mensili dal 1960 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1960 ad oggi, con il relativo anno in cui si queste si sono registrate. La massima assoluta del quarantennio esaminato di +46,7\u00a0\u00b0C risale al luglio 1962, mentre la minima assoluta di -5,6\u00a0\u00b0C \u00e8 del 1\u00ba febbraio 1962."}
{"id": "1586067", "revid": "78273", "url": "https://it.wikipedia.org/wiki?curid=1586067", "title": "Turok ps3", "text": ""}
{"id": "1586068", "revid": "124123", "url": "https://it.wikipedia.org/wiki?curid=1586068", "title": "Nati nel 1002", "text": ""}
{"id": "1586070", "revid": "767487", "url": "https://it.wikipedia.org/wiki?curid=1586070", "title": "Rotaie (film)", "text": "Rotaie \u00e8 un film del 1930 diretto da Mario Camerini.\nGirato muto negli stabilimenti della Farnesina nel 1930, \u00e8 stato poi sonorizzato con il sistema Gaumont-Petersen-Poulsen e distribuito in versione sonora nel marzo del 1931.\nIl film di Camerini, insieme a \"Sole\" di Alessandro Blasetti, segna l'inizio della \"rinascita\" del cinema italiano, dopo la crisi culminata nella seconda met\u00e0 degli anni venti.\nTrama.\nDue giovani sposatisi contro il parere delle famiglie si rifugiano in un piccolo albergo vicino alla stazione ferroviaria; non hanno neppure i soldi per pagare la stanza e progettano di suicidarsi nella notte. Il vento sollevato dal passaggio di un treno apre la finestra e fa cadere il bicchiere che contiene il veleno che avrebbe dovuto ucciderli; capiscono cos\u00ec che quella non \u00e8 la strada giusta e fuggono nella notte piovosa cercando riparo proprio nella stazione dove trovano un portafogli pieno di banconote.\nSalgono su un treno per Sanremo e cercano la fortuna giocando al casin\u00f2. Ben presto restano nuovamente senza denaro, il giovane viene sorpreso mentre cerca di appropriarsi delle \"fiches\" di un ricco giocatore che finge di aiutarlo ma che in realt\u00e0 in cambio vuole passare la notte con la giovane sposina. In principio i due giovani cedono al ricatto ma all'ultimo si sottraggono e, lasciati i soldi ricevuti, salgono su un treno senza conoscerne la destinazione. Nel vagone di terza classe incontrano la generosit\u00e0 degli altri viaggiatori che, nonostante la loro povert\u00e0, condividono senza secondi fini il poco cibo con loro. Il ragazzo trova lavoro in fabbrica e la coppia cambier\u00e0 vita.\nCritica.\nEnrico Roma su \"Cinema Illustrazione\" del 25 marzo 1931: \u00ab [...] ecco ancora una chiarissima prova che l'Italia pu\u00f2 ormai mettersi in gara con la cinematografia estera e vincere la sua definitiva battaglia. [...] Di \"Rotaie\" ammiriamo anzitutto la tecnica, impeccabile sotto ogni riguardo, l'armonia, la fusione e le proporzioni tra le varie parti, l'euritmia del montaggio, la sobriet\u00e0 dei motivi decorativi e ornamentali, e la perfetta fusione tra argomento e realizzazione, tra interpretazione artistica e tecnica. [...] Camerini ha spiccato il grande salto che lo porter\u00e0 lontano, purch\u00e9 gli siano dati i mezzi necessari e libert\u00e0 di movimento. [...]\u00bb.\nIl film \u00e8 stato ripresentato, restaurato digitalmente, al Festival Internazionale del Film di Roma 2011. La colonna sonora originale, che non fu approvata dal regista, di cui si \u00e8 perduto traccia, \u00e8 stata sostituita da musica moderna dal vivo."}
{"id": "1586071", "revid": "838137", "url": "https://it.wikipedia.org/wiki?curid=1586071", "title": "Canepari", "text": ""}
{"id": "1586073", "revid": "436907", "url": "https://it.wikipedia.org/wiki?curid=1586073", "title": "Women in Uniform", "text": "Women in Uniform \u00e8 un singolo del gruppo musicale britannico Iron Maiden, pubblicato il 27 ottobre del 1980 dalla EMI.\nLa canzone.\nSi tratta di una reinterpretazione dell'omonimo singolo del gruppo australiano Skyhooks, da loro incisa nel 1978. Fu l'ultima registrazione fatta dalla band con Dennis Stratton alla chitarra.\nIl disegno in copertina fece ancora una volta discutere. Esso fa eco a quello presente sulla copertina del singolo \"Sanctuary\" e raffigura l'allora primo ministro del Regno Unito Margaret Thatcher, che, vestita in uniforme e impugnante un'arma, attende nascosta dietro un muro l'arrivo di Eddie per vendicarsi.\nIl disco contiene anche una registrazione dal vivo del brano \"Phantom of the Opera\", registrato al \"Marquee Club\" di Londra il 4 luglio e missata da Doug Hall.\nVideo musicale.\nIl videoclip, il primo in assoluto nella carriera del gruppo, \u00e8 stato filmato durante un concerto tenuto presso il Rainbow di Londra."}
{"id": "1586076", "revid": "124123", "url": "https://it.wikipedia.org/wiki?curid=1586076", "title": "Nati nel 1011", "text": ""}
{"id": "1586077", "revid": "729019", "url": "https://it.wikipedia.org/wiki?curid=1586077", "title": "Autopista AP-2", "text": "Lautopista AP-2, chiamata anche autopista del Nordeste \u00e8 un'autostrada della Spagna che unisce la citt\u00e0 di Saragozza (precisamente la localit\u00e0 di Alfajar\u00edn) con la costa della Catalogna. Costituisce il prolungamento dell\"autov\u00eda\" A-2 (a partire dal km 340 di quest'ultima) e si congiunge con l\"autopista del Mediterr\u00e1neo\" tra El Vendrell e Banyeres del Pened\u00e8s."}
{"id": "1586082", "revid": "124123", "url": "https://it.wikipedia.org/wiki?curid=1586082", "title": "Morti nel 1014", "text": ""}
{"id": "1586083", "revid": "986213", "url": "https://it.wikipedia.org/wiki?curid=1586083", "title": "Maria di Borbone-Montpensier", "text": "Biografia.\nMaria di Borbone nacque nel Castello di Gaillon, a Gaillon nel dipartimento dell'Eure, nel'ez provincia della Normandia.\nNota come \"Mademoiselle de Montpersier\" prima del suo matrimonio, fu l'unico figlio del Duca e della Duchessa di Montpensier. All'et\u00e0 di due anni, venne fidanzata al secondo dei figli maschi di re Enrico IV di Francia, Nicola Enrico di Francia, Duca d'Orl\u00e9ans, ma egli mor\u00ec all'et\u00e0 di quattro anni nel 1611. Fu allora promessa al fratello, Gastone di Francia, Duca d'Angi\u00f2 poi Duca d'Orl\u00e9ans, il pi\u00f9 giovane dei fratelli di re Luigi XIII, e l'erede presuntivo al trono di Francia.\nAlla morte di suo padre, nel 1608, Maria divent\u00f2 Duchessa di Montpensier nel suo proprio diritto; il Ducato era uno dei pi\u00f9 antichi di Francia che era stato elevato da Contea nel 1589. Maria era una discendente di Giovanni II di Francia, del Casato di Valois e di San Luigi.\nA causa della notevole fortuna dei Montpersier, di cui Maria era l'unica erede, e nonostante l'avversione dimostrata da Gastone nei confronti di questo matrimonio combinato, Luigi XIII ed il Cardinale Richelieu erano determinati affinch\u00e9 questa unione avesse luogo.\nLa cerimonia nuziale fu celebrata a Nantes, il 6 agosto 1626, alla presenza di Luigi XIII, di sua moglie, la Regina Anna, e di Maria de' Medici, la Regina Madre. Secondo, Nancy Mitford, biografa della figlia di Maria, citando la testimonianza di un membro del seguito del marito, \u00abUn matrimonio pi\u00f9 triste non fu pi\u00f9 visto.\u00bb.\nDa questa unione, la nuova coppia ducale ebbe un solo figlio:\nMaria mor\u00ec il 4 giugno 1627 al Palazzo del Louvre a Parigi, all'et\u00e0 di ventidue anni, poco tempo dopo la nascita della figlia, che in quanto sua unica figlia, eredit\u00f2 le sue ricchezze e i suoi titoli. Maria venne quindi sepolta nella Basilica di Saint-Denis, fuori Parigi.\nAlla morte di sua figlia, \"La Grande Mademoiselle\", nel 1693, l'intera fortuna di Maria fu trasmessa a Filippo di Francia, minore ed unico fratello di Luigi XIV."}
{"id": "1586085", "revid": "85709", "url": "https://it.wikipedia.org/wiki?curid=1586085", "title": "Maria di Borbone, duchessa di Montpensier", "text": ""}
{"id": "1586086", "revid": "85709", "url": "https://it.wikipedia.org/wiki?curid=1586086", "title": "Maria di Montpensier", "text": ""}
{"id": "1586092", "revid": "124123", "url": "https://it.wikipedia.org/wiki?curid=1586092", "title": "Morti nel 1026", "text": ""}
{"id": "1586094", "revid": "363629", "url": "https://it.wikipedia.org/wiki?curid=1586094", "title": "Medaglia Buchanan", "text": "La medaglia Buchanan fu istituita dalla Royal Society nel 1897 per premiare uno scienziato che si fosse particolarmente distinto nel campo della medicina. In origine veniva assegnata con cadenza quinquennale, ma dal 1996 si \u00e8 passati ad una cadenza biennale.\n\u00c8 una medaglia in argento con l'effigie di sir George Buchanan ed \u00e8 accompagnata da un premio in denaro, attualmente di 1.000 sterline"}
{"id": "1586099", "revid": "124123", "url": "https://it.wikipedia.org/wiki?curid=1586099", "title": "Nati nel 1027", "text": ""}
{"id": "1586103", "revid": "124123", "url": "https://it.wikipedia.org/wiki?curid=1586103", "title": "Morti nel 103 a.C.", "text": ""}
{"id": "1586104", "revid": "599013", "url": "https://it.wikipedia.org/wiki?curid=1586104", "title": "Monte Echia", "text": "Monte Echia \u00e8 uno spuntone roccioso, interamente in tufo giallo, ubicato nella zona di Pizzofalcone, nel quartiere San Ferdinando di Napoli.\nQuesto promontorio si staglia sul Golfo di Napoli fra il borgo di Santa Lucia ad est, la conca di Chiaia ad ovest e sovrasta l'isolotto di Megaride a sud.\nSu di esso i Cumani fondarono alla fine dell'VIII secolo a.C. Parth\u00e8nope.\nEtimologia.\nIl promontorio anticamente era chiamato \"Euple\" o \"Emple\" da Euplea di Stazio. In seguito il nome si trasform\u00f2 lentamente in \"Epla\", \"Hecle\", \"Ecla\", \"Echa\", per poi divenire l'attuale \"Echia\". Alcuni studiosi invece credono ad una derivazione da Hercli, da Ercole, altri dal nome di una ninfa Egle.\nStoria.\nParth\u00e8nope era collegata con la spiaggia e il porto da una sola via di accesso.\nInglobato nel \"castrum lucullanum\" (villa di Lucullo che si estendeva fino all'isola di Megaride) in Et\u00e0 Imperiale, ospit\u00f2 i famosi giardini luculliani, pieni di piante esotiche e rare specie avicole.\nL'antico nome del monte, \"Platamon\" (sopravvissuto nel toponimo della via che corre alla sua base, via Chiatamone), significa \"rupe scavata da grotte\". All'interno di monte Echia si aprono infatti innumerevoli cavit\u00e0, abitate sin dalla preistoria e fino all'et\u00e0 classica. Successivamente divennero sede di riti mitriaci, di cenobiti nel Medioevo e di orge nel XVI secolo. Queste ultime destarono enorme scandalo, spingendo il vicer\u00e9 Pedro de Toledo alla loro ostruzione.\nMonumenti e luoghi d'interesse.\nIl sito archeologico di Monte Echia \u00e8 caratterizzato da alcuni resti della grande Villa di Licinio Lucullo. Accanto alla Villa sorge un magnifico belvedere che offre una delle vedute pi\u00f9 belle e caratteristiche di Napoli e del suo Golfo. L'orizzonte spazia a 360\u00b0 dalla collina di Capodimonte a nord, al Vesuvio ad est, alla Penisola sorrentina e Capri a sud, a Posillipo ad ovest. Il belvedere \u00e8 attualmente in fase di ristrutturazione. Nell'ambito dei lavori si sta realizzando dal 2005 l'ascensore di Santa Lucia, che permetter\u00e0 un rapido collegamento coi sottostanti Borgo Santa Lucia e Borgo Marinari. Oggi il collegamento \u00e8 costituito dalle rampe di Pizzofalcone, lungo le quali si pu\u00f2 ammirare Villa Ebe, opera dell'architetto napoletano, di origine scozzese, Lamont Young.\nAlle spalle del belvedere, nella parte orientale del Monte Echia, sorgono il Palazzo Carafa di Santa Severina e la Chiesa dell'Immacolatella a Pizzofalcone, primi insediamenti urbani della zona, risalenti all'inizio del Cinquecento. L'altro edificio, sul lato sud occidentale, \u00e8 il Gran Quartiere di Pizzofalcone, oggi caserma della Polizia di Stato \"Ninio Bixio\", costruito, in epoca spagnola, contestualmente alla militarizzazione della collina di Pizzofalcone.\nDa questo monte aveva origine la sorgente di un'acqua bicarbonato-alcalino-ferruginosa di origine vulcanica, nota ai napoletani di un tempo come \"acqua zuffregna\" o \"acqua ferrata\".\nDal nome delle anforette (le \"mummarelle\") utilizzate per raccogliere e vendere ai banchi della citt\u00e0, quest'acqua era anche detta \"acqua di mummare\".\nLa sorgente venne chiusa agli inizi degli anni settanta a causa di timori di contaminazioni per l'epidemia di colera, per poi essere restituita ai napoletani, dopo 27 anni e numerosi controlli, da quattro apposite fontanelle site in via Riccardo Filangieri di Candida Gonzaga, l'antica via del parco del castello, nei pressi di Palazzo Reale. Nel 2003, dopo soli 3 anni, queste fontane sono state nuovamente chiuse ed oggi versano in uno stato di totale degrado e abbandono. Un'altra fontana della stessa fonte, donata nel 1731 al popolo del borgo di Santa Lucia, in via Chiatamone \u00e8 ancora murata."}
{"id": "1586107", "revid": "1442080", "url": "https://it.wikipedia.org/wiki?curid=1586107", "title": "Bol'\u0161oj Patom", "text": "Il Bol'\u0161oj Patom (anche traslitterato come \"Bolshoy Patom\"; in russo, \"Grande Patom\") \u00e8 un fiume della Russia siberiana orientale (Oblast' di Irkutsk), affluente di destra della Lena.\nBacino idrografico e percorso.\nIl bacino del fiume \u00e8 interamente compreso nell'altopiano omonimo, del quale drena la sezione centro-settentrionale; scorre in una valle piuttosto ampia con direzione dapprima occidentale, poi settentrionale e infine orientale, sfociando da destra nella Lena sul confine fra l'Oblast' di Irkutsk e la Jacuzia. Il fiume non incontra centri urbani di rilievo in tutto il suo corso.\nRegime.\nIl Bol'\u0161oj Patom \u00e8 gelato, mediamente, da ottobre a maggio; i periodi minimi di portata si registrano in inverno, mentre i massimi sono tipici della tarda primavera e dell'estate.\nPortata media del fiume Bol'\u0161oj Patom misurata presso Patoma, in m\u00b3/s\"Dati calcolati nel periodo 1934-2002\""}
{"id": "1586111", "revid": "124123", "url": "https://it.wikipedia.org/wiki?curid=1586111", "title": "Morti nel 1049", "text": ""}
{"id": "1586112", "revid": "209263", "url": "https://it.wikipedia.org/wiki?curid=1586112", "title": "Danny Boodmann T.D. Lemon Novecento", "text": ""}
{"id": "1586116", "revid": "124123", "url": "https://it.wikipedia.org/wiki?curid=1586116", "title": "Morti nel 1058", "text": ""}
{"id": "1586118", "revid": "124123", "url": "https://it.wikipedia.org/wiki?curid=1586118", "title": "Nati nel 1060", "text": ""}
{"id": "1586120", "revid": "80339", "url": "https://it.wikipedia.org/wiki?curid=1586120", "title": "Bol\u0161oj Patom", "text": ""}
{"id": "1586121", "revid": "15756", "url": "https://it.wikipedia.org/wiki?curid=1586121", "title": "Fair value", "text": "La definizione del concetto di fair value trova una delle sue fonti pi\u00f9 autorevoli nei principi contabili internazionali IAS/IFRS, che lo qualificano come \u00ab\"il corrispettivo al quale un'attivit\u00e0 pu\u00f2 essere scambiata, o una passivit\u00e0 estinta, tra parti consapevoli e disponibili, in una transazione tra terzi indipendenti\"\u00bb.\nS'individuano, quindi, nel concetto gli elementi fondamentali del consenso e della consapevolezza delle parti, nonch\u00e9 quello della piena libert\u00e0 della contrattazione, cio\u00e8 la mancanza di vincoli che obblighino o forzino i soggetti a concludere l'operazione.\nIn pratica \u00e8 una stima del potenziale valore di mercato di un bene, servizio o attivit\u00e0.\nIl concetto di \"fair value\".\nLa nozione di \"fair value\", di rilievo internazionale, funge da punto di partenza per una pi\u00f9 approfondita analisi del concetto, la quale deve necessariamente passare dalla traduzione ed interpretazione del termine.\nIn merito possono riscontrarsi molteplici soluzioni, tutte degne di menzione. Il \"fair value\" \u00e8 stato reso in termini di:\nVolendo giungere ad una sintesi delle componenti su espresse, al fine di considerarne le diverse caratteristiche, potremmo definire il \"fair value\" come un \"criterio capace di esprimere il potenziale valore di un elemento patrimoniale, in maniera indipendente ed oggettiva, tenendo in considerazione sia le condizioni di mercato sia le specifiche peculiarit\u00e0 dell'elemento oggetto di valutazione\".\nDi conseguenza esso non si configura come un vero e proprio prezzo, ma come una grandezza monetaria che esprime un valore attorno al quale possono incontrarsi i consensi di due parti intenzionate allo scambio, e che, in quanto tale non risente di condizionamenti soggettivi, derivanti da caratteristiche dei contraenti. Inoltre il \"fair value\" non s'identifica con il valore di mercato attuale ma incorpora tutti quei fattori che intervengono per rendere la transazione da potenziale ad effettiva: ulteriori costi da sostenere, probabili modifiche del prezzo al momento dello scambio, future dinamiche aziendali ecc.\nNonostante questo allontanamento dal prezzo di mercato, c'\u00e8 da notare come il criterio trascuri ancora un aspetto fondamentale del valore di beni inseriti in complessi economici in funzionamento. I cespiti e le attivit\u00e0 facenti parte di un'azienda cio\u00e8 parte di quel complesso di beni organizzati per l'esercizio dell'attivit\u00e0 d'impresa, avranno un valore diverso rispetto a quello di realizzo esterno, in quanto non destinati alla vendita, bens\u00ec ad essere utilizzati in processi produttivi ed in cicli economici di cui sono parte integrante. Da qui la necessit\u00e0 di quantificarli non al valore di scambio, seppur adattato, ma in base al contributo economico futuro, che questi potranno dare alla gestione aziendale, il quale dipende dalle sinergie con gli altri beni e dalle aspettative interne all'impresa che possono divergere da quelle del mercato. Ed infatti il \"fair value\" viene adottato non indiscriminatamente per tutti gli elementi patrimoniali ma solo per quelli (vedi, ad esempio, gli strumenti finanziari di trading) per i quali tale valore \u00e8 pi\u00f9 significativo del costo storico ammortizzato, in quanto si tratta di attivit\u00e0 d'immediato realizzo e la cui utilit\u00e0 non viene modificata sostanzialmente, dall'utilizzo in una combinazione produttiva.\nIl \"fair value\" immobiliare.\nPer quanto attiene all'applicazione del concetto di Fair Value al settore immobiliare, le norme contabili IAS/IFRS indicano:\n\u00abIl \"fair value\" di terreni e fabbricati \u00e8 usualmente determinato da evidenze ricavate dal mercato tramite una valutazione immobiliare redatta di norma da un valutatore professionalmente qualificato (IAS 16 par. 32)\u00bb.\n\u00abSe per il \"fair value\" non esistono evidenze ricavate dal mercato a motivo della natura speciale della tipologia di immobile ... e tale tipologia e raramente compravenduta, salvo quando essa \u00e8 parte di una pi\u00f9 vasta attivit\u00e0 continuativa, si pu\u00f2 aver necessit\u00e0 di stimare il \"fair value\" tramite l'utilizzo di un approccio finanziario o di un approccio di costo di sostituzione deprezzato. (IAS 16, par. 33)\u00bb\nL'inquadramento completo del concetto in esame viene riportato dagli International Valuation Standards 2005, IVA 1, che tratta di \"Valuation for Financial Reporting\"."}
{"id": "1586122", "revid": "80339", "url": "https://it.wikipedia.org/wiki?curid=1586122", "title": "Bol'shoj Patom", "text": ""}
{"id": "1586128", "revid": "80339", "url": "https://it.wikipedia.org/wiki?curid=1586128", "title": "Bolshoj Patom", "text": ""}
{"id": "1586129", "revid": "80339", "url": "https://it.wikipedia.org/wiki?curid=1586129", "title": "Bolshoy Patom", "text": ""}
{"id": "1586130", "revid": "124123", "url": "https://it.wikipedia.org/wiki?curid=1586130", "title": "Nati nel 1085", "text": ""}
{"id": "1586138", "revid": "124123", "url": "https://it.wikipedia.org/wiki?curid=1586138", "title": "Nati nel 1099", "text": ""}
{"id": "1586140", "revid": "124123", "url": "https://it.wikipedia.org/wiki?curid=1586140", "title": "Morti nel 1105", "text": ""}
{"id": "1586142", "revid": "17654", "url": "https://it.wikipedia.org/wiki?curid=1586142", "title": "Mentia l'avviso", "text": ""}
{"id": "1586143", "revid": "124123", "url": "https://it.wikipedia.org/wiki?curid=1586143", "title": "Morti nel 1119", "text": ""}
{"id": "1586146", "revid": "124123", "url": "https://it.wikipedia.org/wiki?curid=1586146", "title": "Morti nel 1123", "text": ""}
{"id": "1586148", "revid": "124123", "url": "https://it.wikipedia.org/wiki?curid=1586148", "title": "Nati nel 1141", "text": ""}
{"id": "1586149", "revid": "287204", "url": "https://it.wikipedia.org/wiki?curid=1586149", "title": "Serie B 1990-1991", "text": "La Serie B 1990-1991 fu la 59\u00aa edizione dalla manifestazione e la quarantacinquesima organizzata dalla Lega Calcio.\nStagione.\nIl campionato vide l'affermazione del , che dopo essere uscito da uno dei momenti peggiori della sua storia, guidato dal boemo Zden\u011bk Zeman ritorna in Serie A dopo tredici anni, aiutato dal trio di attaccanti formato da Baiano, Rambaudi e Signori, capaci di realizzare insieme 48 delle 67 reti totali. I pugliesi ebbero accesso all\u2019ultima edizione della Mitropa Cup. Alle spalle dei rossoneri si piazz\u00f2 il , che nonostante difficolt\u00e0 finanziarie e societarie (protagoniste nei successivi anni del club scaligero) centr\u00f2 subito la promozione, facendo ritorno in massima serie assieme alla (miglior difesa, ma penultimo attacco insieme al ) e all'.\nDiverse squadre alle loro spalle sperarono fino all'ultimo, ma chi pi\u00f9 di tutte ebbe il diritto di mangiarsi le mani per un'occasione buttata fu l', penalizzata di cinque punti, che le sarebbero stati sufficienti per ottenere il salto di categoria. Recriminazioni anche per il che dopo un avvio incerto, alla vigilia dell'ultima giornata occupava la quarta posizione della graduatoria, in coabitazione con l'Ascoli: fu fatale ai biancoscudati la sconfitta di Lucca e il contemporaneo pareggio dei marchigiani a Reggio Emilia, che l\u00ec port\u00f2 terminare la stagione a una sola lunghezza dalla massima serie.\nIl dopo un ottimo girone d'andata chiuso al secondo posto, in cui fu da solo in testa alla classifica per quattro giornate consecutive, nel girone di ritorno ebbe un crollo, riuscendo a salvarsi solo all'ultima giornata.\nSul fondo la prima a retrocedere fu il , nonostante facesse parte della rosa l'ex giallorosso Chierico, dopo le salvezze ottenute negli anni precedenti. Poco sopra terminarono e , cadute anch'esse in C1. La quarta retrocessa usc\u00ec da un gruppo in cui furono coinvolte numerose formazioni: si registrarono nove squadre in due punti, di cui cinque a quota 36. e furono costrette allo spareggio, mentre le altre tre compagini si salvarono in virt\u00f9 della classifica avulsa; i campani riuscirono all'ultima giornata a evitare la retrocessione diretta, battendo 2-0 proprio i silani. Lo spareggio disputatosi a Pescara sanc\u00ec la retrocessione dei granata, che caddero di misura per un gol siglato da Marulla nei supplementari, e costretti ad abbandonare la serie cadetta dopo un solo anno di permanenza.\nClassifica finale.\nLegenda:\nRegolamento:\nNote:\nSpareggi.\nSpareggio retrocessione.\nLo spareggio retrocessione si \u00e8 reso necessario per l'arrivo a pari punti di cinque squadre: Modena, Pescara, Avellino, Cosenza e Salernitana. La classifica avulsa decret\u00f2 la salvezza di Modena, Pescara e Avellino. Si disput\u00f2 cos\u00ec lo spareggio tra Cosenza e Salernitana in gara unica, il 26 giugno 1991 allo Stadio Adriatico di Pescara."}
{"id": "1586150", "revid": "729019", "url": "https://it.wikipedia.org/wiki?curid=1586150", "title": "Stazione di Mogliano Veneto", "text": "La stazione ferroviaria di Mogliano Veneto si trova al km 9+273 della linea Mestre-Udine e dista 17,7\u00a0km dalla stazione di Venezia Santa Lucia e 11,6\u00a0km dalla stazione di Treviso Centrale.\nIl fabbricato viaggiatori \u00e8 sito nel pieno centro di Mogliano Veneto e serve oltre a questa citt\u00e0 anche i paesi limitrofi.\nStoria.\nLa stazione venne costruita nel 1851 con l'apertura della prima sezione tra Mestre e Treviso della linea. Inizialmente essendo questa ferrovia a binario unico, l'impianto era dotato del solo binario di raddoppio per gli incroci e le precedenze (sul lato ovest del piazzale), mentre il fabbricato viaggiatori (che copiava i tipi in uso sulla rete francese) era dotato di cinque corpi, dei quali quelli alle estremit\u00e0 erano dotati del solo piano terra. Il numero dei binari di stazione venne portato a tre con il raddoppio della linea (quello di precedenza divenne il secondo, quello centrale) ed entro il 1926 anche il fabbricato viaggiatori venne ampliato e portato a un totale di sette corpi con l'aggiunta di due ulteriori corpi laterali e la sopraelevazione di un piano dei precedenti corpi estremi.\nFino al 1939 era denominata semplicemente \"Mogliano\".\nLo scalo merci originario dell'impianto \u00e8 stato quasi totalmente sostituito a met\u00e0 degli anni novanta con un parcheggio gestito da Metropark e con questa trasformazione \u00e8 stato demolito anche il relativo magazzino merci. Questo ha comportato la cessazione dell'ultimo trasporto regolare per ferrovia che faceva capo a questa stazione, ossia un treno completo di lamiere in rotoli destinate ad un'azienda del circondario. Nel passato lo scalo aveva vissuto il suo momento di massimo traffico nel periodo nel quale Mogliano fu uno dei maggiori centri specializzati nella coltivazione delle pesche (che per questo motivo sono rappresentate anche nello stemma comunale).\nSempre verso la met\u00e0 degli anni novanta anche il fabbricato viaggiatori fu ristrutturato, ricavando un nuovo unico ampio ambiente che ospita atrio, sala d'attesa e biglietteria.\nGrazie a un accordo tra Comune di Mogliano e Ferrovie dello Stato alla fine degli anni novanta venne infine demolito e rimpiazzato il sottopassaggio originario della stazione che era di propriet\u00e0 FS e risaliva agli anni settanta. Venne sostituito da un nuovo grande manufatto di costruzione e propriet\u00e0 comunale che intendeva risolvere anche i problemi di collegamento tra il centro della citt\u00e0 e il \"Quartierie Ovest\". Inspiegabilmente i progettisti \"dimenticarono\" un accesso per disabili per l'allora terzo binario (attualmente secondo binario), il quale venne realizzato urgentemente in seguito.\nNel 2007 sono infine stati rialzati (rispetto al piano dei binari) i marciapiedi di stazione, lavori collegati al Servizio Ferroviario Metropolitano Veneto. A causa del decentramento rispetto ai marciapiedi del sottopasso di stazione attualmente in uso, \u00e8 prevista la costruzione di un ulteriore manufatto a nord del fabbricato viaggiatori.\nStrutture e impianti.\nDal punto di vista strettamente ferroviario quella di Mogliano Veneto \u00e8 una stazione.\nL'impianto che \u00e8 fornito di segnalamento di protezione e partenza, si presenta con due binari (dotati di pensiline) banalizzati (ossia bidirezionali) rispetto alle direzioni di marcia e che dispongono di doppia comunicazione da entrambi i lati, tuttavia il primo \u00e8 normalmente utilizzato per i treni diretti verso Mestre e Venezia, mentre il secondo \u00e8 normalmente utilizzato dai treni che vanno in direzione di Treviso e Udine, oppure Treviso e Calalzo o Belluno. Fino al 2005 esisteva un terzo binario di precedenza utilizzabile dai soli treni merci (e di cui oggi rimane solo la sede).\nNormalmente non esiste un Dirigente Movimento presente sul posto e l'impianto \u00e8 quindi telecomandato dal \"DCO Pontebbana\" di Mestre SCC, tuttavia l'impianto \u00e8 presenziabile in caso di necessit\u00e0.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate. Presso questa stazione fermano tutti i treni regionali, compresi quelli veloci, ad eccezione di due corse al giorno dirette a Calalzo.\nVenezia \u00e8 collegata con 54 corse al giorno nei feriali (circa 4 all'ora a partire dalle 5, con un \"buco\" tra le 10 e le 12 e una riduzione dopo le 21), che scendono a 43 nei sabati e a 31 nei festivi.\n54 sono anche le corse quotidiane nei giorni feriali verso Treviso (delle quali 12 hanno capolinea a Treviso C.le, 7 proseguono fino a Conegliano, 6 fino a Sacile, 17 fino a Udine, 12 fino a Trieste C.le), che scendono a 40 nei sabati (di cui 7 hanno capolinea a Treviso C.le, 6 proseguono fino a Conegliano, 5 fino a Sacile, 13 fino a Udine, 9 fino a Trieste C.le) e a 28 nei festivi (di cui nessuna ha capolinea a Treviso C.le, 6 proseguono fino a Conegliano, 2 fino a Sacile, 11 fino a Udine, 9 fino a Trieste C.le).\nServizi.\nIl gestore della stazione ha assegnato la categoria RFI \"silver\", cio\u00e8 come impianto medio per servizi metropolitani-regionali.\nLa stazione dispone di:"}
{"id": "1586152", "revid": "124123", "url": "https://it.wikipedia.org/wiki?curid=1586152", "title": "Morti nel 1144", "text": ""}
{"id": "1586155", "revid": "6923", "url": "https://it.wikipedia.org/wiki?curid=1586155", "title": "Honda CR-X del Sol", "text": ""}
{"id": "1586156", "revid": "124123", "url": "https://it.wikipedia.org/wiki?curid=1586156", "title": "Nati nel 1145", "text": ""}
{"id": "1586157", "revid": "124123", "url": "https://it.wikipedia.org/wiki?curid=1586157", "title": "Nati nel 1146", "text": ""}
{"id": "1586159", "revid": "2143966", "url": "https://it.wikipedia.org/wiki?curid=1586159", "title": "Stazione meteorologica di Trapani Birgi", "text": "La stazione meteorologica di Trapani Birgi \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa al circondario di Trapani.\nCaratteristiche.\nLa stazione meteorologica si trova nell'Italia insulare, in Sicilia, nel territorio del comune di Trapani, presso l'aeroporto di Trapani-Birgi, a 7 metri s.l.m. e alle coordinate geografiche .\nOltre a rilevare i dati 24 ore su 24 sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato al livello del mare, direzione e velocit\u00e0 del vento, quella di Trapani Birgi \u00e8 una delle sei stazioni del Servizio Meteorologico dell'Aeronautica Militare su un totale di otto stazioni italiane in cui vengono effettuate osservazioni in quota grazie ai radiosondaggi, con un almeno due lanci di palloni sonda al giorno (alle ore 0 e alle ore 12 UTC).\nPrima della sua attivazione, la stazione meteorologica di riferimento per il Servizio Meteorologico dell'Aeronautica Militare per la citt\u00e0 di Trapani si trovava presso il dismesso aeroporto di Chinisia, mentre i radiosondaggi venivano effettuati fino al 1960 presso la stazione aerologica di Messina. Oggi Trapani-Birgi \u00e8 riferimento del circondario mentre per la citt\u00e0 il riferimento \u00e8 la Stazione meteorologica di Trapani Centro.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +11,5\u00a0\u00b0C, mentre quella del mese pi\u00f9 caldo, agosto, \u00e8 di +25,5\u00a0\u00b0C; mediamente si contano zero giorni di gelo all'anno e 42 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono gli 0,0\u00a0\u00b0C del marzo 1987, del febbraio 1999 e del gennaio 2000 e i +44,0\u00a0\u00b0C dell'agosto 1999.\nLe precipitazioni medie annue si attestano a 496\u00a0mm, mediamente distribuite in 64 giorni di pioggia, con minimo in estate e picco massimo in autunno-inverno.\nL'umidit\u00e0 relativa media annua fa registrare il valore di 77,5 % con minimo di 72 % a giugno e massimo di 83 % a dicembre; mediamente si contano 6 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +11,6\u00a0\u00b0C; quella del mese pi\u00f9 caldo, agosto, \u00e8 di +25,2\u00a0\u00b0C. Nel medesimo trentennio, la temperatura minima assoluta ha toccato gli 0,0\u00a0\u00b0C nel gennaio e febbraio 1962 e nel marzo 1987 (media delle minime assolute annue di +1,9\u00a0\u00b0C), mentre la massima assoluta ha fatto registrare i +43,0\u00a0\u00b0C nel giugno 1982 (media delle massime assolute annue di +37,9\u00a0\u00b0C).\nLa nuvolosit\u00e0 media annua si attesta a 3,3 okta giornalieri, con minimo di 1,2 okta giornalieri a luglio e massimi di 4,6 okta giornalieri a gennaio e a febbraio.\nLe precipitazioni medie annue sono scarse, attorno ai 450\u00a0mm, distribuite mediamente in 62 giorni, con marcato minimo estivo e picco autunnale molto contenuto.\nL'umidit\u00e0 relativa media annua fa registrare il valore di 77,5% con minimi di 72% a giugno e a luglio e massimi di 82% a novembre, a dicembre e a gennaio.\nL'eliofania assoluta media annua si attesta a 7,3 ore giornaliere, con massimo di 11,2 ore giornaliere a luglio e minimo di 4,1 ore giornaliere a dicembre.\nLa pressione atmosferica media annua normalizzata al livello del mare \u00e8 di 1015,9 hPa, con massimi di 1017 hPa a gennaio, a settembre, a ottobre, a novembre e a dicembre e minimo di 1014 hPa ad aprile.\nIl vento presenta una velocit\u00e0 media annua di 5,5\u00a0m/s, con minimi di 4,9\u00a0m/s a giugno e ad agosto e massimo di 6\u00a0m/s a febbraio.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate. La massima assoluta del periodo esaminato di +44,0\u00a0\u00b0C risale all'agosto 1999, mentre la minima assoluta di -0,2\u00a0\u00b0C \u00e8 del febbraio 2008."}
{"id": "1586162", "revid": "767487", "url": "https://it.wikipedia.org/wiki?curid=1586162", "title": "Roberto Amodio", "text": "Carriera.\nGiocatore.\nGli inizi e l'esordio in Serie A.\nCresce calcisticamente nelle giovanili del . Dopo una breve esperienza in Serie C2 con il Messina, esordisce in Serie A con i partenopei nella stagione 1981-1982. Nell'estate del 1983 passa alla Cavese, in Serie B, e disputa un ottimo campionato.\nIl trasferimento all'Avellino.\nIngaggiato dall', torna a giocare in Serie A dopo un anno. Nella squadra biancoverde ricopre un ruolo fondamentale, divenendo ben presto un pilastro della formazione irpina. Disputa 5 campionati di Serie A (segnando due gol, il 2 dicembre 1984 in Torino-Avellino 3-1 ed il 1\u00ba dicembre 1985 in Avellino-Atalanta 1-0) e uno di Serie B. Nell'estate del 1990 la societ\u00e0 campana decide di metterlo sul mercato. Lascia quindi la squadra mentre \u00e8 quarto di tutti i tempi per numero di presenze con i biancoverdi, 176.\nLa parentesi in Puglia con Lecce e Taranto.\nNel 1990 ritorna a giocare in Serie A. Infatti passa a titolo definitivo al allenato da Zbigniew Boniek. Nonostante disputi un buon campionato da titolare, la squadra si classifica al quindicesimo posto e quindi retrocede in cadetteria. Con i giallorossi gioca in Serie B l'anno seguente, poi viene acquistato a titolo definitivo dal e disputa sempre la Serie B, ma alla fine della stagione 1992-1993 gli ionici retrocedono in Serie C1.\nGli anni alla Juve Stabia ed il ritiro.\nNel 1993 si trasferisce alla , in Serie C1. Indossa la fascia di capitano della squadra della sua citt\u00e0, con cui sfiora pi\u00f9 volte la promozione in Serie B e di cui veste la maglia fino al 1999. Negli anni seguenti gioca con altre squadre della Campania, prima con l'Avellino, dove ritorna per una breve parentesi, e poi con la Turris, dove chiude la carriera di calciatore professionista nel 2000.\nDirigente.\nHa ricoperto il ruolo di direttore sportivo del e poi il ruolo di amministratore unico e direttore generale della Juve Stabia. Il 10 ottobre 2011 si dimette dall'incarico di dirigente sportivo della societ\u00e0 stabiese."}
{"id": "1586167", "revid": "599013", "url": "https://it.wikipedia.org/wiki?curid=1586167", "title": "Adalino Mealli", "text": "Professionista tra il 1934 e il 1947.\nCarriera.\nCorse per la Legnano, la Wolsit-Binda, la Vigor e la Lygie. Nel 1934 vinse due tappe al Giro del Lazio, la Coppa Zucchi e la sesta tappa del Giro di Svizzera, da Berna a Basilea. L'anno successivo vinse la quinta tappa del Giro di Svizzera, da Ginevra a Berna, mentre nel 1936 vinse una tappa del Giro delle Quattro Provincie. Partecip\u00f2 a quattro edizioni del Giro d'Italia tra il 1934 e il 1937, classificandosi quarto nel 1936."}
{"id": "1586172", "revid": "1086846", "url": "https://it.wikipedia.org/wiki?curid=1586172", "title": "Serie B 1948-1949", "text": "La Serie B 1948-1949 fu la 17\u00aa edizione dalla manifestazione e la terza organizzata dalla Lega Calcio.\nStagione.\nAvvenimenti.\nNel lungo torneo del ritorno al girone unico si registr\u00f2 l'affermazione del . I lariani conquistarono la promozione in Serie A con quattro giornate d'anticipo, accompagnati dal . Fondamentale per entrambe le formazioni fu la giornata del 5 giugno: i lagunari sconfissero il , mentre il Como vinse a Sesto San Giovanni. Questi risultati consegnarono la matematica certezza della vittoria del campionato ai lombardi e due punti fondamentali per la sua classifica al Venezia, che termin\u00f2 la stagione a una lunghezza dallo stesso Vicenza. L'altra rivale per la promozione, il , aveva gi\u00e0 mostrato segni di cedimento e termin\u00f2 al quinto posto. Un ottimo finale della le garant\u00ec la permanenza in B, mentre fu vano il tentativo di recupero del , retrocesso in C insieme a e . Lo spareggio-salvezza tra lo e il premi\u00f2 i liguri.\nClassifica finale.\nLegenda:\nRegolamento:\nNote:"}
{"id": "1586174", "revid": "124783088", "url": "https://it.wikipedia.org/wiki?curid=1586174", "title": "Cristoforo Astengo", "text": "Biografia.\nCristoforo Astengo - conosciuto dai familiari e dagli amici col nome di \"Cristof\u00ecn\" - nacque il 17 novembre 1885 a Savona, figlio di Agostino Astengo e Antonietta Della Piane. Avvocato e capo spirituale del Partito d'Azione di Savona.\nDalla prima guerra mondiale al 25 luglio 1943.\nUfficiale di fanteria, combattente della prima guerra mondiale, decorato due volte (1916) con medaglia d'argento al valor militare sul Carso.\nNel 1919 prese parte alla fondazione della sezione Savonese dell'Associazione Italiana Combattenti, di cui fu Presidente tra il 7 luglio 1921 e il 14 ottobre 1922. Si scontr\u00f2 pi\u00f9 volte con Francesco Amilcare Dupanloup anch'esso membro dell'associazione e capo dello squadrismo savonese.\nStrenuo oppositore del regime fascista, fu legato da grande amicizia ad Alessandro Pertini, di cui fu maestro e ispiratore politico.\nIl 5 novembre del 1925 gli squadristi gli devastarono lo studio in piazza della Maddalena. Nel settembre del 1939 fu poi aggredito e picchiato dai fascisti mentre si trovava al Caff\u00e8 Chianale in corso Italia.\nDurante il ventennio dovette sopportare numerose angherie e umiliazioni. Molti clienti lo snobbarono a causa delle sue idee antifasciste. Fu schedato antifascista dal 1933.\nInsieme al suo grande amico Ferruccio Parri e con Riccardo Bauer ed Ernesto Rossi negli anni Trenta milit\u00f2 tra le file di \"Giustizia e Libert\u00e0\".\nTra il 1942 ed il 1943 attorno alla figura dell'avvocato Cristoforo Astengo nacque a Savona il Partito d'Azione clandestino, cui aderirono diversi noti professionisti cittadini.\nPer il suo atteggiamento politico, con un decreto del 1940 venne rimosso dal grado di maggiore dell'Esercito Italiano.\nDal 25 luglio 1943 al Convegno di Valcasotto.\nSuccessivamente alla caduta di Benito Mussolini del 25 luglio 1943, il 26 luglio a Savona avvennero manifestazioni popolari spontanee contro il regime. Nella prima mattinata gli operai della \"Scarpa &amp; Magnano\" e dell'ILVA di Savona, diedero inizio ad uno sciopero imponente, al quale nelle strade si unirono numerosi cittadini dei vari strati sociali. In citt\u00e0 la quasi totalit\u00e0 della popolazione si rivers\u00f2 in strada e nelle piazze. La collera popolare del 26 luglio distrusse le icone del ventennio e diede l'assalto al palazzo della federazione fascista ed al carcere di Sant'Agostino di Savona, dove erano rinchiusi diversi detenuti politici.\nVennero date alle fiamme emblemi, vessilli e simboli del fascio; l'autorit\u00e0 invi\u00f2 per controllare la situazione alcuni plotoni di soldati in assetto da guerra, ma questi non eseguirono particolari interventi e, anzi, in diversi casi fraternizzarono con i manifestanti. La giornata fu segnata dall'uccisione, in corso Vittorio Veneto, di due donne, Lina Castelli e Maria Pescio, colpite dai proiettili sparati dalle mitragliatrici della Milizia Portuaria. In segno di protesta per quelle due morti, la mattina del 27 luglio si tenne un comizio in piazza Mameli, nel corso del quale presero la parola l'avvocato Alberto Campanile, l'avvocato Cristoforo Astengo e l'operaio Piero Molinari.\nDopo l'armistizio dell'8 settembre 1943, ebbe un ruolo rilevante nell'attivazione della Resistenza in Liguria e delle formazioni partigiane della Val Casotto.\nFrattanto gi\u00e0 nella mattinata del 9 si riuniva febbrilmente nella sede dell'Associazione Combattenti di Savona (da poco presieduta dall'avv. Cristoforo Astengo) il Comitato d'Azione Antifascista.\nDal Convegno di Valcasotto all'arresto.\nIl 23 ottobre si diedero convegno a Valcasotto i maggiori esponenti ed intellettuali del Piemonte e della Liguria che avevano aderito al movimento di resistenza. Nell'incontro, svoltosi il successivo giorno 24 presso la \u00abTrattoria Croce Rossa\u00bb, i delegati regionali del Comitato di Liberazione Nazionale, tutte persone coraggiose e di grande levatura politica, decisero all'unisono di prodigarsi in ogni modo possibile per il Gruppo partigiano della Valle all'unico scopo di scacciare gli invasori germanici e riconquistare la libert\u00e0 negata.\nTra i partecipanti alla storica riunione figurarono, oltre a Cristoforo Astengo:\nValcasotto divenne l'icona di vasta parte della Resistenza ligure e piemontese.\nA Valcasotto vennero concepite e ufficialmente riconosciute il 24 ottobre 1943 le prime formazioni che successivamente confluirono in un'unit\u00e0 destinata a contribuire in modo determinante alla guerra di liberazione nazionale, il \u00ab1\u00ba Gruppo Divisioni Alpine\u00bb.\nIl 25 ottobre in serata, di ritorno da Valcasotto in treno, per colpa del sonno, Astengo non si rese conto di avere gi\u00e0 superato la stazione di Santuario (frazione di Savona), dove era previsto che scendesse per evitare i controlli nazifascisti. Dovette, pertanto, giungere alla stazione di Savona, dove per\u00f2 fu identificato ed immediatamente tratto in arresto dai fascisti, guidati da Luigi Possenti.\nDall'arresto alla fucilazione.\nFu imprigionato dapprima nelle carceri di Savona ma una settimana dopo venne condotto a Genova, venendo rinchiuso nel penitenziario di Marassi.Nei giorni successivi fu interrogato alla \"Casa dello studente\".\nSi trovava ancora recluso a Genova allorch\u00e9, la sera del 23 dicembre, una mano ignota lanci\u00f2 un ordigno esplosivo all'interno della Trattoria della Stazione in via XX Settembre a Savona, dove, in quel momento, si trovavano alcuni iscritti al Partito Fascista Repubblicano e alcuni militari tedeschi. Lo scoppio che si verific\u00f2 caus\u00f2 il decesso di sette persone: tre di esse morirono sul colpo (il fascista Ferro Bovo, il barista Agostino Zanibone e la casalinga Francesca Alessandria), due nel corso di quella notte all'Ospedale San Paolo di Savona (la casalinga Luigia Baldissone e l'operaio Azelio Menicagli), una il 30 dicembre (il commerciante Giacomo Terrile) e la settima il 24 marzo successivo (il sergente maggiore della II Legione Contraerea di Savona Giovanni Vicalvi, morto a Parma a seguito delle ferite riportate). L'esplosione caus\u00f2 inoltre il ferimento di altre undici persone, tra cui l'ex squadrista Pietro Bonetto, il fascista Pio De Marzi ed il soldato tedesco Alberto Moser.\nA seguito di quell'attentato fu decisa un'immediata rappresaglia. Il 24 e 25 dicembre infatti parecchi prigionieri politici affollavano le carceri di Sant'Agostino, le camere di sicurezza della Questura, le celle dei carabinieri e della milizia.\nL'avvocato Astengo fu ricondotto subito a Savona dalle carceri di Marassi a Genova, mentre a Finale Ligure il collega Avv. Renato Vuillermin, rientrato a casa dopo aver assistito alla Messa di Natale, venne arrestato dall'Ufficio politico investigativo della milizia.\nLa notte di Natale ed il mattino dopo, nella Federazione savonese i capi fascisti si riunirono per decidere i \u201cprovvedimenti da adottare\u201d.\nErano quasi le ore 5 del 27 dicembre, quando sette arrestati furono prelevati dal carcere di S. Agostino e portati con un cellulare della Questura, nella caserma della Milizia di Corso Agostino Ricci, in cui si tenne di nuovo una \"seduta straordinaria\" di un presunto tribunale militare.\n\"Ritenendo superfluo perdere tempo con interrogatori e formalit\u00e0, essendo a tutti noti i crimini dei detenuti, mandanti morali degli assassini\", la condanna disposta fu pena di morte mediante fucilazione con esecuzione immediata.\nUn'ora dopo i martiri furono condotti al forte della Madonna degli Angeli, dove si trovavano ad attenderli un plotone di esecuzione formato da 40 repubblichini, comandati dal Capo Manipolo della Milizia volontaria per la sicurezza nazionale Bruno Messa. Prima dell'esecuzione il Seniore della Milizia Rosario Previtera non manc\u00f2 di rivolgere ancora pesanti ingiurie verso i sette, che furono costretti a girare la schiena al plotone:\n\"Cos\u00ec devono crepare i traditori! Vi daremo tanto piombo da far capire a tutti i savonesi come devono comportarsi se vogliono vivere!\"\nDopo queste parole Previtera sollecit\u00f2 Messa a procedere. Tre militi spararono raffiche di mitra sui sette.\nI trucidati furono:\nAstengo, Calcagno, Rebagliati furono abbattuti con gli altri ma soltanto feriti: il brigadiere di P. P. Cardurani li fin\u00ec a colpi di pistola.\nIn segno di protesta verso l'efferata esecuzione, le maestranze delle fabbriche di Savona e di Vado Ligure trovarono il coraggio di entrare in stato di sciopero, seppure in forma limitata.\nLa memoria di Cristoforo Astengo.\nA Cristoforo Astengo sono state intitolate, a Savona, una via, a seguito della delibera della Giunta Municipale del 2 luglio 1945, e una scuola elementare. Fu decorato alla memoria con medaglia d'argento al v.m..\nAnche un'unit\u00e0 partigiana assunse il suo nome: Brigata GL Cristoforo Astengo.\nIl 17 novembre 2013, nell'abitazione di Francesco Bruzzone, che fu Prefetto di Savona nei mesi immediatamente successivi alla Liberazione, lo studioso savonese Giuseppe Milazzo ha ritrovato le lettere che Cristoforo Astengo aveva scritto nel carcere di Marassi e che aveva segretamente inviato ai suoi fratelli Giuseppe ed Ernesto tra il 2 novembre ed il 26 dicembre 1943. La notizia del ritrovamento \u00e8 stata data il successivo 20 novembre con un articolo pubblicato sulla pagina della cronaca di Savona dei quotidiani \"La Stampa\" e \"Il Secolo XIX\"."}
{"id": "1586177", "revid": "124123", "url": "https://it.wikipedia.org/wiki?curid=1586177", "title": "Morti nel 1165", "text": ""}
{"id": "1586180", "revid": "124123", "url": "https://it.wikipedia.org/wiki?curid=1586180", "title": "Morti nel 1167", "text": ""}
{"id": "1586181", "revid": "124123", "url": "https://it.wikipedia.org/wiki?curid=1586181", "title": "Morti nel 1173", "text": ""}
{"id": "1586182", "revid": "1568601", "url": "https://it.wikipedia.org/wiki?curid=1586182", "title": "Monti del Bajkal", "text": "I monti del Bajkal (in russo \u0411\u0430\u0439\u043a\u0430\u043b\u044c\u0441\u043a\u0438\u0439 \u0425\u0440\u0435\u0431\u0435\u0442, \"Bajkal'skij Chrebet\") sono una piccola catena montuosa della Russia siberiana orientale (Oblast' di Irkutsk e Repubblica Autonoma della Buriazia), allungata per circa 300 km lungo la sponda nord-occidentale del lago Bajkal dal quale prendono il nome. Culminano a 2.572 metri s.l.m. nel monte \"\u010cerskogo\" (\u0427\u0435\u0440\u0441\u043a\u043e\u0433\u043e).\nSono coperti dalla foresta boreale di conifere o dalla steppa boscosa fino a circa 1.400 metri di quota, mentre al di sopra si sviluppa la tundra alpina.\nI monti del Bajkal racchiudono le sorgenti della Lena, uno dei maggiori fiumi siberiani, e quelle della Kirenga, un suo importante affluente nell'alto corso."}
{"id": "1586183", "revid": "124123", "url": "https://it.wikipedia.org/wiki?curid=1586183", "title": "Morti nel 1177", "text": ""}
{"id": "1586184", "revid": "124123", "url": "https://it.wikipedia.org/wiki?curid=1586184", "title": "Morti nel 118", "text": ""}
{"id": "1586185", "revid": "124123", "url": "https://it.wikipedia.org/wiki?curid=1586185", "title": "Morti nel 1181", "text": ""}
{"id": "1586194", "revid": "6923", "url": "https://it.wikipedia.org/wiki?curid=1586194", "title": "Johann Baptist Jordan", "text": "\u00c8 venerato come beato dalla Chiesa cattolica.\nBiografia.\nDopo essere stato ordinato sacerdote il 21 luglio 1878, si rec\u00f2 dapprima a Roma e successivamente nel centro di studio dei Maroniti ad Ain Warqa in Libano per studiare le lingue orientali. \nDopo aver compiuto un pellegrinaggio in Terra Santa, torn\u00f2 a Roma, dove fond\u00f2 l'8 dicembre 1881 la Societ\u00e0 del Divin Salvatore (Salvatoriani) e nel 1888 a Tivoli, con la baronessa Therese von W\u00fcllenweber, il ramo femminile della congregazione.\nIl 13 dicembre 1893, la Congregazione di Propaganda Fide affid\u00f2 ai salvatoriani la Prefettura apostolica della missione di Assam in India. Nel primo Capitolo Generale della Societ\u00e0 del Divin Salvatore, nel 1902, padre Francesco Maria della Croce fu eletto Superiore generale a vita. Nel 1915 si trasfer\u00ec a Friburgo, in Svizzera, dove si spense l'8 settembre 1918 a Tafers.\nCulto.\nNel 1956 i suoi resti mortali furono traslati a Roma, nella cappella della Casa Generalizia.\nIl 14 gennaio 2011 \u00e8 stato promulgato il decreto sull\u2019eroicit\u00e0 delle sue virt\u00f9. Il 19 giugno 2020, invece, papa Francesco ha autorizzato il decreto relativo a un miracolo ottenuto per sua intercessione.\n\u00c8 stato proclamato beato il 15 maggio 2021 presso la basilica di San Giovanni in Laterano dal vicario generale di Sua Santit\u00e0 per la diocesi di Roma Angelo De Donatis in rappresentanza del pontefice.\nLa memoria liturgica \u00e8 stata fissata al 21 luglio, giorno anniversario della sua ordinazione sacerdotale."}
{"id": "1586197", "revid": "1498232", "url": "https://it.wikipedia.org/wiki?curid=1586197", "title": "Andrea Vianello", "text": "Biografia.\nNipote del cantante Edoardo Vianello, del poeta Alberto Vianello e dell'attore Raimondo Vianello (rispettivamente cugino del padre, nonno e zio diretto), intraprende la sua carriera nel 1992 collaborando con lo zio alla stesura dei testi dell'album \"Vivere insieme\". Esordisce alla radio sul GR1 nei primi anni novanta, per arrivare alla conduzione del programma di approfondimento \"Radio anch'io\". Nel 1993 vinse l\"'Oscar del giornalismo\", e nel 1997 il Premio Saint-Vincent per il giornalismo.\nNel 1999 esordisce in televisione conducendo su Rai 2 il programma \"Tele anch'io\", ispirato alla trasmissione radiofonica \"Radio anch'io\". Su Rai 3 conduce, dal 2001, la trasmissione \"Enigma\" (che nel 2004 ceder\u00e0 a Corrado Augias). Dal 2004 conduce \"Mi manda Raitre\". Nel 2009 pubblica il libro Assurdo Italia, Storie incredibili ma vere di un paese paradossale (Baldini Castoldi Dalai). Dal 2010 con la chiusura di \"Mi manda Raitre\" (che ritorner\u00e0 nel marzo 2011 con la conduzione di Edoardo Camurri) passa a condurre il nuovo programma mattutino \"Agor\u00e0\".\nDal 29 novembre 2012 al 18 febbraio 2016 \u00e8 direttore di Rai 3, ruolo che assume operativamente dal 1\u00ba gennaio 2013. Qualche mese dopo Vianello passer\u00e0 in organico al TG2 per assumere il ruolo di editorialista. Da luglio 2017 \u00e8 vicedirettore di Rai 1 con delega ai programmi d'attualit\u00e0, di costume e ai format innovativi di genere informativo. Nel gennaio 2020 pubblica il libro \"Ogni parola che sapevo\", raccontando una drammatica vicenda: il 2 febbraio 2019 \u00e8 stato colpito da un'ischemia cerebrale, che gli ha tolto temporaneamente la capacit\u00e0 del linguaggio, recuperato dopo lunghe terapie riabilitative.\nIl 29 luglio 2020 viene nominato, all'unanimit\u00e0, alla direzione di Rai News 24 al posto di Antonio Di Bella.\nIl 18 novembre 2021 viene nominato alla direzione di Rai Radio 1, Rai Radio 1 Sport, del Giornale Radio Rai e di Rai Gr Parlamento al posto di Simona Sala."}
{"id": "1586199", "revid": "124123", "url": "https://it.wikipedia.org/wiki?curid=1586199", "title": "Nati nel 1224", "text": ""}
{"id": "1586200", "revid": "124123", "url": "https://it.wikipedia.org/wiki?curid=1586200", "title": "Nati nel 1227", "text": ""}
{"id": "1586201", "revid": "124123", "url": "https://it.wikipedia.org/wiki?curid=1586201", "title": "Nati nel 1228", "text": ""}
{"id": "1586202", "revid": "124241757", "url": "https://it.wikipedia.org/wiki?curid=1586202", "title": "Nefrite (minerale)", "text": "La giada nefrite \u00e8 un minerale il cui nome deriva dal greco \"nephron\", cio\u00e8 rene, a causa del suo utilizzo nell'antichit\u00e0 come amuleto nei confronti delle malattie dei reni.\nSi tratta di una variet\u00e0 di actinolite che pu\u00f2 presentarsi in moltissimi colori: giallastro, bruno, rossastro ma anche bianco o grigio, ma la pi\u00f9 pregiata \u00e8 la qualit\u00e0 verde. Pu\u00f2 infine presentarsi maculata o striata.\nCon una lucentezza assolutamente simile a quella della giadeite, una durezza comparabile e una gamma di colori simile, viene con questa facilmente confusa e comunemente indicata col termine generico di giada.\nQuando forma aggregati microcristallini ha una struttura fibrosa (come l'actinolite) che, unita all'elevata durezza, la rende ancora pi\u00f9 tenace della giadeite. Quando invece \u00e8 monocristallina \u00e8 fragile.\nUtilizzo.\nHa il medesimo impiego della giadeite, con la quale viene frequentemente confusa e genericamente commercializzata come \"giada\".\nImitazioni.\nVengono realizzate triplette costituite da due cabochon incollati su una lamina di giada, utilizzando un collante di colore verde che rende il falso di difficile riconoscimento.\nSi ricorre talvolta anche a colorazioni artificiali che ne migliorano l'aspetto."}
{"id": "1586204", "revid": "2143966", "url": "https://it.wikipedia.org/wiki?curid=1586204", "title": "Stazione meteorologica di Messina", "text": "La stazione meteorologica di Messina \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Messina.\nStoria.\nLa stazione meteorologica si trova nell'attuale ubicazione dal 1909 presso l'edificio dell'Osservatorio, che venne costruito dopo il terremoto del 1908 sulla collina dell'Andria.\nInizialmente la sede ospitava l'Osservatorio Scientifico Sperimentale di Meteorologia Aeronautica, per poi passare alle dipendenze del Centro di Meteorologia e Climatologia Aeronautica.\nOriginariamente presso la stazione meteorologica venivano effettuati anche i radiosondaggi fino al 1961, anno di attivazione della stazione meteorologica di Trapani Birgi presso l'omonimo aeroporto, che da quel momento in poi divenne la sede per i rilevamenti meteorologici e climatici in quota.\nI dati rilevati sono stati pubblicati per molti anni negli annali idrologici del Compartimento di Palermo.\nCaratteristiche.\nLa stazione meteorologica si trova nell'Italia insulare, in Sicilia, nel comune di Messina, a 59 metri s.l.m. e alle coordinate geografiche .\nOltre a rilevare i dati relativi allo stato del cielo (nuvolosit\u00e0 in chiaro) e a temperatura, precipitazioni, pressione atmosferica con valore normalizzato al livello del mare, umidit\u00e0 relativa, eliofania, direzione e velocit\u00e0 del vento, la stazione riceve anche i dati rilevati da una boa, collocata nella acque dello Stretto di Messina, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento): i suddetti dati vengono trasmessi dall'osservatorio meteorologico unitamente ai bollettini orari relativi alle condizioni atmosferische (METAR e SYNOP).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media dei mesi pi\u00f9 freddi, gennaio e febbraio, \u00e8 di +12,3\u00a0\u00b0C, mentre quella del mese pi\u00f9 caldo, agosto, \u00e8 di +27,4\u00a0\u00b0C; mediamente si contano zero giorni di gelo all'anno e 42 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i +0,7\u00a0\u00b0C del marzo 1987 e i +43,6\u00a0\u00b0C del luglio 1998.\nLe precipitazioni medie annue si attestano a 847\u00a0mm, mediamente distribuite in 87 giorni di pioggia, con minimo in estate, picco massimo in inverno e massimo secondario in autunno.\nL'umidit\u00e0 relativa media annua fa registrare il valore di 69,1 % con minimi di 64 % a giugno e a luglio e massimo di 74 % a novembre; mediamente si contano zero giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +12,2\u00a0\u00b0C; quella del mese pi\u00f9 caldo, agosto, \u00e8 di circa +26,7\u00a0\u00b0C. Da segnalare, la temperatura media annua superiore ai +18,5\u00a0\u00b0C, che costituisce uno dei valori pi\u00f9 elevati di questo parametro nell'intero territorio nazionale italiano. Nel medesimo trentennio, la temperatura minima assoluta ha toccato i +0,2\u00a0\u00b0C nel gennaio 1962 (media delle minime assolute annue di +3,6\u00a0\u00b0C), mentre la massima assoluta ha fatto registrare i +40,2\u00a0\u00b0C nel luglio 1987 (media delle massime assolute annue di +35,5\u00a0\u00b0C).\nLa nuvolosit\u00e0 media annua si attesta a 4 okta giornalieri, con minimo di 1,9 okta a luglio e massimo di 5,4 okta a gennaio.\nLe precipitazioni medie annue superano gli 800\u00a0mm, distribuite mediamente in 87 giorni, con minimo estivo e picco in autunno-inverno.\nL'umidit\u00e0 relativa media annua fa registrare il valore di 68,9% con minimo di 63% a luglio e massimo di 74% a dicembre.\nL'eliofania assoluta media annua si attesta a 6,8 ore giornaliere, con massimo di 10,7 ore giornaliere a luglio e minimo di 3,6 ore giornaliere a dicembre.\nLa pressione atmosferica media annua normalizzata al livello del mare \u00e8 di 1015,3 hPa, con massimo di 1017 hPa ad ottobre e minimo di 1013 hPa ad aprile.\nIl vento presenta una velocit\u00e0 media annua di 3,8\u00a0m/s, con minimi di 3,4\u00a0m/s a luglio e ad agosto e massimi di 4,2\u00a0m/s a marzo e ad aprile; le direzioni prevalenti sono di maestrale tra dicembre ed aprile, di grecale tra maggio e settembre, di libeccio ad ottobre e a novembre.\nDati climatologici 1951-1980.\nNel trentennio 1951-1980 la temperatura media del mese pi\u00f9 freddo, gennaio, si attesta a circa +11,8\u00a0\u00b0C; quella del mese pi\u00f9 caldo, agosto, \u00e8 di +26,2\u00a0\u00b0C.\nNel medesimo trentennio, la temperatura minima assoluta ha toccato i +0,2\u00a0\u00b0C nel gennaio 1962, mentre la massima assoluta ha fatto registrare i +39,0\u00a0\u00b0C nell'agosto 1957.\nValori estremi.\nTemperature estreme mensili dal 1909 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1909 ad oggi. Nel periodo esaminato, la temperatura minima assoluta ha toccato i -0,2\u00a0\u00b0C nel marzo 1949, mentre la massima assoluta raggiunta \u00e8 stata di +43,6\u00a0\u00b0C nel luglio 1998 (nel giugno 2007 il secondo valore assoluto con +43,4\u00a0\u00b0C).\nMedie climatiche aerologiche ufficiali.\nNelle tabelle sottostanti sono riportate le medie climatiche registrate dalla stazione aerologica fino al 1960, prima che il servizio radiosondaggi venisse trasferito presso la stazione meteorologica di Trapani Birgi."}
{"id": "1586207", "revid": "438678", "url": "https://it.wikipedia.org/wiki?curid=1586207", "title": "Una romantica avventura", "text": "Una romantica avventura \u00e8 un film drammatico del 1940 diretto da Mario Camerini.\nHa fatto parte della selezione italiana alla Mostra di Venezia di quell'anno.\nTrama.\nIn una localit\u00e0 sul Lago Maggiore, la giovane campagnola Anna Berra, che tutti chiamano Annetta, incontra casualmente un conte che, credendo di aver tradito i suoi compagni impegnati in un'attivit\u00e0 risorgimentale, sta per togliersi la vita e lo dissuade da tale proposito. Quando il nobile viene a sapere che invece i suoi compagni sono in salvo, riconoscente, promette ad Annetta di condurla ad un fastoso ballo previsto per quella stessa sera nella sua villa, e qui danza con lei tutta la notte, al termine della quale le regala un medaglione.\nAnnetta, bench\u00e9 fidanzata con Luigi, un giovane del luogo arricchitosi con la gestione di una fornace ed innamorato di lei, \u00e8 travolta dalla passione per il conte e per l'ambiente fastoso e scintillante in cui per una volta ha potuto entrare. Anche il conte \u00e8 attratto da Annetta, ma quando viene a sapere del suo fidanzamento con Luigi a cui \u00e8 legato da amicizia e che proprio la sera del ballo ha svolto per lui una rischiosa missione, spegne ogni speranza della giovane e parte per l'estero. Molti mesi dopo, messa di fronte all'impossibilit\u00e0 di realizzare i suoi sogni, Annetta, rassegnata, accetta il matrimonio con un uomo che non ama.\nPassano vent'anni. Una sera Annetta e Luigi aspettano che la loro figlia Angioletta torni dal matrimonio con Luciano, con cui si \u00e8 sposata nonostante l'opposizione della madre. Luigi, invece, non si \u00e8 opposto ai sentimenti della figlia perch\u00e9 vuole per lei un'unione diversa da quella fredda ed arida vissuta con Annetta. Di fronte alla felicit\u00e0 della figlia, Annetta finalmente comprende il valore dell'affetto di Luigi che non \u00e8 mai venuto meno per tutto il tempo della loro unione. Gli chiede perdono per non aver compreso il valore dei suoi sentimenti e getta nel fuoco il medaglione che ha conservato come ricordo del suo sogno.\nDifferenze tra racconto e film.\nIl titolo del racconto di Hardy che \u00e8 all'origine del film \u00e8 stato in diversi casi riportato in modo errato. Gi\u00e0 nei primi articoli dei periodici che seguirono le riprese - come ad esempio il n. 199 del giugno 1940 del mensile \"L'eco del cinema\" - esso viene descritto come \"The Loves of Margery\", anche se con il progredire della lavorazione il film venne poi presentato con suo titolo definitivo. Savio, nel suo \"Ma l'amore no\", e Sergio Grmek Germani nella sua monografia su Camerini citano anch'essi questo titolo. Invece, come ha osservato Tullio Kezich nella prefazione all'edizione italiana della novella dello scrittore inglese - riportata in bibliografia - questo titolo non esiste tra le opere di Hardy, mentre il racconto da cui fu tratto il film \u00e8, in realt\u00e0, \"The Romantic Adventures of a Milkmaid\" (\"Le romantiche avventure di una lattaia\"), pubblicato nel 1883.\nIl racconto di Hardy non \u00e8 citato come soggetto ispiratore del film nei titoli di testa. Era infatti impossibile proporre una fonte inglese in un periodo in cui l'Italia era in guerra contro la Gran Bretagna. Ci\u00f2 rese indispensabile anche un'ambientazione del tutto diversa, per cui la vicenda fu trasferita dalla campagna inglese della seconda met\u00e0 dell'Ottocento a quella lombardo - piemontese del 1830 - 1850. Inoltre la novella originale era priva di qualsiasi accenno ad aspetti politici, mentre nel film si fa riferimento ai primi moti risorgimentali, anche se molto di sfuggita per non evocare sentimenti antitedeschi, il che avrebbe provocato problemi con la censura. Difficile equilibrio tra affermazione della storia italiana e prudenza verso l'alleato tedesco che riguarder\u00e0 in quegli anni diversi film (ad esempio \"Piccolo mondo antico\"). Nell'opera di Hardy, infine, il nobile non \u00e8 un conte, ma un barone, ed il mitico ballo che far\u00e0 sognare la protagonista (Annetta invece di Margery) non \u00e8 un valzer, bens\u00ec una polka.\nProduzione.\n\"Una romantica avventura\" \u00e8 tratto da un racconto del narratore inglese Thomas Hardy. \u00c8 il secondo film diretto da Camerini nel 1940 (l'altro fu \"Centomila dollari\"), prodotto dalla ENIC, in collaborazione con Amato, secondo una prassi di co-produzione instaurata dall'ENIC stessa all'inizio degli anni quaranta.\nLa proposta di trasferire al cinema il racconto di Hardy alla cui riduzione lavor\u00f2, in particolare, Ivo Perilli (che nei titoli di testa venne poi accreditato come autore dell'adattamento, ma non della sceneggiatura) fu, secondo le sue dichiarazioni, della stessa protagonista Assia Noris: \u00abPerilli mi ha fatto leggere il libro e mi \u00e8 piaciuto moltissimo, ma era inglese e non si poteva fare per via della guerra. Per superare questo blocco abbiamo fatto una cosa prettamente italiana, con la Carboneria. Camerini non voleva sentir parlare di questo film e ci ho messo tre anni a convincerlo...\u00bb. Il regista, tuttavia, partecip\u00f2 assai poco al lavoro di sceneggiatura che fu svolto quasi per intero da Mario Soldati e da Renato Castellani. Alla sceneggiatura, parteciparono anche Gaspare Cataldo, curando in particolare i dialoghi e, secondo alcune fonti, anche, non accreditato, Giulio Morelli.\nLa lavorazione della pellicola dur\u00f2 poco pi\u00f9 di due mesi, con inizio nella prima met\u00e0 di giugno e conclusione ai primi di agosto del 1940. Le riprese furono effettuate a Cinecitt\u00e0 nel teatro di posa n. 8, mentre per gli esterni la troupe si trasfer\u00ec a Villa Crespi sul lago d'Orta.\nL'interprete principale Assia Noris, gi\u00e0 legata a Roberto Rossellini, si era sposata da poco con Mario Camerini, tanto che si parl\u00f2 del film come di un \"regalo di nozze\" del regista alla sua neo moglie. La Noris \u00e8 qui diretta per l'ottava volta da Camerini che le fa interpretare ben tre ruoli: quello della romantica campagnola Annetta innamorata del bel conte patriota che la conduce ad un ballo meraviglioso, quello di Annetta vent'anni dopo, ingrigita dal tempo e dalla nostalgia per quella \"romantica avventura\", e quello di sua figlia Angioletta che sposa Luciano, il giovane che ama, interpretato in un ruolo di pochi istanti, da un quasi esordiente Massimo Girotti, qui al suo secondo film e poco prima di essere protagonista del \"kolossal\" di Blasetti \"La corona di ferro\" con cui divent\u00f2 uno dei divi di Cinecitt\u00e0. Per quanto riguarda il cast tecnico, da segnalare che il direttore della fotografia, Arturo Gallea, ricevette per \"Una romantica avventura\" uno dei premi che il Minculpop destinava annualmente ai collaboratori tecnici della cinematografia italiana.\nCamerini attribu\u00ec merito della qualit\u00e0 del film anche alla musica scritta da Alessandro Cicognini che accompagna tutta la vicenda, toccando il massimo nella scena del ballo alla villa. \u00abCredo - ha detto il regista - che in questo film ebbe un certo peso anche la musica di Cicognini. Era talmente bella che gli dissi di mettere questa musica sempre e lui ha messo questa musica in tutto il film sempre con la stessa melodia\u00bb, mentre Cicognini ricorda che \u00abil valzer divent\u00f2 molto popolare indipendentemente dal film, ma nessuno pens\u00f2 di farne una canzone perch\u00e9 la parole sono state messe in un secondo tempo\u00bb. Quanto alla scena del ballo, nella quale furono impiegati molti ballerini della Scala, le riprese durarono per circa 12 giorni, portando allo sfinimento molti dei protagonisti\nAccoglienza.\nMalumori a Venezia.\n\"Una romantica avventura\" fece parte della selezione italiana alla 8\u00aa Mostra del cinema di Venezia del 1940, che, a causa del clima bellico, abbandon\u00f2 la fastosa scenografia del Lido per trasferirsi alla sala cinematografica \"San Marco\" con una partecipazione ridotta di fatto soltanto ad Italia e Germania, tanto che la manifestazione fu denominata, appunto, \"Mostra italo - tedesca\". Il film di Camerini fu proiettato la sera del 6 settembre 1940 e non ebbe successo. \u00abA Venezia - ha scritto Tullio Kezich nella prefazione all'edizione italiana del racconto di Hardy - il film non ebbe una buona accoglienza ed Assia Noris se ne and\u00f2 tra le lacrime\u00bb ed anche l'attore Leonardo Cortese ha definito la presentazione del film \u00abun fiasco, (anche se) la critica fu sin da subito favorevolissima\u00bb. A seguito della deludente prova veneziana, Camerini apport\u00f2 delle modifiche che ridussero il metraggio della pellicola ed eliminarono del tutto alcune scene.\nEsito commerciale.\n\u00ab\"Una romantica avventura\" - ha detto Camerini - fu accolto dal pubblico molto bene, anzi direi in maniera superiore alla qualit\u00e0 del film\u00bb. Ci\u00f2 ebbe anche un riscontro economico, dato che il film risult\u00f2 tra i primi classificati, quanto ad introito, dell'anno 1940, con un risultato di 6.845.000 lire dell'epoca. Pi\u00f9 del film di Camerini risultano aver incassato per quell'anno soltanto \"Il ponte dei sospiri\" di Bonnard (quasi 9 milioni) e \"Dopo divorzieremo\" di Malasomma (circa 7 milioni).\nCritica e commenti.\nI giudizi contemporanei.\nSin dalla \"prima\" veneziana, i giudizi dei critici cinematografici presenti - a differenza delle reazioni del pubblico - furono molto favorevoli. Tra coloro che apprezzarono il film anche Michelangelo Antonioni, a quel tempo inviato di \"Cinema\", secondo il quale \u00abCamerini ha superato quella semplicit\u00e0 assoluta, quasi necessaria, che era la sua prerogativa, per affrontare un tema strutturalmente pi\u00f9 complesso e psicologicamente pi\u00f9 impegnativo, sebbene il motivo s'ispiri al solito ideale romantico cameriniano. Il film ha una costruzione prettamente cinematografica ed appare compiuto non che ottimamente recitato. Ed \u00e8 diretto da Camerini con la sicurezza e la seriet\u00e0 che in lui tanto apprezziamo e che ci induce a considerarlo come un artista (...) dal quale \u00e8 lecito attendersi le cose migliori, vorremmo vedergli solo un po' pi\u00f9 di coraggio, meno suggestione alle arditezze\u00bb. Anche da \"La Stampa\" arriv\u00f2 un giudizio favorevole: \u00abIl film ci riporta lo stile e la maniera di Camerini e questa romantica avventura si inquadra tra i vecchi sfondi piemontesi dal 1830 al 1850 (...) Sui caratteri e sulla cornice di quell'epoca la scaltrezza di Camerini gioca con parecchia agilit\u00e0, giungendo talvolta ad una schietta commozione. Film delicato e colorito con qualche artificio dissimulato entro le pieghe dell'epoca e del costume con parecchi episodi schietti e belli\u00bb. Elogi anche de \"La Tribuna\" secondo cui il film \u00abnon si distacca, n\u00e9 come genere n\u00e9 come ispirazione dagli altri migliori di questo regista (con) felice intuito raccontato con delicato riserbo in un soffuso senso di malinconia\u00bb.\n\u00abUna ottocentesca purezza, una gentile malinconia, un nostalgico profumo - cos\u00ec venne descritta l'atmosfera del film sul \"Corriere della Sera\" - questo \u00e8 il fascino che emana dai personaggi e dallo sfondo del nuovo film di Camerini. \u00c8 una favola sentimentale a tempo di valzer che risuscita un amore inappagato e lo dispiega davanti a noi coi toni tenui e stinti di una vecchia stoffa (...) Il film abbonda di episodi delicati e graziosi nei quali Camerini ha versato l'effusa pienezza della sua umana e simpatica vena\u00bb. \"Bianco e nero\" consider\u00f2 \"Una romantica avventura\" \u00abcon sicurezza uno dei pi\u00f9 riusciti del genere. Se Camerini non avesse qua e l\u00e0 interrotto il tono fiabesco con richiami realistici fuori stile, questo sarebbe stato uno dei suoi migliori film\u00bb. Qualche riserva in senso contrario l'avanz\u00f2 invece il commento de \"L'Illustrazione italiana\": \u00abnonostante che l'architettura del film sia onesta e sobria (...) \u00e8 mancata nella realizzazione la cura della verosimiglianza di certi particolari, secondari in apparenza, ma pur indispensabili a rendere un'azione persuasiva, e perci\u00f2 la sostanza psicologica del film non riesce sufficientemente toccante\u00bb.\nDue mesi dopo, quando il film, rivisto e sveltito dal regista, usc\u00ec nelle sale, i commenti confermarono quelli veneziani. Cos\u00ec per \"La Stampa\", secondo cui \u00absui caratteri e sulla cornice di quell'epoca la regia di Camerini gioca con parecchie agilit\u00e0, ricamando sovente in toni complessi e sottili, ora un po' da fiaba, ora un po' da dagherrotipo, qualche sviluppo \u00e8 un po' artificioso, anche se l'artificio abilmente si dissimula entro le pieghe e le risorse dell'epoca e del costume, ma l'esattezza dei toni, il ritmo sicuro, gli incastri felici qui compiutamente si affermano, alle prese con una tessitura non facile e non semplice. [...] Scenografie e costumi impeccabili, di Gastone Medin e Gino Sensani\u00bb. E per il \"Corriere della Sera\" \u00abchi ama le belle favole, le parole che restano nel cuore, amer\u00e0 \"Una romantica avventura\", specie nella prima parte cos\u00ec calda, cos\u00ec gentile, cos\u00ec piena di quel sapore sentimentale e nostalgico che ci fa qualche volta dolci le cose del bel tempo andato\u00bb.\nAnche \"Cinema\" conferm\u00f2 il primo commento: \u00abil film toglie ogni dubbio sulle grandi capacit\u00e0 di questo regista. \"Una romantica avventura\" rappresenta un gran passo avanti nell'arte di Camerini e, cosa pi\u00f9 importante ancora, un grande passo innanzi nella nostra cinematografia (per la) determinazione accurata e delicatissima di un clima. (...) Un ottimo film italiano, dunque, che va ad arricchire i buoni pezzi che hanno dato inizio a questa nuova stagione\u00bb, cos\u00ec come \"L'Illustrazione italiana\" ripresent\u00f2 alcune riserve, in parte opposte a quelle del primo articolo, sostenendo che \u00abil film sarebbe stato un capolavoro se si fosse tutto mantenuto all'altezza dell'idillica e fiabesca atmosfera della prima parte\u00bb.\nDopo la parziale delusione veneziana, anche Assia Noris ricevette commenti di grande elogio, da \"Film\" (\u00abvolto dolce, mite, dallo sguardo carezzevole (..) d\u00e0 in questo film la massima prova delle sue possibilit\u00e0 di attrice\u00bb) a \"Bianco e nero\" (\u00abInterpretazione veramente notevole che esce dal tono consueto di questa attrice per acquistare caratteri pi\u00f9 espressivi ed umani\u00bb). Giudizi positivi anche su Gino Cervi (\u00abporta il suo personaggio con giusto vigore e bonomia\u00bb secondo il \"Corriere della Sera\" e, pi\u00f9 recentemente, \u00abincarna con il giusto tono melanconico, il personaggio di un marito comprensivo mai amato dalla moglie\u00bb secondo il commento della \"Storia del cinema italiano\"), mentre diversi appunti furono riservati a Leonardo Cortese, che \"Bianco e nero\" consider\u00f2 \u00abun ruolo attribuito in modo sbagliato, cosa che a Camerini capita per la prima volta\u00bb.\nI commenti successivi.\nIn retrospettiva \"Una romantica avventura\" \u00e8 generalmente considerato il film che segna per Camerini la fine della serie di commedie brillanti e popolari (iniziata nel 1937 con \"Il signor Max\"), per realizzare pellicole storiche ed in costume (l'anno successivo far\u00e0 \"I promessi sposi\"). \u00abI film degli anni Quaranta - ha scritto Brunetta - confermano la capacit\u00e0 di Camerini di dominare tutte le forme del racconto, ma segnano anche il passaggio delle consegne della commedia, al suo erede Vittorio De Sica. [Camerini] di film in film viene spiazzato rispetto alle sue vere competenze e perde il controllo di quella realt\u00e0 italiana che gli \u00e8 pi\u00f9 congeniale, non realizza in pieno la sua natura di osservatore di vicende e personaggi identici al suo pubblico\u00bb. Analogo il commento di Rondolino secondo cui \u00abCamerini non ha pi\u00f9 saputo trovare quella sottile vena intimista che in parte fece propria De Sica. Tent\u00f2 la strada del film storico, ma i risultati furono modesti (con film) che non approfondiscono quel discorso sui sentimenti, anzi\u00bb."}
{"id": "1586211", "revid": "119078295", "url": "https://it.wikipedia.org/wiki?curid=1586211", "title": "Roewe", "text": "La Roewe (\u8363\u5a01 in lingua cinese) \u00e8 una casa automobilistica cinese di lusso di propriet\u00e0 del gruppo SAIC fondata in Cina nel 2007. Il marchio Roewe \u00e8 sinonimo di prestigio e di classe ed \u00e8 stato realizzato in seguito all'acquisizione delle tecnologie MG Rover da parte della SAIC dopo il fallimento dell'azienda inglese.\nStoria.\nLa nascita del marchio.\nNel 2005, dopo il fallimento del britannico Consorzio Phoenix, proprietario del gruppo MG Rover e dei relativi marchi, la SAIC era interessata all'acquisto del marchio Rover nonch\u00e9 delle linee di produzione di numerosi modelli. Al fallito gruppo britannico erano interessati anche altri costruttori come la cinese NAC e l'indiana Tata Motors, che puntavano per\u00f2 ad acquisire solo parte della tecnologia della defunta azienda. Nel 2006 \u00e8 stato finalizzato l'acquisto da parte della SAIC delle linee di produzione dei soli modelli Rover 25 e Rover 75, mentre il marchio Rover \u00e8 stato acquistato dalla Ford, interessata a evitare confusioni con il marchio Land Rover (acquisito nel 2000) e usi impropri che avrebbero potuto danneggiare l'azienda specializzata in fuoristrada. I marchi Rover e Land Rover sono stati ceduti nel marzo 2008 alla Tata Motors insieme alla Jaguar.\nIl marchio MG \u00e8 divenuto di propriet\u00e0 della NAC insieme alle linee di produzione dei modelli e allo stabilimento di Longbridge.\nLa SAIC ha quindi creato il marchio Roewe per vendere in Cina ed alcuni mercati asiatici le vetture derivate dalle Rover 25 e 75 di cui aveva acquisito le linee di produzione. Secondo i piani iniziali il marchio Roewe era destinato a essere commercializzato anche in Europa, ma per evitare cause legali con la Tata Motors a causa dell'assonanza tra i nomi Roewe e Rover, la SAIC ha preferito non vendere le proprie auto a marchio Roewe nel Vecchio continente.\nIl nome Roewe deriva dalla fusione dei termini cinesi \"\"rong\" (che significa onore, re, leone) e \"wei\"\" (potenza e prestigio).\nLa fusione tra Roewe e l'inglese MG.\nDopo il fallimento del Consorzio Phoenix, il marchio inglese MG (\"Morris Garages\") \u00e8 stato acquistato dalla cinese NAC e ci\u00f2 ha definitivamente chiuso i rapporti con la Rover. Il 26 settembre 2007, per\u00f2, la SAIC ha acquistato l'intero gruppo NAC con tutti gli stabilimenti e le linee di produzione dei vari modelli ed ha avviato una procedura di fusione tra il marchio inglese MG e la Roewe. Come \u00e8 avvenuto in passato per MG e Rover, MG e Roewe condividono in parte la stessa gamma di prodotti, con impostazione pi\u00f9 sportiva per il marchio MG e pi\u00f9 elegante e lussuosa per quello Roewe: un esempio \u00e8 la MG 7 (la berlina derivata dalla MG ZT) e la Roewe 750, derivata dalla vecchia Rover 75. Gli ultimi modelli lanciati dalla Roewe condividono i motori e i componenti con le MG, a variare sono il \"design\" della carrozzeria e la taratura delle sospensioni.\nSul mercato cinese la Roewe \u00e8 stata ben accolta sin dal debutto. Le testate giornalistiche cinesi hanno riconosciuto la Roewe come uno dei marchi locali che produce le auto pi\u00f9 affidabili e sicure, infatti la gamma prodotti si basa su auto progettate e prodotte in passato dalla Rover sotto la gestione BMW (1994-2000), che ormai avevano risolto ogni problema di giovent\u00f9.\nLa fusione Roewe ed MG ha permesso di esportare fuori dai confini cinesi alcuni modelli con il marchio MG in modo da evitare cause legali legate all'assonanza fra i marchi Roewe e Rover.\nProduzione.\nIl primo modello presentato nel 2006 \u00e8 stato la Roewe 750, essenzialmente una versione rimodernata della classica Rover 75; questa berlina \u00e8 dotata esclusivamente di motori a benzina da 2,5 litri V6 e 1.8 litri quattro cilindri con compressore volumetrico entrambi di origine Rover. Rispetto alla progenitrice presenta modifiche anche ai fanali posteriori parzialmente a LED. Viene proposta anche in versione a passo lungo.\nLa seconda auto presentata \u00e8 la Roewe 550 lanciata nel 2008, auto di nuova concezione derivata in minima parte dalla 750. La 550 \u00e8 stata sviluppata internamente dagli ingegneri Roewe, \u00e8 una moderna berlina compatta equipaggiata con gli stessi motori a benzina della 750. Il design \u00e8 pi\u00f9 sportivo ma resta elegante.\nLa terza auto risale al 2010 ed \u00e8 la Roewe 350, una berlina di segmento C totalmente nuova che utilizza dei motori sviluppati in Cina dalla SAIC da 1,5 litri con doppia fasatura variabile delle valvole \"VVC\". La Roewe 350 \u00e8 stata anche la prima auto al mondo ad essere equipaggiata con il sistema Android."}
{"id": "1586216", "revid": "1543377", "url": "https://it.wikipedia.org/wiki?curid=1586216", "title": "Mario Lanaro", "text": "Biografia.\nMario Lanaro \u00e8 organista (allievo di Renzo Buja), direttore di coro e orchestra. Svolge attivit\u00e0 didattica al Conservatorio di Verona (dal 1993 \u00e8 titolare della cattedra di Esercitazioni Corali), dopo aver insegnato nei conservatori di Rovigo, Trento e Riva del Garda. \nDa giovanissimo ha iniziato la sua carriera come direttore di coro, ottenendo gi\u00e0 prima dei vent\u2019anni quattro vittorie ai concorsi corali nazionali di Vittorio Veneto, Adria e Ivrea col Gruppo Corale Valleogra di Schio, che dirige dal 1975 al 1981. \nDirige inoltre il coro della Brigata Alpina Julia (1981-82), la Schola Cantorum di Malo (1975-97), il Concentus Vocalis (Vicenza), lo Studio Corale di Verona (1997-98) e il Collegium vocale \"Amici del Conservatorio di Verona\".\nNel 2008 ha diretto \"Pierino e il lupo\" di Prokof'ev con la voce recitante di Angelo Branduardi al nuovo Teatro Comunale di Vicenza. Nel 2005 ha diretto \"La Traviata\" di Giuseppe Verdi a Pusan (Corea del Sud). \nTiene laboratori e seminari corali in Italia e all'estero: dal 1996 al 2005 al Gubbio Festival, nel 2013 all'Accademia di Wroclaw, Polonia, nel 2018 all\u2019Universit\u00e0 di Miskolc, Ungheria). Nel 2015 e 2016 \u00e8 docente al Festival di Primavera della Feniarco, dal 2014 al 2018 tiene corsi per la Federazione Cori dell\u2019Alto Adige, la Federazione Italiana Pueri cantores, l\u2019ASAC, l\u2019ARCOVA, il Centro Coralit\u00e0 Nazionale CAI.\nInteressato alla composizione corale ha ottenuto vari riconoscimenti. Collabora con varie case editrici tra cui Carrara, Elledici, A Coeur Joie e Sikorsky. In particolare la Casa Editrice Carrara ha pubblicato nel 2012 il metodo \"Esperienze corali\". "}
{"id": "1586219", "revid": "1896180", "url": "https://it.wikipedia.org/wiki?curid=1586219", "title": "Fronte Nazionale di Liberazione dell'Angola", "text": "Il Fronte Nazionale di Liberazione dell'Angola (in lingua portoghese: Frente Nacional de Liberta\u00e7\u00e3o de Angola, FNLA) \u00e8 un partito politico angolano.\nStoria.\nIn passato, il FNLA era stato un'organizzazione indipendentista nella lotta per l'indipendenza intrapresa contro il Portogallo sotto la leadership di Holden Roberto.\nDopo l'indipendenza, il FNLA si alle\u00f2 con l'Unione Nazionale per l'Indipendenza Totale dell'Angola e combatt\u00e9 aspramente nella guerra civile contro il Movimento Popolare di Liberazione dell'Angola, di ispirazione filo-sovietica e marxista-leninista. Sconfitto dal MPLA nella battaglia di Quifangondo nel novembre 1975, il FNLA intraprese la guerriglia con il sostegno dello Zaire.\nDal 1992, anno delle prime elezioni multipartitiche (che hanno avuto luogo grazie agli accordi di Bicesse), il FNLA \u00e8 diventato un vero e proprio partito politico. I risultati delle elezioni hanno visto il Fronte ottenere il 2,4% dei voti e 5 seggi su 227."}
{"id": "1586220", "revid": "1632387", "url": "https://it.wikipedia.org/wiki?curid=1586220", "title": "Live!! +one", "text": "Live!! + one \u00e8 il secondo EP del gruppo musicale britannico Iron Maiden, pubblicato il 1\u00ba novembre 1980 dalla EMI.\nIl disco.\nPubblicato esclusivamente per il mercato giapponese, \"Live!! +one\" contiene tre brani eseguiti dal vivo il 4 luglio 1980 presso il Marquee Club di Londra e il brano \"Women in Uniform\", pubblicato come singolo appena quattro giorni prima in Europa.\nNel 1984 venne pubblicata in Grecia una versione differente dell'EP, contenente le quattro tracce originali pi\u00f9 \"I've Got the Fire\" (eseguita dal vivo anch'essa al Marquee Club) e le tracce tratte dall'EP \"Maiden Japan\", pubblicato nel 1981."}
{"id": "1586223", "revid": "1543377", "url": "https://it.wikipedia.org/wiki?curid=1586223", "title": "Cyril Norman Hinshelwood", "text": "Biografia.\nFiglio di Norman Macmillan Hinshelwood, esperto contabile, ed Ethe Frances nata Smith, trasferitosi con la sua famiglia in Canada Cyril Hinshelwood torn\u00f2 a vivere nel quartiere londinese di Chelsea alla morte del padre avvenuta nel 1905. Qui visse per il resto della sua vita. Studi\u00f2 alla Westminster City School e successivamente frequent\u00f2 il Balliol College all'Universit\u00e0 di Oxford.\nDurante la prima guerra mondiale Hinshelwood lavor\u00f2 come chimico in una fabbrica di esplosivi. Fu tutor al Trinity College dal 1921 al 1937, anno in cui divenne professore di chimica all'Universit\u00e0 di Oxford. Fu consulente del governo britannico riguardo a diverse materie di interesse scientifico. Entr\u00f2 a far parte della Royal Society nel 1929, diventandone presidente dal 1955 al 1960. Fu nominato cavaliere nel 1948 e Ordine al Merito del Regno Unito nel 1960.\nI suoi primi studi sulla cinetica molecolare lo portarono a pubblicare i testi \"Thermodynamics for Students of Chemistry\" e \"The Kinetics of Chemical Change\" nel 1926. Con Harold Warris Thompson studi\u00f2 la reazione esplosiva tra idrogeno e ossigeno e descrisse il fenomeno della relativa reazione a catena. Il suo lavoro successivo sui cambiamenti chimici nella cellula batterica fu di grande importanza per il futuro sviluppo di antibiotici e agenti terapeutici; pubblic\u00f2 \"The Chemical Kinetics of the Bacterial Cell\" nel 1946 e in seguito \"Growth, Function and Regulation in Bacterial Cells\" nel 1966. Nel 1951 pubblic\u00f2 \"The Structure of Physical Chemistry\".\nInsieme col sovietico Nikolaj Sem\u00ebnov, Hinshelwood ricevette nel 1956 il premio Nobel per la chimica grazie ai suoi studi sui meccanismi delle reazioni chimiche. Sir Cyril fu insignito anche di molti altri premi e onorificenze.\nCyril Hinshelwood non si spos\u00f2 mai. Parlava fluentemente diverse lingue e i suoi principali passatempi erano la pittura, la letteratura straniera e collezionare vasi cinesi. Mor\u00ec nella sua citt\u00e0 natale il 9 ottobre 1967."}
{"id": "1586224", "revid": "51323", "url": "https://it.wikipedia.org/wiki?curid=1586224", "title": "Frente Nacional de Liberta\u00e7\u00e3o de Angola", "text": ""}
{"id": "1586226", "revid": "51323", "url": "https://it.wikipedia.org/wiki?curid=1586226", "title": "Fronte Nazionale per la Liberazione dell'Angola", "text": ""}
{"id": "1586228", "revid": "51323", "url": "https://it.wikipedia.org/wiki?curid=1586228", "title": "Fronte nazionale di liberazione dell'Angola", "text": ""}
{"id": "1586229", "revid": "51323", "url": "https://it.wikipedia.org/wiki?curid=1586229", "title": "FNLA", "text": ""}
{"id": "1586230", "revid": "51323", "url": "https://it.wikipedia.org/wiki?curid=1586230", "title": "Fnla", "text": ""}
{"id": "1586233", "revid": "260676", "url": "https://it.wikipedia.org/wiki?curid=1586233", "title": "Tione di Trento", "text": "Tione di Trento (\"Ti\u00f2n\" in dialetto trentino, \"Ti\u00f3\" in dialetto locale) \u00e8 un comune italiano di abitanti della provincia autonoma di Trento, ed \u00e8 il centro pi\u00f9 importante delle valli Giudicarie.\nStoria.\nLa denominazione del comune fino al 1928 era Tione. La circoscrizione territoriale ha subito le seguenti modifiche: nel 1928 aggregazione di territori dei soppressi comuni di Bolbeno, Saone e Zuclo. Nel 1952 distacco di territori per la ricostituzione dei comuni di Bolbeno (334 residenti nel 1951) e Zuclo (435 residenti nello stesso anno).\nVi si trovano molti uffici provinciali e regionali tra i pi\u00f9 importanti il catasto e il tavolare oltre che gli uffici della Comunit\u00e0 delle Giudicarie (ex comprensorio C8) del Trentino.\nA Tione di Trento c'\u00e8 anche l'ospedale ed altri uffici della azienda sanitaria locale.\nFu una delle \"Sette Pievi delle Giudicarie\" che nel Medioevo godevano di una certa qual autonomia amministrativa sotto il dominio del Principe Vescovo di Trento e che sopravvissero anche durante il periodo asburgico per cessare poi ogni funzione sotto il Regno d'Italia dal 1918.\nIl paese fu quasi completamente distrutto da un grandissimo incendio scoppiato il 21 agosto 1895, che perdur\u00f2 per oltre una settimana.\nSociet\u00e0.\nIstituzioni, enti e associazioni.\nA Tione di Trento \u00e8 presente l'ospedale \u201c3 Novembre\u201d, gestito dalla azienda provinciale per i servizi sanitari di Trento. L'ospedale \u00e8 strutturato in diverse Unit\u00e0 Operative o Servizi: Anestesia e Rianimazione, Centro Dialisi, Chirurgia Generale, Medicina Generale, Ortopedia e Traumatologia, Patologia Clinica, e Radiologia Diagnostica. Il presidio ospedaliero, che accoglie i pazienti provenienti dalla Valle del Chiese, dalla Val Rendena e dalle Giudicarie Esteriori, \u00e8 anche sede di pronto soccorso.\nGeografia antropica.\nAll'interno del comune di Tione vi sono alcuni rioni storici, tra cui Brevine. Questo rione rappresenta la parte pi\u00f9 antica del paese, dove si trovavano la maggior parte degli esercizi del paese.\nAttualmente nella piazza centrale del rione, intitolata a Guido Boni presso la vecchia pretura del paese ci sono due lastre commemorative di vicende storiche locali, in pi\u00f9 sulla facciata principale c'\u00e8 un antico orologio ancora funzionante.\nNel 1895 un incendio distrugge gran parte del rione. Nel 2004 vengono abbattute le vecchie prigioni di Via Condino e viene costruito un parcheggio.\nEconomia.\nArtigianato.\nNel settore dell'artigianato Tione \u00e8 rinomata per la produzione di candele e candelotti.\nAmministrazione.\nElenco in ordine cronologico degli amministratori comunali."}
{"id": "1586235", "revid": "124707274", "url": "https://it.wikipedia.org/wiki?curid=1586235", "title": "Ampezzo (Italia)", "text": "Ampezzo (\"Dimpe\u00e7\" in friulano) \u00e8 un comune italiano di abitanti in Friuli-Venezia Giulia.\nPer un breve periodo, tra settembre e ottobre del 1944, fu capitale della \"Repubblica libera della Carnia\", un'area di conflitto sotto il controllo delle formazioni partigiane.\nGeografia fisica.\nIl territorio del comune sorge a quote collinari e montuose, con l'abitato posto a 560\u00a0m su un vasto spuntone tra il Tagliamento e il Lumiei, nella regione alpina della Carnia sud-occidentale (Alta Val Tagliamento), lungo la statale che da Tolmezzo sale al Passo della Mauria e al Cadore. Il territorio \u00e8 circondato dai monti che lo dividono a nord dalla Val Lumiei di Sauris (Alpi Tolmezzine Occidentali - sottogruppo delle Alpi Carniche) e le Prealpi Carniche a sud, confinando a ovest con il territorio di Forni di Sotto, a sud con quello di Tramonti di Sopra (provincia di Pordenone), a nord con Sauris e a est con quello di Socchieve.\nStoria.\nIl primo documento scritto che fa il nome di Ampezzo (la cosiddetta \"donazione sestense\") risale al 762. Il paese, come tutta la Carnia, venne ceduto nel 1077 dall'imperatore Enrico IV al patriarcato di Aquileia, il cui territorio pass\u00f2 quindi, nel 1420 alla Repubblica di Venezia. I veneziani fecero ampio uso del legname dei ricchi boschi della Carnia per costruire le proprie navi. Nel 1797, col trattato di Campoformido anche Ampezzo pass\u00f2 all'Impero asburgico e quindi entr\u00f2 a far parte del regno d'Italia nel 1866, dopo il referendum di annessione del Lombardoveneto.\nDurante la prima guerra mondiale Ampezzo venne occupata dagli Austriaci dopo la rotta di Caporetto nel 1917, e finalmente liberata dai cavalleggeri italiani il 2 novembre del 1918. Durante la seconda guerra mondiale la popolazione sub\u00ec molti lutti: quasi ogni famiglia aveva un parente fra gli alpini della Divisione Alpina Julia. Nel 1943 vennero portati in localit\u00e0 \"Plan dal Sac\" 280 prigionieri neozelandesi. Ampezzo assunse poi un ruolo primario durante la guerra di liberazione (1943 - 1945), quando divenne capitale della Repubblica libera della Carnia.\nSociet\u00e0.\nLingue e dialetti.\nAd Ampezzo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla ad Ampezzo rientra fra le varianti appartenenti al friulano carnico.\nGeografia antropica.\nOltre al capoluogo il comune \u00e8 composto dalle piccole frazioni di Oltris e Voltois.\nEconomia.\nIn paese sono presenti due piccole zone industriali dove operano diverse industrie nel settore metalmeccanico, verniciatura del legno e materie plastiche e da qualche mese anche nel settore box doccia.\nL'artigianato \u00e8 rappresentato da imprese operanti nella lavorazione del ferro e serramenti, nell'edilizia, estrazione boschiva (molto fiorente considerato il notevole patrimonio comunale) e nelle segherie.\nIl commercio \u00e8 costituito, oltre che dagli esercizi pubblici, (alberghi, ristoranti, bar, agriturismo) da negozi di vari prodotti e tabelle merceologiche che coprono e soddisfano il fabbisogno della popolazione locale.\nL'allevamento \u00e8 fra i pi\u00f9 sviluppati della Carnia: sono presenti 4 aziende che con i loro 250 bovini forniscono buona parte del latte al Caseificio Val Tagliamento di Enemonzo.\nSport.\nIl paese \u00e8 rappresentato, insieme al comune di Socchieve, dalla Socleif-Dimpe\u00e7 C5 che gioca il campionato amatoriale di calcio a 5 friulano e gioca nella palestra di Ampezzo.\nDal 2014, ad inizio luglio, ospita il Rally della Carnia, che nella sua prima riedizione tenutasi il 5-6 luglio 2014, ha riscosso un notevole successo di pubblico e di partecipanti, riportando i rally su strade che hanno fatto la storia del motorsport italiano."}
{"id": "1586242", "revid": "45367", "url": "https://it.wikipedia.org/wiki?curid=1586242", "title": "Alcolizzata", "text": ""}
{"id": "1586244", "revid": "1793900", "url": "https://it.wikipedia.org/wiki?curid=1586244", "title": "Palais de Tokyo", "text": "Il Palais de Tokyo \u00e8 un palazzo destinato all'arte contemporanea (nome d'origine: \"Palais des Mus\u00e9es d'art moderne\"), ubicato al numero 13 di avenue du Pr\u00e9sident-Wilson nel 16.eme arrondissement di Parigi.\nL'ala orientale del palazzo \u00e8 propriet\u00e0 del Comune di Parigi e ospita dal 1961 il Mus\u00e9e d\u2019Art Moderne de la ville de Paris, l'ala occidentale, propriet\u00e0 dello Stato, ospita dal 2002 un centro d'arte contemporanea il \"Palais de Tokyo/Site de cr\u00e9ation contemporaine\".\nIl palais de Tokyo d\u00e0 verso la Senna sull'avenue de New-York.\nIl palazzo fu costruito per l'Esposizione Universale del 1937.\nDal punto di vista architettonico sembra essere nato del pathos del linguaggio propagandistico: le smisurate proporzioni ricordano i simboli in pietra del fascismo o del comunismo, tuttavia gli alti colonnati conferiscono all'edificio una certa leggerezza. Due ali costruite lungo un pendio scosceso circondano la terrazza interna, aperta sulla Senna, con bronzi di Bourdelle.\nL'\u00c9cole de Paris, pi\u00f9 un'associazione di artisti che un movimento artistico, costituisce il fulcro della collezione.\nIl centro d'arte contemporanea \u00e8 stato creato nel 2000 da Nicolas Bourriaud e J\u00e9r\u00f4me Sans che lo hanno diretto fino al 2006."}
{"id": "1586245", "revid": "1543377", "url": "https://it.wikipedia.org/wiki?curid=1586245", "title": "Stazione meteorologica di Enna", "text": "La stazione meteorologica di Enna \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Enna.\nStoria.\nLa stazione meteorologica inizi\u00f2 la sua attivit\u00e0 il 4 settembre 1945, originariamente ubicata presso la torre della Prefettura, svolgendo fin dall'inizio funzioni di rilevazione e raccolta di dati meteorologici, oltre all'assistenza alla navigazione aerea.\nL'osservatorio meteorologico prosegu\u00ec le sue attivit\u00e0 presso la suddetta sede fino al 1984, anno in cui fu deciso lo spostamento della postazione meteorologica in un'ubicazione a quota pi\u00f9 elevata della precedente. La sua nuova sede fu da allora presso la localit\u00e0 di Monte Salvo, nella parte sud-occidentale della citt\u00e0, in una zona che spesso risulta avvolta da nebbia per la frequente formazione di nubi di tipo orografico e che tende ad incrementare la pluviometria e le temperature massime in condizioni di alta pressione con presenza di cielo sereno.\nNel maggio 2008 la stazione meteorologica ha cambiato nuovamente ubicazione, essendo stata ripristinata la sua sede presso la torre della Prefettura.\nCaratteristiche.\nLa stazione meteorologica si trova nell'Italia insulare, in Sicilia, nel comune di Enna, a 965 metri s.l.m. e alle coordinate geografiche .\nOltre ad essere un punto di riferimento per la navigazione aerea, la stazione effettua osservazioni orarie sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +5,9\u00a0\u00b0C, mentre quella del mese pi\u00f9 caldo, agosto, \u00e8 di +23,8\u00a0\u00b0C; mediamente si contano 12 giorni di gelo all'anno e 23 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -5,0\u00a0\u00b0C del gennaio 1993 e i +37,0\u00a0\u00b0C dell'agosto 1999.\nLe precipitazioni medie annue si attestano a 556\u00a0mm, mediamente distribuite in 66 giorni di pioggia, con minimo in estate e picco massimo in autunno-inverno.\nL'umidit\u00e0 relativa media annua fa registrare il valore di 68,1 % con minimo di 54 % a luglio e massimo di 80 % a dicembre; mediamente si contano 140 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media dei mesi pi\u00f9 freddi, gennaio e febbraio, si attesta attorno ai +5\u00a0\u00b0C; quella del mese pi\u00f9 caldo, agosto, \u00e8 di circa +22\u00a0\u00b0C; mediamente, si registrano 16 giorni di gelo all'anno. Nel periodo esaminato, la temperatura minima assoluta ha toccato i -5,8\u00a0\u00b0C nel gennaio 1963 mentre la massima assoluta ha raggiunto i +36,0\u00a0\u00b0C nel luglio 1988.\nLa nuvolosit\u00e0 media annua si attesta a 3,5 okta, con minimo di 1,1 okta a luglio e massimi di 5,1 okta a gennaio e a dicembre.\nLe precipitazioni medie annue sono scarse, superano i 350\u00a0mm (valore tra i minimi di tutta la Sicilia), distribuite mediamente in 48 giorni: il minimo si ha tra la primavera inoltrata e l'inizio dell'estate, mentre il picco autunnale \u00e8 molto contenuto.\nIl vento presenta una velocit\u00e0 media annua di 5,1\u00a0m/s, con minimi di 4,3\u00a0m/s ad agosto e a settembre e massimi di 5,9\u00a0m/s a dicembre, a gennaio e a febbraio; le direzioni prevalenti sono di tramontana a giugno, a luglio e ad agosto, di ponente tra settembre e maggio.\nDati climatologici 1951-1980.\nNel trentennio 1951-1980, in base ai dati effettivamente elaborati dal 1951 al 1974, la temperatura media del mese pi\u00f9 freddo, gennaio, si attesta a +4,6\u00a0\u00b0C; quella del mese pi\u00f9 caldo, agosto, \u00e8 di +22,2\u00a0\u00b0C.\nNel medesimo trentennio, la temperatura minima assoluta ha toccato i -5,8\u00a0\u00b0C nel gennaio 1963, mentre la massima assoluta ha fatto registrare i +37,0\u00a0\u00b0C nel luglio 1962.\nValori estremi.\nTemperature estreme mensili dal 1946 ad oggi.\nNella tabella sottostante sono riportati i valori delle temperature estreme mensili dal 1946 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -7,0\u00a0\u00b0C nel marzo 1949 mentre la massima assoluta ha raggiunto i +38,4\u00a0\u00b0C nell'agosto 2021.\nNel complesso mancano per\u00f2 i dati del periodo compreso tra il 1\u00ba gennaio 1975 e il 26 maggio 2008.\nPer l'analisi della serie dei record omologati, va comunque tenuto presente che la stazione ha avuto una determinata ubicazione tra il 1945 e il 1984, un'altra ubicazione tra il 1984 e il maggio 2008, fino a venire collocata nella sede attuale da maggio 2008 in poi: per approfondire i record effettivi, occorrerebbe valutare distintamente i dati delle rispettive delle serie temporali 1946-1984 e 1984-2008 sotto riportate (la terza serie iniziata dal maggio 2008 non ha ancora un numero sufficiente di anni per poter essere analizzata)."}
{"id": "1586247", "revid": "1086846", "url": "https://it.wikipedia.org/wiki?curid=1586247", "title": "Milan Associazione Calcio 1985-1986", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1985-1986.\nStagione.\nL'estate del 1985 vede l'acquisto dalla Juventus del campione del mondo e Pallone d'oro 1982 Paolo Rossi, il quale va a formare un tridente d'attacco con Virdis ed Hateley.\nA livello societario la stagione 1985-1986 \u00e8 molto travagliata per il Milan: a dicembre il presidente Giuseppe Farina, a seguito dell'eliminazione agli ottavi di Coppa UEFA per mano dei belgi del , subisce una dura contestazione dai tifosi. Con l'arrivo del nuovo anno la Federazione riscontra una situazione economica molto pesante: la societ\u00e0 \u00e8 stracolma di debiti e rischia il fallimento se essi non verranno ripianati; la Guardia di Finanza scopre in seguito che non sono stati versati i contributi IRPEF. In questa situazione Farina si dimette e si alternano varie cordate: alla presidenza del Milan, in attesa di un nuovo acquirente, viene eletto Rosario Lo Verde il quale rimane alla guida della societ\u00e0 come reggente per appena 51 giorni (questo fa di lui il \"numero uno\" meno duraturo nella storia del club).&lt;ref name=\"Mondadori\" /\nIl 20 febbraio 1986 l'imprenditore milanese Silvio Berlusconi, proprietario dell'azienda Fininvest, acquista la squadra, ripianando il debito di diversi miliardi di lire e salvando il club dal fallimento; il successivo 24 marzo ne diventa il 21\u00ba presidente. Berlusconi conferisce la funzione di amministratore delegato della societ\u00e0 ad Adriano Galliani e si avvale di un organico dirigenziale che vede Ariedo Braida nelle vesti di direttore generale.\nFrattanto sul versante sportivo la squadra aveva ben iniziato il campionato, veleggiando per l'intero girone d'andata tra la seconda e la terza posizione alle spalle della capolista Juventus. Il Milan accusa poi un calo nel finale (un punto nelle ultime cinque partite) e manca il piazzamento in Coppa UEFA chiudendo al settimo posto, un punto dietro l'Inter, che si qualifica per l'UEFA grazie al successo della Roma in Coppa Italia, che invece si qualifica per la Coppa delle Coppe. Il Milan totalizza 31 punti frutto di 10 vittorie, 11 pareggi e 9 sconfitte, 4 delle quali conseguite nelle ultime 5 giornate.\nIn Coppa Italia il Milan supera il primo turno chiudendo il proprio girone al secondo posto con 7 punti grazie alle vittorie con Cagliari, e , al pareggio con il Genoa e alla sconfitta contro l'Udinese, vincitore del girone con 3 punti di vantaggio sui rossoneri. Negli ottavi di finale il Milan affronta l'Empoli che elimina i rossoneri grazie alla vittoria per 1-0 a Empoli e al pareggio per 1-1 a Milano.\nIn Coppa UEFA i rossoneri superano nei trentaduesimi di finale i francesi dell'Auxerre (sconfitta per 1-3 ad Auxerre e vittoria per 3-0 a Milano) e nei sedicesimi di finale i tedeschi orientali del Lokomotive Lipsia (vittoria per 2-0 a Milano e sconfitta per 1-3 a Lipsia, Milan qualificato per la regola dei gol fuori casa). Negli ottavi di finale il Milan affronta i belgi del Waregem che eliminano i rossoneri pareggiando per 1-1 in casa e vincendo in rimonta a San Siro per 2-1: in questa partita il primo gol dei belgi, quello dell'1-1, scaturisce da un contestato calcio di rigore che scatener\u00e0 le violente reazioni del pubblico milanista, a seguito delle quali la societ\u00e0 sar\u00e0 punita con due turni di squalifica del campo nelle coppe europee, che potr\u00e0 peraltro scontare solo due anni dopo.\nTra il maggio e il giugno del 1986 la Lega Nazionale Professionisti organizza il Torneo Estivo nel quale il Milan viene battuto da Udinese e Torino e pareggia con il Lecce, chiudendo il proprio girone al terzo posto con un solo punto e venendo cos\u00ec eliminato dalla competizione.\nMaglie e sponsor.\nLo sponsor tecnico per la stagione 1985-1986 \u00e8 Gianni Rivera, mentre lo sponsor ufficiale \u00e8 Fotorex U-Bix, marchio del gruppo Olivetti. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con strisce sottili verticali di colore rosso e nero con pantaloncini bianchi e calzettoni bianchi con risvolto rosso. A campionato iniziato fu apportata una modifica al motivo delle strisce sulle maniche, inizialmente orizzontali.\nOrganigramma societario.\nArea direttiva\nArea tecnica\nArea sanitaria"}
{"id": "1586248", "revid": "400694", "url": "https://it.wikipedia.org/wiki?curid=1586248", "title": "Geode (processore)", "text": "Geode \u00e8 un tipo di processore prodotto da AMD, di tipo x86 compatibile, pensato in particolare per un suo utilizzo in dispositivi embedded.\nStoria.\nGeode era stato ideato da National Semiconductor nel 1999 come derivazione del core di Cyrix Media GX che essa aveva acquisito nel 1997. Attualmente questi processori derivano dal \"core\" di Athlon. I Geode sono caratterizzati da consumi energetici ridotti ed un basso costo, rimanendo compatibili con la piattaforma x86. Questa famiglia di processori \u00e8 comunemente utilizzata anche in sistemi embedded, set-top box e semplici robot. Anche i progetti One laptop per child e Linutop attualmente utilizzano questi processori.\nLa famiglia dei Geode.\nNational Semiconductor Geode.\nProcessori derivati dal core Cyrix Media GX"}
{"id": "1586249", "revid": "57342", "url": "https://it.wikipedia.org/wiki?curid=1586249", "title": "Enrico Mollo", "text": "Professionista tra il 1935 e il 1946, vinse il Giro di Lombardia e una Tre Valli Varesine\nCarriera.\nCorse per la Gloria, la Frejus, l'Olympia e la Benotto, distinguendosi come scalatore, a cavallo della Seconda guerra mondiale. Vinse il Giro di Lombardia nel 1935, la Coppa Bernocchi nel 1936, il Giro dei Tre Mari nel 1938, la Tre Valli Varesine e il Giro dell'Appennino nel 1946. Partecip\u00f2 a cinque edizioni del Giro d'Italia tra il 1936 e il 1946, classificandosi nono nel 1936, terzo nel 1937 e secondo nel 1940. Partecip\u00f2 al Tour de France 1938 e a due edizioni del Giro della Svizzera, vincendo la classifica del Gran Premio della Montagna nel 1939."}
{"id": "1586255", "revid": "88812", "url": "https://it.wikipedia.org/wiki?curid=1586255", "title": "Sinolo", "text": ""}
{"id": "1586261", "revid": "124123", "url": "https://it.wikipedia.org/wiki?curid=1586261", "title": "Nati nel 1353", "text": ""}
