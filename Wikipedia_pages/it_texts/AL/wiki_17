{"id": "1442629", "revid": "322321", "url": "https://it.wikipedia.org/wiki?curid=1442629", "title": "Washington Cruz", "text": "Biografia.\nCompiuti i primi studi fra Itabuna ed Osasco, \u00e8 entrato nella Congregazione dei passionisti, dove ha emesso la professione religiosa solenne il 16 gennaio 1966 ed \u00e8 stato ordinato sacerdote il 25 luglio 1971. Ha compiuto studi teologici e filosofici alla Pontificia Universit\u00e0 Lateranense di Roma.\nAttivit\u00e0 pastorale.\nDurante il suo sacerdozio \u00e8 stato parroco a Itabuna, missionario e docente nei maggiori seminari passionisti del Brasile.\nIl 25 febbraio 1987 Giovanni Paolo II lo ha nominato vescovo di S\u00e3o Lu\u00eds de Montes Belos. \u00c8 stato ordinato vescovo il 9 maggio successivo. Il 2 maggio 2002 fu promosso all'arcidiocesi di Goi\u00e2nia.\nFino dal suo ingresso nell'arcidiocesi ha incentrato la sua attivit\u00e0 pastorale sulla difesa della vita, dei poveri e degli esclusi.\nIn occasione della \"Campanha da Fraternidade\" del 2010, un'importante iniziativa ecumenica, ha rivolto una critica al consumismo, definendolo \"uno dei maggiori drammi del mondo contemporaneo\".\nSia l'avidit\u00e0 dei consumatori, sia la massimizzazione del profitto da parte di imprenditori e agenti finanziari hanno prodotto un'economia basata esclusivamente sull'interesse individuale. Secondo il suo pensiero la povert\u00e0 \u00e8 una conseguenza del modello capitalistico e speculativo.\nIl 9 dicembre 2021 papa Francesco ha accolto la sua rinuncia al governo pastorale dell'arcidiocesi di Goi\u00e2nia; gli \u00e8 succeduto Jo\u00e3o Justino de Medeiros Silva, fino ad allora arcivescovo di Montes Claros.\nMotto episcopale.\n\"Praedicamus Crucifixum\" (\"Annunciamo colui che \u00e8 stato crocifisso\")\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1442630", "revid": "74801", "url": "https://it.wikipedia.org/wiki?curid=1442630", "title": "Sert\u00e3o Alagoano", "text": "Sert\u00e3o Alagoano \u00e8 una mesoregione dello Stato dell'Alagoas in Brasile.\nMicroregioni.\n\u00c8 suddivisa in 4 microregioni:"}
{"id": "1442631", "revid": "767487", "url": "https://it.wikipedia.org/wiki?curid=1442631", "title": "Rumors", "text": "Rumors \u00e8 una farsa scritta da Neil Simon.\nIl titolo \u00e8 traducibile in italiano come \"Pettegolezzi\", di cui il dramma \u00e8 pieno, alludendo all'ambiguit\u00e0 del mondo della borghesia.\nTrama.\nIl dramma \u00e8 ambientato nella casa dei Brock. Per festeggiare i dieci anni di matrimonio, Charley e Myra Brock hanno invitato i loro amici pi\u00f9 cari: i coniugi avvocati Ken e Chris Gorman, Leonard (Lenny) Ganz e la moglie Claire, lo psicanalista Ernie e sua moglie Cocca, il cugino Glenn, candidato al Senato, e sua moglie Cassie, estremamente gelosa e nevrotica. Ma quando Chris e Ken arrivano alla casa dei Brock si trovano di fronte a uno spettacolo tremendo: Charley \u00e8 disteso in camera sua in un lago di sangue, ferito all'orecchio da un colpo d'arma da fuoco; della moglie Myra non c'\u00e8 alcuna traccia. Come se non bastasse, anche la servit\u00f9 \u00e8 scomparsa e la cena non \u00e8 pronta.\nI Gorman preferiscono non far trapelare la notizia, dato che lo scandalo suscitato da un tentato suicidio potrebbe nuocere alla carriera di Charley, vice sindaco di New York. Con l'arrivo degli altri ospiti, tuttavia, tenere nascosta la cosa \u00e8 sempre pi\u00f9 difficile. Le bugie inventate da Ken e Chris hanno il solo risultato di far amplificare i pettegolezzi (\"rumors\", appunto) che circolano su Charley e Myra: si mormora che Myra abbia un amante e che Charley si sia sparato dopo averlo scoperto, o anche che sia Charley stesso ad avere una relazione extraconiugale e che sia stata Myra a sparargli per poi fuggire. Solo Lenny e Claire, la seconda coppia che giunge a casa Brock, intuiscono rapidamente che qualcosa non va e vengono messi al corrente, ma si lasciano persuadere ad appoggiare la fantasiosa versione dei Gorman.\nI tentativi per far credere a tutti gli altri che la situazione sia perfettamente normale portano gli invitati ad occuparsi goffamente delle faccende di cucina e gli incidenti si susseguono a complicare le cose: Ken diventa momentaneamente sordo a causa della detonazione della pistola lasciata cadere per sbaglio, Cocca e Ernie si feriscono in cucina, Cassie perde il suo cristallo portafortuna in bagno e aggredisce istericamente Glenn ferendolo lievemente. I pettegolezzi aumentano e non risparmiano nessuno: alcune voci dicono che Lenny e Claire stiano per separarsi, che Glenn abbia un'amante. I contrasti e i litigi si moltiplicano, la confusione cresce fino a diventare un caos incontrollato che culmina alla fine del primo atto.\nIl secondo atto si apre con gli invitati che oramai sono tutti al corrente della vicenda. Charley non \u00e8 tuttavia ancora in grado di spiegare cosa sia successo, quindi gli amici continuano ad assecondare la farsa. Tutto si complica drammaticamente quando alla porta si presenta la polizia, che essi devono affrontare nell'estremo tentativo di difendere la reputazione di Charley e la loro stessa condizione, che oramai li ha resi irrimediabilmente complici. Tutto sembra andare per il meglio e il pericolo pare scampato fino a quando Glenn non si lascia sfuggire stupidamente con la polizia un accenno ai colpi di arma da fuoco. Gli agenti si insospettiscono e vogliono vederci chiaro. Charley non \u00e8 in condizioni di incontrare la polizia, sicch\u00e9 tocca a Lenny fingersi Charley e affrontarla inventando su due piedi una colossale ed articolata bugia che riesce a dare una spiegazione apparentemente logica che minimizza il suo ferimento e l'assenza di Myra e della servit\u00f9. Incredibilmente, gli agenti di polizia vengono persuasi e lasciano la casa. Ma proprio mentre gli amici stanno per incontrare Charley, finalmente in grado di parlare, Myra si manifesta proprio dove il racconto di Lenny l'aveva collocata e il sipario si chiude lasciando intendere che la fantasia di Lenny abbia accidentalmente coinciso con la realt\u00e0."}
{"id": "1442635", "revid": "1714247", "url": "https://it.wikipedia.org/wiki?curid=1442635", "title": "Animal Collective", "text": "Gli Animal Collective sono un gruppo musicale statunitense di rock sperimentale nato nel 2000, originario di Baltimora e poi ricollocatosi a New York.\nStile.\nIl genere musicale della band non \u00e8 descrivibile in modo preciso poich\u00e9 i componenti amano sperimentare nuovi stili e idee diverse per ogni album, a partire dalle primissime composizioni effettuate in giovane et\u00e0, a volte sono stati classificati come psych folk o noise rock. In linea generale il sound del gruppo mescola musica psichedelica, musica elettronica e folk.\nBiografia.\nIl primo disco viene autoprodotto e pubblicato nel 2000 e si intitola \"Spirit They're Gone, Spirit They've Vanished\". A questo disco lavorano soltanto Panda Bear e Avey.\nNel 2001 esce il secondo album \"Danse Manatee\", il primo come trio dopo l'ingresso di Geologist. L'album \u00e8 pubblicato dalla Catsup Plate e ristampato due anni dopo dalla Fat Cat.\nNel 2003 viene pubblicato un album sotto forma di suite intitolato \"Campfire Songs\", pubblicato proprio con questo nome e realizzato a New York.\nLa band raggiunge il successo internazionale con il terzo disco a nome Animal Collective, ossia \"Here Comes the Indian\". Il successivo \"Sung Tongs\" (2004) vede coinvolti, come il primo, solo Panda Bear e Avey. In questo album viene reso omaggio ai Beach Boys e Brian Wilson, citato in \"College\".\nCon \"Feels\" (2005) sembra arrivare una svolta pop. Tuttavia il successo non manca. Nel 2007 \u00e8 la volta di \"Person Pitch\", disco edito a nome del solo Panda Bear. Nello stesso anno, a nome Animal Collective, viene dato alle stampe \"Strawberry Jam\", vero concentrato di idee elettroniche tra cui spicca \"Fireworks\". Nel gennaio 2009 viene pubblicato, anticipato dal singolo \"My Girls\", l'album \"Merriweather Post Pavilion\". Ancora una volta ottengono un ottimo successo.\nNel 2010 la band decide di prendersi una pausa dai tour per concentrarsi sulla scrittura di nuove tracce. Esce comunque \"ODDSAC\", un \"album-visual\" realizzato in collaborazione con il regista Danny Perez.\nNel 2012 viene pubblicato \"Centipede Hz\"."}
{"id": "1442637", "revid": "729019", "url": "https://it.wikipedia.org/wiki?curid=1442637", "title": "Tupolev Tu-116", "text": "Il Tupolev Tu-116 (in cirillico \u0422\u0443\u043f\u043e\u043b\u0435\u0432 \u0422y-116) - \u00e8 un velivolo da trasporto civile a lungo raggio, sviluppato in Unione Sovietica negli anni cinquanta espressamente concepito per il trasporto di personalit\u00e0 pubbliche.\nSviluppato dal bombardiere strategico Tupolev Tu-95, era un quadrimotore turboelica con ala a freccia.\nSviluppo.\nIl progetto del Tupolev Tu-116 nacque sulla base della necessit\u00e0 di fornire al Presidente dell'Unione delle Repubbliche Socialiste Sovietiche un mezzo di trasporto prestigioso con il quale presentarsi all'Assemblea generale delle Nazioni Unite.\nIn particolare tale necessit\u00e0 apparve molto pressante nella seconda met\u00e0 degli anni cinquanta quando, in epoca di disgelo fra le grandi potenze, era chiaro che tale opportunit\u00e0 si sarebbe presto presentata.\nA quel tempo, infatti, il velivolo di maggior prestigio era il nuovo jet Tupolev Tu-104, ma non era dotato dell'autonomia necessaria per raggiungere New York, analogamente all'Ilyushin Il-14 che, per di pi\u00f9, non era ritenuto adatto a rappresentare il prestigio dell'Unione Sovietica in campo internazionale.\nNel mese di agosto del 1955 il Consiglio dei ministri eman\u00f2 la specifica che avrebbe dato vita al Tupolev Tu-114 (anch'esso da realizzare sulla base del Tu-95) ma gi\u00e0 nella primavera successiva, alla luce dei molti impegni dell'OKB di Tupolev sui progetti militari e nel timore che tale progetto non fosse realizzato per tempo, venne individuata una soluzione intermedia: due Tu-95 in fase di costruzione negli impianti di Kujby\u0161ev vennero impiegati per la realizzazione di due velivoli da trasporto da completare con urgenza e da utilizzare nel caso in cui il Tu-114 non fosse stato operativo per tempo.\nIl lavoro di trasformazione, svolto sotto la guida di Nikolai Bazenkov (un altro degli ingegneri facenti capo all'OKB 156), venne ultimato nella primavera del 1958 e nel mese di aprile effettu\u00f2 un volo dimostrativo non-stop da Mosca a Irkutsk e ritorno: dopo aver coperto la distanza di circa 8\u00a0500 km venne calcolato che nei serbatoi era rimasto carburante per altri 2\u00a0000\u00a0km circa.\nDescrizione tecnica.\nIn sostanza il Tu-116 non era altro che una riproposizione della cellula del Tu-95, al quale erano state tolti gli equipaggiamenti militari e nel quale (in luogo dei vano bombe) erano stati ricavate due diverse sezioni destinate al trasporto dei passeggeri, destinate ad ospitare il passeggero di spicco (nelle intenzioni, appunto, il Premier dell'Unione Sovietica), la delegazione che lo accompagnava e (eventualmente) anche la scorta armata.\nNella fusoliera erano ricavati servizi igienici (accessibili dai vani passeggeri, dotati di divani letto) e guardaroba; l'accesso al velivolo (e la relativa discesa) erano assicurati da una scala apposita che rendeva indipendente il velivolo dalle dotazioni dell'aeroporto di destinazione (anche in relazione alle dimensioni fuori standard dell'aereo medesimo).\nRestava inalterata la struttura del velivolo: in particolare venivano riproposta l'ala a freccia (con i suoi 35\u00b0) e la motorizzazione affidata a 4 turboeliche Kuznetsov NK-12MV da 15\u00a0000 hp, ciascuna azionante una coppia di eliche quadripala, controrotanti.\nImpiego operativo.\nIl Tu-116 non ebbe un'intensa vita operativa: Nikita Sergeevi\u010d Chru\u0161\u010d\u0451v utilizz\u00f2 il prototipo del Tu-114 per raggiungere New York per partecipare all'Assemblea Generale dell'ONU, relegando ad un ruolo secondario (e scarsamente documentato) l'impiego dei due soli esemplari realizzati."}
{"id": "1442639", "revid": "486946", "url": "https://it.wikipedia.org/wiki?curid=1442639", "title": "Tories", "text": ""}
{"id": "1442640", "revid": "111319", "url": "https://it.wikipedia.org/wiki?curid=1442640", "title": "Arapiraca (microregione)", "text": ""}
{"id": "1442641", "revid": "332094", "url": "https://it.wikipedia.org/wiki?curid=1442641", "title": "Tu-116", "text": ""}
{"id": "1442642", "revid": "115310174", "url": "https://it.wikipedia.org/wiki?curid=1442642", "title": "REDIAL", "text": "REDIAL, la Red Europea de Informaci\u00f3n y Documentaci\u00f3n sobre Am\u00e9rica Latina, in italiano \"Rete Europea d'Informazione e di Documentazione dell'America Latina\", \u00e8 un'associazione formata di biblioteche e centri di documentazione in Francia, Germania, Paesi Bassi, Regno Unito, Russia, Spagna e Svezia specializzati in America latina. REDIAL \u00e8 una piattaforma d'incontro per contribuire allo sviluppo e la comunicazione, l'appoggio mutuo e l'intercambio dell'informazione tra ricercatori, bibliotecari e documentalisti nel campo delle scienze umane e sociali.\nStruttura organizzativa.\nREDIAL \u00e8 un'associazione europea senza fini di lucro e di carattere internazionale secondo il diritto spagnolo. \u00c8 composto di una commissione esecutiva (Comit\u00e9 Ejecutivo) di rappresentanti nazionali eletti e dell'assembl\u00e8a generale (Asamblea General de Socios)."}
{"id": "1442643", "revid": "111319", "url": "https://it.wikipedia.org/wiki?curid=1442643", "title": "Macei\u00f3 (microregione)", "text": ""}
{"id": "1442645", "revid": "111319", "url": "https://it.wikipedia.org/wiki?curid=1442645", "title": "Palmeira dos \u00cdndios (microregione)", "text": ""}
{"id": "1442650", "revid": "1233442", "url": "https://it.wikipedia.org/wiki?curid=1442650", "title": "CNP UniCredit Vita", "text": "CNP UniCredit Vita (gi\u00e0 Cnp Capitalia Vita) \u00e8 una compagnia assicurativa del gruppo Unicredit, fino al 2006 denominata \"Fineco Vita\".\n\u00c8 controllata dalla compagnia assicurativa francese CNP Assurances S.A..\nSi occupa di prodotti previdenziali (previdenza integrativa su base individuale, sotto forma di polizze) nonch\u00e9 di altre forme di investimento.\nI prodotti sono commercializzati dalle banche appartenenti al gruppo Unicredit (Banco di Sicilia, Banca di Roma, Bipop-Carire, Unicredit e la banca on-line FinecoBank.)\nDa gennaio 2008 cambia denominazione sociale in CNP UniCredit Vita."}
{"id": "1442651", "revid": "145180", "url": "https://it.wikipedia.org/wiki?curid=1442651", "title": "Problema di Basel", "text": ""}
{"id": "1442653", "revid": "145180", "url": "https://it.wikipedia.org/wiki?curid=1442653", "title": "Prodotto di Euler", "text": ""}
{"id": "1442657", "revid": "729019", "url": "https://it.wikipedia.org/wiki?curid=1442657", "title": "Luna 11", "text": "Luna 11 fu il secondo tentativo da parte dell'URSS, coronato da successo, di porre in orbita lunare un satellite artificiale. Luna 11 rappresent\u00f2 una evoluzione rispetto a Luna 10.\nLa missione.\nLuna 11 fu lanciata il 24 agosto 1966 alle 08:03:00 UTC e si immise in orbita lunare il 27 agosto 1966. Gli obiettivi della missione erano:\nLuna 11 complet\u00f2 277 orbite ed effettu\u00f2 137 trasmissioni radio.\nIl sistema di ripresa video era simile a quello della sonda Zond 3 e aveva una risoluzione di 15/20 metri a pixel. Tuttavia non fu possibile riprendere alcuna foto della superficie lunare perch\u00e9 la navicella perse il corretto orientamento con la Luna. Questo inconveniente fu causato da un corpo estraneo che si inser\u00ec dentro uno degli ugelli del controllo assetto.\nLuna 11 fu lanciata solo due settimane dopo il lancio della sonda statunitense Lunar Orbiter.\nLe trasmissioni si interruppero il 1\u00ba ottobre 1966 quando le batterie di bordo si esaurirono."}
{"id": "1442661", "revid": "287204", "url": "https://it.wikipedia.org/wiki?curid=1442661", "title": "Comizi centuriati", "text": "I comizi centuriati (\"Comitia Centuriata\") furono una delle assemblee popolari della \"Res Publica Romana\", senza dubbio la pi\u00f9 importante dal punto di vista delle competenze riservatele; vi si raccoglievano tutti i cittadini romani, patrizi o plebei che fossero, per esercitare i loro diritti politici e contribuire a determinare la vita dello Stato.\nIstituzione.\nCome vuole la tradizione i \"comitia centuriata\" sarebbero il frutto della riforma dell'esercito operata da Servio Tullio, sesto re di Roma, il quale, nel trasformare l'esercito per renderlo pi\u00f9 funzionale, trasfuse anche nella vita civile della citt\u00e0 la sua riforma, in ossequio all'ideale (gi\u00e0 greco) del cittadino-soldato.\nIn realt\u00e0 l'attribuzione a Servio di una suddivisione cos\u00ec precisa e valsa fino ad Augusto pare anacronistica ai critici, per i quali a Servio si deve la sola riforma dell\"exercitus\" su base censitaria, mentre l'applicazione del medesimo sistema di riunione dei cittadini alla vita civile venne soltanto dopo il passaggio alla repubblica.\nCompetenze.\nA quest'assemblea furono demandati i maggiori compiti di governo, il cui esercizio era riservato al popolo, (populus da intendersi chi era presente all'interno dell'esercito, quindi chi si poteva permettere un'armatura), che consistevano principalmente nell'elezione delle magistrature maggiori (censura, consolato, pretura), nella legislazione (spesso in comunione col senato) e nella dichiarazione di guerre.\nIl primo atto deliberativo di quest'assemblea, secondo Cicerone, fu la Provocatio ad populum che nella sua prima formulazione, prevedeva per i condannati a morte o alla fustigazione, la possibilit\u00e0 di appellarsi al popolo.\nI comizi centuriati avevano anche il ruolo di tribunale nel caso di condanna a pena capitale, nel giudizio del reato di alto tradimento e, almeno nel periodo repubblicano, fino alla fine del II secolo a.C., non costituisce un giudizio d'appello sui condannati a morte in senso proprio, pi\u00f9 genericamente consiste nella richiesta dell'imputato passibile della pena di morte di essere sottratto al potere punitivo (\"ius co\u00ebrcitionis\") del magistrato e sottoposto al giudizio popolare (\"provocatio ad populum\"). Particolarmente esplicativi gli episodi narrati da Livio, Ab Urbe condita 2.27.12 (495 a.C.) e 2.55.4-5 (473 a.C.).\nIl comizio centuriato aveva il potere di eleggere le magistrature maggiori e di votare le leggi di governo della citt\u00e0, su proposta di un magistrato, come accadde nel 451 a.C. quando approvarono le leggi delle XII tavole elaborate dal primo decemvirato; era anche investito del ruolo di tribunale nei casi in cui c'era in gioco la vita dell'accusato (giudizi \"de capite civis\"). In particolare aveva competenza esclusiva in materia di \"perduellio\", ovvero alto tradimento, fino alla riforma operata da Lucio Appuleio Saturnino, che istitu\u00ec la \"quaestio perpetua de maiestate\" ove processare gli accusati di alto tradimento e lesa maest\u00e0. Bisogna comunque notare che gran parte della politica romana non veniva definita nel comizio, ma nel senato, e che il comizio veniva sempre pi\u00f9 a svolgere un ruolo formale pi\u00f9 che sostanziale.\nIl ruolo chiave del comizio centuriato, come quello delle altre assemblee, che resse Roma insieme al senato in et\u00e0 repubblicana, venne meno con l'aprirsi delle guerre civili e con le riforme di Mario e Silla; una grande rifioritura del ruolo del comizio si ebbe con Augusto, il quale, per dare una veste di legittimit\u00e0 alle riforme da lui portate avanti, fece larghissimo uso della legge comiziale (quasi tutte le sue leggi sono plebisciti e leggi comiziali). Dopo Augusto tuttavia il comizio declin\u00f2 definitivamente: pur mantenendo formalmente le sue competenze ed attribuzioni, con l'affacciarsi della potest\u00e0 imperiale anche quest'organo, come poi il senato, disparve nell'ombra, soppiantato appunto dal dominio sul piano giuridico e giudiziario della figura dell'imperatore e dei suoi funzionari.\nComposizione dell'assemblea.\nDelle tre assemblee con compiti deliberativi in cui il popolo romano saltuariamente si raccoglieva (oltre ai \"comitia curiata\", v'erano pure i \"comitia tributa\" ed i \"concilia plebis\") per guidare la politica dello Stato, questa era l'unica basata su un criterio censitario timocratico, ovvero in cui i cittadini erano raccolti in gruppi sulla base del reddito (e non per genere o provenienza territoriale) ed anche gerontocratico se si considera che i \"seniores\" (gli anziani tra i 46 e i 60 anni) avevano una maggiore dignit\u00e0 politica rispetto agli \"iuvenes\" (i giovani, compresi tra 18 e 45 anni).\n\u00c8 sempre Livio a darci le informazioni principali sulla composizione dei \"comitia centuriata\", spiegando le vicende della riforma di Servio Tullio In particolare, Livio nota che l'armamento previsto per ogni classe era a carico del soldato stesso (tranne i cavalli, pagati dallo stato 10000 assi per l'acquisto del cavallo + 2000 assi/anno per il mantenimento del cavallo) e che a maggiore censo si accompagnavano, oltre a maggiori costi per le armi, anche un maggiore peso politico. Inoltre la suddivisione tra \"seniores\" e \"iuvenes\" indicava anche diversi compiti in stato di guerra: agli anziani era affidata la difesa dell'Urbe, ai giovani le guerre fuori Roma. Di seguito ecco la suddivisione dei cittadini in assemblea:\nA queste 188 si sommavano altre 5 centurie di \"inermes\" (disarmati): falegnami (\"fabrii tignarii\"); fabbri (\"fabrii aerarii\"); suonatori di tromba (\"tubicines\"); suonatori di corno (\"cornicines\"); aggiunti dopo i censiti (\"accensi\"). Gli \"accensi\" erano soldati di riserva, armati di giavellotti e fionde, ma perlopi\u00f9 usati come: messaggeri fra gli ufficiali; manovalanza per fortificazioni o per ricercare i feriti e sotterrare i morti dopo la battaglia; furieri. Per Dionigi gli accensi sono una VI\u00aa classe [\"Antichit\u00e0 Romane\" VII,59,3] che chiama \"velati\" (vestiti di tunica, anzich\u00e9 corazzati): \u00abuna centuria unica di cittadini sprovvisti di mezzi\u00bb [\"Antichit\u00e0 Romane\" IV, 18, 2]. Per Livio \u00abAggregati alla V\u00aa classe erano gli accensi, i suonatori di corno e di tromba, divisi in tre centurie\u00bb [\"Ab Urbe Condita\" I, 43, 7]; ma \u00e8 controverso perch\u00e9 cos\u00ec, aggiungendo una centuria di capitecensi, le centurie arrivano a 194 contro tutta la tradizione concorde che fossero 193! I casi sono due: o gli accensi sono presi dalla centuria di proletari e capitecensi, esenti da tasse e leva militare (imposte in base al censo), o i capitecensi erano proprio esclusi dalle votazioni. All'interno di ogni classe poi la distinzione fra \"iuniori\" (fino ai 45 anni) e \"seniori\" (dai 45 ai 60 anni) distingueva quelli obbligati al servizio attivo dalle riserve (adibite alla difesa della citt\u00e0).\nVisibilissime sono inoltre le affinit\u00e0 con la tattica oplitica di origine greca, sorta in Grecia proprio nello stesso periodo.\nProcedure di voto.\nI cittadini venivano riuniti in centurie per esercitare il loro diritto di voto; essi lo esercitavano personalmente all'interno di ogni centuria, definendo l'ordinamento ideologico della stessa, e collettivamente durante le votazioni del comizio. Ogni centuria esprimeva un solo voto, seguendo un certo ordine; in questo modo, la maggioranza assoluta, necessaria per prendere una decisione, era fissata a 97 voti su 193 (quindi 97 centurie). Le operazioni di voto seguivano l'ordine delle classi, definite in base al censo dei componenti; prima, per\u00f2, veniva estratta a sorte dalla prima classe una centuria, detta centuria \"praerogativa\" (ovvero \"che decide prima\"), la quale esprimeva pubblicamente il suo voto davanti alle altre, influenzando non poco le votazioni successive. Di seguito le centurie votavano in ordine, dalla prima alla quinta classe, fino a quando non fosse stato raggiunto il quorum di 97; non appena fosse stato raggiunto il suddetto quorum le votazioni venivano interrotte e la decisione presa. Storicamente, i casi in cui le centurie della terza e delle successive classi espressero il proprio voto furono minime; spesso le decisioni venivano prese ancor prima che votasse la seconda classe, dal momento che le centurie della prima classe (80 di fanti + 2 di genieri + 18 di cavalieri) avevano la possibilit\u00e0 di raggiungere agevolmente il quorum senza l'ausilio di nessun altro. Cos\u00ec si realizzava il dominio dei pi\u00f9 ricchi, all'interno di un organismo di facciata in cui tutti avevano il medesimo diritto di voto.\nQualche parziale quanto effimera modificazione di questo sistema di voto si ebbe nel II secolo a.C.; in particolare nel 150 a.C. gli \"equites\" vennero distaccati dalla prima classe ed il loro censo stabilito pari a dieci volte quello dei membri della prima classe; in seguito Gaio Gracco fece approvare nel 123 a.C. un plebiscito in cui si disponeva che la centuria \"praerogativa\" venisse sorteggiata \"ex quinque confusibus ordinis\", cio\u00e8 fra tutte le centurie delle cinque classi; questo plebiscito rimase vigente per pochi anni, fino alla restaurazione sillana, che ricostitu\u00ec l'ordinamento antico.\nLa prima convocazione.\nSi deve ovviamente a Servio Tullio la prima convocazione del popolo secondo l'ordinamento centuriato; secondo Livio, che riporta testimonianze anche di un altro storico romano, Fabio Pittore, il comizio fu convocato in armi al di fuori del \"pomerium\", il confine sacro della citt\u00e0, nel Campo Marzio, luogo che rest\u00f2 sua sede anche per le successive convocazioni. Durante la prima convocazione Servio elev\u00f2 sacrifici agli dei e celebr\u00f2 la conclusione del censimento (\"lustratio\"), effettuato proprio per la costituzione del comizio centuriato. Secondo Fabio Pittore erano presenti 80000 uomini in armi, numero che crebbe poi nel tempo rendendo la convocazione sempre pi\u00f9 difficile."}
{"id": "1442668", "revid": "287204", "url": "https://it.wikipedia.org/wiki?curid=1442668", "title": "Attilio Micheluzzi", "text": " Nonostante abbia esordito in tarda et\u00e0, nell'arco di vent'anni diede vita a numerose storie a fumetti come \"Siberia\", \"Titanic\", \"Roy Mann,\" \"Petra Ch\u00e9rie\", pubblicate su note riviste del fumetto d'autore italiane come \"Corriere dei ragazzi\", \"Orient Express\", \"Comic Art\", \"L'Eternauta\" e nella collana \"Un uomo un'avventura\".\nBiografia.\nNacque in Istria quando era ancora territorio italiano, dove il padre era comandante della Regia Aeronautica; nel secondo dopoguerra, dopo la firma dei Trattato di Parigi che assegn\u00f2 parte dei territori italiani alla Jugoslavia, la sua famiglia si trasfer\u00ec a Napoli; qui si laure\u00f2 in architettura nel 1961 e per lavoro si trasfer\u00ec in Africa visitando molti paesi come Senegal, Nigeria, Costa d\u2019Avorio, Marocco e infine in Libia dove, nel 1969, poco prima di assumere l'incarico di architetto della casa reale, fece ritorno in Italia a seguito del colpo di Stato che port\u00f2 Gheddafi al potere.\nAnni settanta.\nIn Italia, nel 1972, quando aveva gi\u00e0 42 anni, inizi\u00f2 il suo impegno nella produzione di fumetti, esordendo sul \"Corriere dei Ragazzi\" con lo pseudonimo di \"Igor Artz Bajeff\", che us\u00f2 comunque per breve tempo. La prima storia pubblicata \u00e8 un episodio della serie scritta da Mino Milani: \"Dal nostro inviato nel tempo\". Prosegu\u00ec poi disegnando storie a fumetti di vario genere anche per altre testate, in alcuni casi scrivendone anche le sceneggiature. La prima serie da lui ideata \u00e8 1974, \"Johnny Focus\", e venne pubblicata sul \"Corriere dei Ragazzi\"; la serie venne realizzata fino al 1976 e conta una ventina di storie; successivamente verr\u00e0 ripresa e pubblicata su un'altra rivista, \"Orient Express\". Poi inizi\u00f2 nel 1976 a collaborare con \"Il Giornalino\", prendendo il posto di Ruggero Giovannini come disegnatore della serie \"Capitan Erik\", scritta da Claudio Nizzi, che verr\u00e0 proseguita fino al 1982. Sempre per \"Il Giornalino\" disegna numerose storie libere anche di genere biografico nonch\u00e9 illustrazioni per le varie rubriche della rivista. Crea una nuova serie nel 1977, \"Petra Ch\u00e9rie\", che venne pubblicato su \"alter alter\" e della quale verr\u00e0 realizzato anche un portfolio (\"Petra Cherie's True Story\"); la serie verr\u00e0 realizzata alternandola a quella di \"Capitan Erik\" e a storie auto-conclusive di vario genere; nello stesso periodo collabora con la rivista \"Skorpio\" della Eura Editoriale disegnando la serie \"Simon Flash\" pubblicata nel 1977 e con la rivista \"SuperGulp!\" della Mondadori dove pubblica nel 1978 la serie \"Parallelo 5\". Realizza poi per le Edizioni Cepim due volumi della collana \"Un uomo un'avventura\", \"L'uomo del Tanganyka\" nel 1978 e \"L'uomo del Khyber\" nel 1980; entrambe vennero poi ripubblicate nella collana \"I grandi del fumetto\".\nAnni ottanta.\nSulla rivista \"alter alter\" pubblica nel 1980 la serie \"Marcel Labrume,\" seguito nel 1982 da nuovi episodi della serie \"Petra Ch\u00e9rie\".\"\" Contemporaneamente continua a collaborare con \"Il Giornalino\" che pubblica riduzioni di classici della letteratura e biografie di personaggi storici e, sul \"Messaggero dei Ragazzi\", pubblica una biografia di Anna Frank. Su una nuova rivista specializzata in fumetti d'autore, \"Orient Express\", riprende la pubblicazione della serie di \"Johnny Focus\" e, su \"Pi\u00f9\", ne fa esordire una nuova, \"Molly Manderling\", realizzata in collaborazione con Mino Milani\".\" In questi anni inizia a collaborare anche con \"L'Eternauta\", rivista sulla quale pubblica la serie \"Rosso Stenton\", che verr\u00e0 poi ripubblicata in volume. Nel 1983 su \"Orient Express\" pubblica la serie \"Air Mail\" che prosegu\u00ec poi sulle riviste \"Giungla\" della Nerbini e su \"L'Eternauta\". Lo stesso anno pubblica \"Jesus Detective San\" sulla rivista \"Full\" della Bonelli.\nSu \"Corto Maltese\" pubblica nel 1986 \"Bab-el-Mandeb\" e il primo episodio della serie biografica su \"Mermoz,\" serie che verr\u00e0 completata soltanto successivamente in un volume edito da Rizzoli Lizard; nel 1988 pubblica \"Siberia\" e, scritta da Federico Povoleri, \"Il triangolo maledetto\".\nInizia nel 1987 a collaborare con la rivista \"Comic Art\" sulla quale pubblica varie opere come il primo episodio di \"Roy Mann\", scritto da Tiziano Sclavi, che avrebbe anche dovuto essere l'unico ma poi ne vennero realizzate altre due, l'ultima delle quali pubblicata postuma nel 1991, successivamente raccolte in un volume; segue \"Titanic\" nel 1988, sul viaggio inaugurale del transatlantico che aveva gi\u00e0 narrato sul \"Corriere dei Ragazzi\" nella serie \"Dal nostro inviato nel tempo Mino Milani\" nel 1972 con la storia \"La tragedia del Titanic\"; segue l'episodio \"Articolo 7\" della serie \"I diritti umani\" e \"Afghanistan\", che verr\u00e0 pubblicata postuma e incompleta nel 1991.\nNel 1989 torna a collaborare con Sclavi pubblicando la storia \"Gli orrori di Altroquando\" nel secondo numero della serie Dylan Dog Special della Sergio Bonelli Editore; nello stesso periodo pubblica anche alcune storie brevi su \"Splatter\" della ACME e su \"Horror\" della Comic Art e, su \"L'Eternauta\", pubblica dal 1990 la serie \"Corsaro\", scritta da Luigi Mignacco.\nMor\u00ec il 20 settembre 1990 a Napoli."}
{"id": "1442670", "revid": "57342", "url": "https://it.wikipedia.org/wiki?curid=1442670", "title": "Igor Arzbajeff", "text": ""}
{"id": "1442671", "revid": "109100", "url": "https://it.wikipedia.org/wiki?curid=1442671", "title": "Dassault Falcon 7x", "text": ""}
{"id": "1442684", "revid": "122429744", "url": "https://it.wikipedia.org/wiki?curid=1442684", "title": "Daniele Panebarco", "text": "Carriera.\nIscrittosi al DAMS dell'Universit\u00e0 di Bologna, Panebarco affianc\u00f2 lo studio alla realizzazione di strisce satiriche, che gli permisero di vincere un concorso istituito dal quotidiano \"Paese Sera\", nel 1973.\nNel 1976 entrer\u00e0 nella redazione del mensile \"Il Mago\", edito da Arnoldo Mondadori Editore, dando vita al suo personaggio pi\u00f9 conosciuto, \"Big Sleeping\". Negli anni ottanta ha collaborato con \"Il Giornalino\", in particolare con una riduzione del romanzo di Edmondo De Amicis \"Cuore\".\nAutore satirico incentrer\u00e0 la sua arte sulla provincia italiana e sul rapporto con il comunismo, creando personaggi quali \"Nick Martello\" e \"Piccolo Lenin\", collaborando con la Repubblica, L'Espresso, L'Unit\u00e0, Il Manifesto, Linus, Orient Express, Arancia Blu, Art Forum, Cuore, Tango e Tuttolibri. Nel 1980 riceve il premio Yellow Kid.\nHa disegnato anche la figura di Osvaldo, protagonista della serie televisiva di Unomattina \"Good Morning Osvaldo\".\nAllontanatosi progressivamente dal fumetto commerciale, si dedica alla sperimentazione multimediale. Tra le fiabe interattive da lui redatte per la DeAgostini Multimedia, vi sono \"Le avventure di Fuzzy &amp; Floppy\", composte da \"Il mistero dell'ape d'oro\" (1995), \"Il tesoro di Venezia\" (1996, il cui protagonista, Leo, sarebbe in seguito apparso in alcuni giochi didattici anch'essi pubblicati presso la DeAgostini), \"Il furto della rotonda\" (1997) e \"Il raggio magico\" (2000)."}
{"id": "1442685", "revid": "76963", "url": "https://it.wikipedia.org/wiki?curid=1442685", "title": "Vanessa Marcil", "text": "Biografia.\nNata con il nome di battesimo di Sally Vanessa Ortiz, \u00e8 la minore di quattro sorelle; suo padre \u00e8 il milionario Peter Ortiz, mentre la madre, Patricia Marcil \u00e8 un'erborista. Ha origini italiane, francesi e portoghesi. Il nome Vanessa le \u00e8 stato dato in onore dell'attrice britannica Vanessa Redgrave. Dopo aver manifestato il proprio talento come attrice sin da piccola, partecipando a numerosi spettacoli nei teatri della sua cittadina natale, la Marcil \u00e8 giunta alla notoriet\u00e0 ottenendo il ruolo di Brenda Barrett nella soap-opera \"General Hospital\" nel 1992. Grazie a questa partecipazione ha ottenuto per ben tre volte la nomination al premio Daytime Emmy Award (1997, 1998 e 2003), e si \u00e8 aggiudicata ben tre volte il Soap Opera Digest Awards, premio assegnato dalla rivista statunitense \"Soap Opera Digest\".\nIl suo debutto cinematografico \u00e8 stato nella pellicola d'azione \"The Rock\", film del 1996 con Nicolas Cage e Sean Connery. Bocciata al provino del film \"So cosa hai fatto\", dopo aver partecipato per sei anni a \"General Hospital\" abbandon\u00f2 il telefilm nel 1998 (facendovi un breve ritorno nel 2002), partecipa a due puntate della serie prodotta da Steven Spielberg \"High Incident\". Nel novembre dello stesso anno entra nel cast della serie televisiva \"Beverly Hills 90210\", interpretando per 37 episodi la perfida Gina Kincaid. Per partecipare a \"Beverly Hills, 90210\" rinunci\u00f2 alla serie televisiva \"Ally McBeal\", consegnando la sua parte a Portia de Rossi. Partecipa in veste di guest star a telefilm di successo come \"Crossing Jordan\", \"NYPD Blue\" e \"Spin City\", mentre dal 2003 al 2008 interpreta Samantha in \"Las Vegas\".\nDoppiatrici italiane.\nNelle versioni in italiano dei suoi film, Vanessa Marcil \u00e8 stata doppiata da:"}
{"id": "1442686", "revid": "1632387", "url": "https://it.wikipedia.org/wiki?curid=1442686", "title": "Live in the U.K. (Helloween)", "text": "Live in the U.K. \u00e8 il primo album dal vivo del gruppo musicale Helloween, pubblicato dalla Noise Records nel 1989.\n\u00c8 l'ultima pubblicazione che vede Kai Hansen in formazione, successivamente creer\u00e0 i Gamma Ray.\nEdizioni.\nSono tre le edizioni uscite nei vari mercati:\nOltre ad alcune differenze sui titoli e sulla durata delle tracce, cambia anche la copertina: la seconda e la terza riprendono il disegno che appare sul singolo \"I Want Out\"."}
{"id": "1442688", "revid": "73125", "url": "https://it.wikipedia.org/wiki?curid=1442688", "title": "Direzione retrograda", "text": ""}
{"id": "1442691", "revid": "6923", "url": "https://it.wikipedia.org/wiki?curid=1442691", "title": "Sistemi Territoriali S.p.A.", "text": ""}
{"id": "1442692", "revid": "1123126", "url": "https://it.wikipedia.org/wiki?curid=1442692", "title": "Lista delle lettere apostoliche", "text": "Il seguente elenco, ordinato cronologicamente, riporta una selezione delle lettere apostoliche dei pontefici della Chiesa cattolica, secondo quanto riportato dal sito ufficiale del Vaticano.\nIl numero a fianco del pontefice rappresenta il numero di papa della storia.\nDa papa Benedetto XV a papa Francesco.\nBenedetto XV (1914-1922).\n258. Papa Benedetto XV (1914-1922) - \nPio XI (1922-1939).\n259. Papa Pio XI (1922-1939) - \nPio XII (1939-1958).\n260. Papa Pio XII, venerabile, (1939-1958) - \nGiovanni XXIII (1958-1963).\n261. San Giovanni XXIII (1958-1963) - \nPaolo VI (1963-1978).\n262. San Paolo VI (1963-1978) - \nGiovanni Paolo I (1978).\n263. Papa Giovanni Paolo I, venerabile, (26 agosto-28 settembre 1978) - \nGiovanni Paolo II (1978-2005).\n264. San Giovanni Paolo II (1978-2005) - \nBenedetto XVI (2005-2013).\n265. Papa Benedetto XVI (2005-2013) - \nFrancesco (2013-in carica).\n266. "}
{"id": "1442693", "revid": "2063435", "url": "https://it.wikipedia.org/wiki?curid=1442693", "title": "Sally Potter", "text": ""}
{"id": "1442695", "revid": "118683644", "url": "https://it.wikipedia.org/wiki?curid=1442695", "title": "Sagoma limite", "text": "Nella tecnica delle ferrovie con il termine di sagoma limite (\"gabarit\" in francese, \"loading gauge\" in inglese, \"g\u00e1libo ferroviario\" in spagnolo), viene indicata la dimensione massima di larghezza e di altezza sul piano del ferro che deve essere rispettata da qualunque tipo di rotabile ferroviario perch\u00e9 possa liberamente circolare. Si parla di sagoma, e non semplicemente di dimensioni ammesse, in quanto queste ultime sono variabili con l'altezza considerata, dando luogo ad un vero e proprio profilo con una forma particolare, e non ad un semplice rettangolo.\nDa un punto di vista tecnico, la sagoma limite \u00e8 pensata come un \"profilo di sicurezza\" che deve rimanere (con un certo margine) libero da ostacoli fissi per consentire il transito dei carri, e che viceversa questi ultimi non devono mai superare in condizioni di marcia. Per questo motivo, non \u00e8 sufficiente che i carri e le carrozze lo rispettino in ogni loro sezione trasversale: in curva, infatti, i veicoli si trovano ad assumere la posizione di corde di archi di cerchio, avvicinando le parti oltre gli assi o i carrelli al limite esterno, e la parte centrale al limite interno alla curva; pertanto, occorre ridurre la larghezza dei veicoli man mano che se ne aumenta la lunghezza.\nLe sagome limite, come le altre disposizioni e norme relative alle ferrovie, sono stabilite da organismi appositi come l'UIC in sede europea; in Inghilterra vige una sagoma limite ridotta in larghezza che viene definita \"sagoma inglese\" che pertanto non permette la circolazione dei rotabili europei se non adeguati ad essa. Esistono inoltre singole sagome limite per le ferrovie a scartamento ridotto spesso anche differenti l'una dall'altra. Anche negli Stati Uniti d'America esistono sagome limiti differenti e per alcune linee di Amtrak anche incompatibili con il resto della rete, come nel caso delle alte carrozze a due piani.\nNotizie storiche.\nLa sagoma limite \u00e8 stata definita alle origini delle ferrovie linea per linea. In seguito con l'interconnessione di varie linee e l'estensione della rete ferroviaria anche oltre i limiti dei singoli stati si \u00e8 dovuti pervenire ad accordi precisi che definissero le dimensioni massime da rispettare in ogni caso per permettere la circolazione dei treni tra stati differenti; il 18 maggio 1907 venne approvato il Protocollo di Berna che definiva le norme di unificazione tecnica delle ferrovie a cui ogni ferrovia di ciascuno stato si adegu\u00f2. Le Ferrovie dello Stato italiane le resero esecutive dal 1\u00ba maggio 1908. In seguito vennero modificate e le nuove disposizioni entrarono in vigore dall'11 gennaio 1939.\nIn tempi pi\u00f9 recenti, lo sviluppo del traffico combinato ha reso necessario poter sfruttare al massimo le possibilit\u00e0 reali di transito dei mezzi trasportanti semirimorchi, senza procedere all'imposizione di una sagoma limite internazionale maggiorata che sarebbe stata molto onerosa per tutti. Si \u00e8 proceduto quindi ad una codifica delle linee: nella zona interessata dai rimorchi e semirimorchi stradali durante il trasporto in ferrovia sono state disegnate una serie di sagome limite numerate, partendo da 00 per l'internazionale \"normale\" per arrivare fino ad 99; ciascuna linea viene codificata semplicemente con il numero della sagoma limite pi\u00f9 elevata che \u00e8 compatibile con il transito su di essa.\nSagoma limite come infrastruttura.\nLa sagoma limite oltre che una norma \u00e8 anche un'infrastruttura non molto appariscente, ma che esercita una funzione indispensabile ed insostituibile nelle stazioni e soprattutto negli scali merci per controllare che il carico dei carri rientri nei limiti prima dell'immissione nei binari e raccordi, nelle aree di stazione e nelle linee ferroviarie.\n\u00c8 costituita da un palo verticale che regge una mensola trasversale alla quale \u00e8 appesa una dima sagomata che permette di controllare larghezza ed altezza del carro che vi passa sotto lentamente in manovra."}
{"id": "1442699", "revid": "152584", "url": "https://it.wikipedia.org/wiki?curid=1442699", "title": "Amalia di Baviera", "text": ""}
{"id": "1442704", "revid": "1186766", "url": "https://it.wikipedia.org/wiki?curid=1442704", "title": "Provincia di Djelfa", "text": "La provincia di Djelfa (in arabo \u0648\u0644\u0627\u064a\u0629 \u0627\u0644\u062c\u0644\u0641\u0629) \u00e8 una provincia dell'Algeria. Prende il nome dal suo capoluogo Djelfa. In questa provincia si trovano le citt\u00e0 di Tadmit, El Khemis e Selmana.\nPopolazione.\nLa provincia conta 1.092.184 abitanti, di cui 562.207 di genere maschile e 529.977 di genere femminile, con un tasso di crescita dal 1998 al 2008 del 3.3%.\nSuddivisione amministrativa.\nLa provincia fu istituita nel 1974, ed \u00e8 suddivisa in 12 distretti e 36 comuni (municipalit\u00e0). \nLa provincia \u00e8 suddivisa in 14 distretti:\nNella tabella sono riportati i comuni della provincia, suddivisi per distretto di appartenenza."}
{"id": "1442709", "revid": "1977557", "url": "https://it.wikipedia.org/wiki?curid=1442709", "title": "Hermann Mayer Salomon Goldschmidt", "text": "Goldschmidt nacque a Francoforte sul Meno, figlio di un mercante ebreo. And\u00f2 a Parigi per studiare arte, e dipinse anche qualche quadro prima di indirizzare la propria attenzione all'astronomia.\nNell'aprile del 1861 annunci\u00f2 la scoperta della nona luna di Saturno, che battezz\u00f2 Chirone. Tuttavia si sbagliava, quella luna non esiste e oggi il nome Chirone \u00e8 assegnato all'asteroide/cometa 2060 Chirone.\nA lui viene attribuita la prima osservazione e registrazione (nel 1820) delle bande d'ombra che appaiono nei minuti precedenti un'eclissi totale di Sole.\nPremi e onorificenze.\nGoldschmidt ricevette la medaglia d'Oro della Royal Astronomical Society nel 1861.\nIl cratere Goldschmidt sulla Luna e l'asteroide 1614 Goldschmidt sono stati battezzati cos\u00ec in suo onore.\nAltri progetti.\nMedaglia d'Oro della Royal Astronomical Society"}
{"id": "1442712", "revid": "73125", "url": "https://it.wikipedia.org/wiki?curid=1442712", "title": "Hermann Goldschmidt", "text": ""}
{"id": "1442715", "revid": "109212060", "url": "https://it.wikipedia.org/wiki?curid=1442715", "title": "Silke H\u00f6rner", "text": "Specializzata nella rana, ha vinto due medaglie d'oro e una di bronzo ai Giochi olimpici di ."}
{"id": "1442716", "revid": "2014155", "url": "https://it.wikipedia.org/wiki?curid=1442716", "title": "Stefano Uro\u0161 I", "text": "Il regno.\nTerzo figlio di Stefano Prvoven\u010dani e di Anna Dandolo (figlia del Doge di Venezia Enrico Dandolo), nella primavera del 1243 fu dichiarato Re di Serbia dal Popolo che si era sollevato contro suo fratello maggiore Stefano Vladislav I.\nDurante il suo regno, i principali avversari della Serbia nei Balcani, in Epiro e in Bulgaria iniziarono un periodo di declino, e questo favor\u00ec la Serbia nel diventare una forte potenza locale.\nStefano Uro\u0161 incoraggi\u00f2 lo sviluppo economico del Paese: chiam\u00f2 nelle sue terre numerosi minatori sassoni che lavoravano in Ungheria per impiegarli nell'estrazione dell'argento nei giacimenti di Brskovo e Rudnik, e diede loro un'ampia autonomia amministrativa, nonch\u00e9 il diritto di professare liberamente la fede cattolica.\nLa grande quantit\u00e0 di argento estratto dalle miniere fu utilizzata per la coniazione di monete: ne furono, infatti, messe in circolazione grandi quantit\u00e0 che servivano nei commerci che Stefano Uro\u0161 volle intensificare soprattutto con le citt\u00e0 dalmate di Ragusa e Cattaro.\nIn campo religioso, fu un uomo pio e devoto: la severit\u00e0 dei costumi della sua corte era rinomata anche all'estero. Finanzi\u00f2 la costruzione di diversi monasteri, e mantenne strettissimi rapporti con la Chiesa ortodossa serba; favor\u00ec, per\u00f2, anche il culto cattolico dandogli ampia libert\u00e0 ed autonomia non solo per immigrati sassoni, ma anche per sudditi delle citt\u00e0 dalmate in cui il cattolicesimo era maggioritario.\nPolitica espansionistica.\nLa politica di Uro\u0161, nonostante i buoni rapporti commerciali coi popoli confinati, inizi\u00f2 ben presto a diventare aggressiva nei loro confronti, per aumentare la propria influenza nei Balcani. Negli anni 1252\u20131253 intraprese una guerra proprio con la Repubblica di Ragusa e con il principato di Zahumlje. L'esercito di Zahumlje respinse l'assalto e il suo principe divenne vassallo dell'Ungheria assicurandosene la protezione. Dopo la sconfitta contro Zahumlje, Ragusa cerc\u00f2 alleati per respingere l'avanzata serba, e li trov\u00f2 nella Bulgaria che nel 1254 invase larghe zone del regno serbo. Uro\u0161 corse ai ripari firmando con questi nemici trattati di pace.\nUn importante alleato di Stefano era Michele VIII Paleologo, imperatore di Bisanzio: con lui aveva stretto buoni rapporti quando l'Impero bizantino risiedeva a Nicea, ma dopo che Michele riconquist\u00f2 Costantinopoli nel 1261, le relazioni divennero pi\u00f9 strette. L'Imperatore diede in moglie al figlio di Stefano, Milutin, sua figlia Anna. Forte dell'appoggio di Bisanzio, fu iniziata una seconda guerra contro Ragusa, favorita segretamente dalla stessa regina serba Elena d'Angi\u00f2. L'esercito serbo ebbe la meglio, e nel 1268 fu firmato un trattato di pace che prevedeva l'asservimento di Ragusa al regno di Serbia e il pagamento di un tributo annuale che la citt\u00e0 dalmata elarg\u00ec per oltre un secolo.\nStefano mosse nuovamente guerra anche a Zahumlje e riusc\u00ec ad inserirla nei propri domini. Contemporaneamente, attu\u00f2 una forte politica accentratrice nei confronti delle regioni del suo regno, limitando di molto la loro autonomia, favorendo, cos\u00ec, la raccolta delle imposte che esse versavano allo Stato centrale.\nLa disfatta.\nStefano Uro\u0161 aveva un vicino potente e ingombrante: l'Ungheria. Dopo un lungo periodo di pace, nel 1268 decise di invadere il ducato di Ma\u010dva nella regione di Belgrado, che apparteneva alla corona magiara e che era visto dagli ungheresi come avamposto per future conquiste. Nonostante gli iniziali successi, l'armata di B\u00e9la IV batt\u00e9 i Serbi, e lo stesso Stefano fu fatto prigioniero. In cambio della sua liberazione, l'Ungheria ottenne un trattato di amicizia con la corona serba: il figlio di Uro\u0161, Dragutin fu dato in sposo alla figlia dell'erede al trono ungherese Stefano, Caterina. Caterina aveva una forte influenza sul marito, per questo Uro\u0161 si rifiut\u00f2 di dare a suo figlio alcune terre perch\u00e9 le amministrasse secondo il costume ungherese. Dragutin ricorse contro suo padre a B\u00e9la IV che destitu\u00ec Stefano Uro\u0161 dal trono di Serbia.\nPerduto il potere, si ritir\u00f2 nel monastero di Sopo\u0107ani che egli stesso aveva fondato, prese il nome di Simeone e rimase l\u00ec come monaco fino alla sua morte che avvenne nel 1277."}
{"id": "1442719", "revid": "32698", "url": "https://it.wikipedia.org/wiki?curid=1442719", "title": "SU(2)", "text": ""}
{"id": "1442722", "revid": "599013", "url": "https://it.wikipedia.org/wiki?curid=1442722", "title": "Chiesa di Nostra Signora di Tergu", "text": "La chiesa di Nostra Signora \u00e8 una parrocchia situata nel paese di Tergu, in provincia di Sassari, ed una delle massime espressioni dell'architettura romanica in Sardegna. La chiesa e i resti dell'adiacente abbazia si trovano in un'area campestre, accessibile tramite l'arco in pietra che prospetta su un ampio piazzale raggiungibile dal viale dei Benedettini.\nStoria.\nLa chiesa di \"Sancta Maria de Therco\", era un'abbazia benedettina e la sua fondazione, secondo il \"Libellus judicum turritanorum\" (documento in volgare logudorese probabilmente redatto da un monaco nel XIII secolo), \u00e8 da attribuire al giudice di Torres Mariano I de Lacon-Gunale (che regn\u00f2 tra il 1065 e il 1082), risulta tra i possedimenti cassinesi dal 1122. Lo \"Pseudocondaghe di Santa Maria di Tergu\" riporta il 1117 come data di consacrazione del tempio, alla cui costruzione parteciparono maestranze lombarde e pisane. Nel 1444 la chiesa e il monastero entrarono a far parte dei possedimenti dell'arcidiocesi turritana e nel 1553 l'arcivescovo Salvatore Alepus ancora richiedeva dagli ampuriensi la non intromissione nell'amministrazione della chiesa e la restituzione di alcuni arredi sacri appartenenti agli amministratori ufficiali provenienti dalla villa di Osilo.\nDescrizione e struttura.\nEsterno dell'edificio.\nLa chiesa venne edificata con l'utilizzo di cantoni di trachite rossa e pietra calcarea chiara per le decorazioni. La facciata, priva della parte superiore (crollata nel corso del tempo), \u00e8 divisa in due livelli. Il livello inferiore \u00e8 impostato su uno zoccolo, da cui partono le due paraste angolari e due semicolonne sulle quali si impostano tre archi a tutto sesto dalla ghiera in calcare finemente decorata. L'arco centrale inquadra il portale, con architrave sostenuto da stipiti reggenti capitelli calcarei scolpiti a foglia d'acanto. I motivi vegetali tornano nelle bianche cornici che delimitano il livello superiore, dotato di una finta loggia a cinque arcate a tutto sesto, entro e tra le quali si trovano singolari decorazioni a motivo geometrico. Particolari anche le due colonnine pi\u00f9 esterne, che presentano andamento zigzagato. L'arco centrale ospita il piccolo rosone.\nI fianchi sono scanditi da lesene, sulle quali si impostano gli archetti pensili. Sul fianco nord si eleva il massiccio campanile, a canna quadra, incompleto e rifinito da restauri moderni.\nInterno dell'edificio.\nL'interno \u00e8 a pianta a croce latina \"commissa\" (risulta quindi a T), con navata unica e transetto. L'abside, a pianta quadrangolare, venne ricostruita nel 1664. Allo stesso periodo risaliva la volta a botte che copriva la navata, impostata su cornice e paraste ancora esistenti, successivamente demolita e sostituita con l'attuale copertura lignea a capriate."}
{"id": "1442723", "revid": "827882", "url": "https://it.wikipedia.org/wiki?curid=1442723", "title": "Cimitero principale di Magonza", "text": "Il cimitero principale di Magonza (Germania) \u00e8 il primo dei cimiteri civili di Magonza. \u00c8 situato nel Oberstadt.\nStoria del cimitero.\nAll'inizio del XIX secolo, l'amministrazione napoleonica decise di vietare in tutto l'Impero, a salvaguardia della sanit\u00e0 pubblica, il seppellimento dei morti negli spazi urbani (cio\u00e8 nelle chiese e nei piccoli cimiteri annessi). Cos\u00ec diversi cimiteri sostituirono i vecchi.\nLa progettazione del cimitero principale fu affidata all'architetto neoclassico nel 1803, nella sua qualit\u00e0 di ispettore generale in capo della seconda sezione dei lavori pubblici dell'Impero francese, Andr\u00e9 Jeanbon Saint Andr\u00e9.\nPersonaggi famosi sepolti.\nVi sono sepolti, spesso trasferiti dalle tombe iniziali, molti personaggi famosi. Se ne elencano alcuni: \nCollegamenti esterni.\nCimitero principale di Magonza in Oltre Magazine "}
{"id": "1442724", "revid": "793629", "url": "https://it.wikipedia.org/wiki?curid=1442724", "title": "Province dell'Algeria", "text": "Le province dell'Algeria (\"wilaya\", pl. \"wilayat\") sono la suddivisione territoriale di primo livello del Paese. Esse sono suddivise in distretti (\"daira'ir\"), a loro volta suddivisi in comuni (\"baladiyat\"). \"Wilayat\", \"daira'ir\" e \"baladiyat\" prendono sempre il nome dal loro capoluogo.\nLa ripartizione in \"wilaya\" del territorio nazionale rispecchia il modello amministrativo francese (divisione in dipartimenti), senza riconoscimento per le regioni storiche (come la Cabilia o l'Aur\u00e8s), frazionate in diverse wilaya.\nAttualmente il territorio algerino \u00e8 suddiviso in 48 province, 548 distretti e 1541 comuni.\nI numeri delle province sono i primi 31 ordinati secondo l'alfabeto arabo, mentre i successivi, riferiti alle province istituite solo nel 1983, seguono lo stesso ordine partendo da 32.\nEvoluzione storica.\n1954-1962.\nDurante la Guerra d'Algeria, il FLN adott\u00f2 un sistema organizzativo in 6 \"wilayas\":\ncon la Francia talvolta descritta come \"wilaya 7\".\n1957-1974.\nSubito dopo l'indipendenza, l'Algeria conserv\u00f2 i precedenti 15 dipartimenti francesi, rinominati wilaya (province) nel 1968, con alcuni nomi modificati:\n1974-1983.\nI 15 dipartimenti furono riorganizzati in 31 province:"}
{"id": "1442726", "revid": "32698", "url": "https://it.wikipedia.org/wiki?curid=1442726", "title": "Kernel (matematica)", "text": ""}
{"id": "1442727", "revid": "287204", "url": "https://it.wikipedia.org/wiki?curid=1442727", "title": "Alta Gracia", "text": "Alta Gracia \u00e8 una citt\u00e0 dell'Argentina nel nord della Provincia di C\u00f3rdoba.\nFu costruita sulle Sierras Chicas, in una regione che gli indiani Comeching\u00f3n chiamavano \"Paravachasca\". Conta circa 43.000 abitanti (2001).\nStoria.\nNel XVII secolo Alta Gracia era un grande possedimento agricolo (definito \"estancia\"), di propriet\u00e0 dei Gesuiti. Come altre propriet\u00e0, tra cui Colonia Caroya, Jes\u00fas Mar\u00eda, Santa Catalina, La Candelaria y San Ignacio de los Ejercicios, Alta Gracia fu fondata per supportare economicamente il \"Collegium Maximum\" or \"Colegio M\u00e1ximo\", una delle prime universit\u00e0 argentine (\"Universitas Cortuba Tucuman\u00e6\"), oggi Universidad Nacional de C\u00f3rdoba, e altri istituti educativi facenti parte del \"Manzana Jesu\u00edtica\" (\"Blocco Gesuita\"), un importante centro di C\u00f3rdoba. Nel 2000 fu dichiarato Patrimonio Mondiale.\nProprietari della \"Estancia\" Alta Gracia:\nMonumenti e luoghi d'interesse.\nAlta Gracia ha un ricco patrimonio storico. Alcuni dei posti pi\u00f9 importanti sono:"}
{"id": "1442740", "revid": "731511", "url": "https://it.wikipedia.org/wiki?curid=1442740", "title": "Alex Baumann (nuotatore)", "text": "Specializzato nei misti ha vinto 2 medaglie d'oro, ai Giochi olimpici di .\n\u00c8 diventato uno dei Membri dell'International Swimming Hall of Fame."}
{"id": "1442741", "revid": "767487", "url": "https://it.wikipedia.org/wiki?curid=1442741", "title": "Renato Polese", "text": "Biografia.\nIntraprende l'attivit\u00e0 di disegnatore professionista nell'immediato dopoguerra, collaborando con \"Il Vittorioso\" e producendo fumetti anche per il mercato britannico. Nel 1967 incomincia a collaborare con la Editoriale Cepim, disegnando alcuni episodi della serie a fumetti \"Storia del West\".\nNegli anni settanta a questa collaborazione aggiunse quella con \"Il Giornalino\" delle Edizioni Paoline per le quali realizza diverse serie come \"Babe Ford\", \"Pony Express\", \"Mister Charade\", \"Sherif\" o \"Gli angeli del West\", oltre che alcune riduzioni di romanzi di Jules Verne scritte da Raoul Traverso. Per le Edizioni CEPIM pubblica nel 1977 il volume \"L'uomo di Pechino,\" della collana \"Un uomo un'avventura\" e alcuni numeri della \"Collana Rodeo\" dal 1977 al 1978.\nNegli anni ottanta, per la Editoriale Daim Press, che poi divenne la Sergio Bonelli Editore, realizza alcuni numeri della serie western \"Bella e Bronco\", \"Zagor\" e \"Nick Raider\".\nNegli anni novanta continua la collaborazione con \"il Giornalino\" per il quale realizza serie e storie singole come \"Amadeus!\" , \"Moby Dick,\" \"PGF-Pier Giorgio Frassati,\" \"Il fantasma di Canterville,\" \"Cheyenne\", \"La figlia del capitano\", \"Pony Express\", \"Mister Charade\", \"Mitty\", \"Ronin\", \"Susanna\". Per la Bonelli realizza storie della serie \"Mister No\", \"Zagor\" e \"Ken Parker\". In particolare nel 1991 disegna \"Caccia al lupo\", episodio di \"Zagor\" scritto da Ade Capone e pubblicato sul n. 316 mentre per \"Mister No\", disegnando i numeri 277 e 278.\nNel 2006 pubblica sempre per la Bonelli il volume \"Il legionario\", scritto da Stefano Piani e, in occasione dei festeggiamenti per il quarantennale del \"Comandante Mark\" della Essegesse, illustra i racconti \"La sciarada del morto\" su testi di Massimiliano Valentini e \"Un uomo in fuga\" su testi di Massimiliano Valentini e Davide Rigamonti pubblicati su \"Mark\" numero 43 e 71 editi da IF Edizioni."}
{"id": "1442742", "revid": "287204", "url": "https://it.wikipedia.org/wiki?curid=1442742", "title": "Sebastiano Mainardi", "text": "Biografia.\nLavor\u00f2 soprattutto a Firenze e San Gimignano, e il suo stile, oltre che dal Ghirlandaio, \u00e8 influenzato anche dalla pittura del Verrocchio.\nLe sue prime opere sono le grandi commissioni della bottega del Ghirlandaio: partecip\u00f2 sicuramente alla decorazione della Cappella Sassetti e della Cappella Tornabuoni anche se la sua mano \u00e8 difficilmente riconoscibile tra quella degli assistenti. Nel 1485 lavor\u00f2 al \"Cenacolo\" del Museo Nazionale di San Marco, dove Domenico si limit\u00f2 a disegnare l'insieme ed a supervisionare la realizzazione, deferendo in larga parte la pittura a Sebastiano ed a suo fratello David. In queste opere appaiono vari autoritratti di Sebastiano, spesso accanto a Domenico, riconoscibile nel giovane da capelli lunghi (secondo il Vasari).\nVerso il 1480 dipinse a San Gimignano un'\"Annunciazione\" ad affresco, il cui stile \u00e8 mediato dagli analoghi soggetti di Domenico e David Ghirlandaio, a loro volta elaborati dall\"'Annunciazione\" di Leonardo da Vinci agli Uffizi. Sempre a San Gimignano affresc\u00f2 una serie di lunette nello Spedale di Santa Fina con i \"Santi Bartolo, Gimignano, Pietro martire e Niccol\u00f2\". Risale alla fine del XV secolo anche la \"Madonna col Bambino\" ad affresco nella Cappella del Bargello di Firenze.\nTra le pitture su tavola vanno segnalate una serie di \"Madonne col Bambino\" (Fondazione Giorgio Cini di Venezia, chiesa dei Santi Lorenzo e Martino di Campi Bisenzio, Pinacoteca civica di San Gimignano, ecc.).\nUn altro soggetto della sua pittura sono i ritratti, soprattutto femminili, nei quali raggiunse una notevole perizia tecnica, tanto da rendere incerta talvolta l'attribuzione a lui o all'illustre cognato Domenico.\nRitratti.\nSecondo la testimonianza del Vasari, Sebastiano sarebbe spesso ritratto accanto a Domenico nelle opere della bottega del Ghirlandaio. Egli sarebbe un giovane dai capelli lunghi che compare nella Cappella Sassetti (\"San Francesco resuscita il fanciullo\") e nella Cappella Tornabuoni (\"Annuncio dell'angelo a Zaccaria\", \"Cacciata di Gioacchino\" e forse fece da modello anche per il giovane ignudo che attende il battesimo nel \"Battesimo di Cristo\", da alcuni attribuito al giovane Michelangelo)."}
{"id": "1442743", "revid": "36426", "url": "https://it.wikipedia.org/wiki?curid=1442743", "title": "Bastiano Mainardi", "text": ""}
{"id": "1442744", "revid": "111180677", "url": "https://it.wikipedia.org/wiki?curid=1442744", "title": "Massacri della Glaci\u00e8re", "text": "I massacri della Glaci\u00e8re, avvenuti ad Avignone nei giorni 16 e 17 ottobre 1791, sono un dramma che si consum\u00f2 durante i primi anni della Rivoluzione francese.\nStoria.\nI rivoluzionari di Avignone \u2013 il cui territorio era allora feudo dello Stato pontificio \u2013 avevano espulso il vicelegato pontificio il 12 giugno 1790 e votato l'unione con la Francia, sollevando la reazione di parte della popolazione rimasta fedele al governo pontificio. L'Assemblea costituente prefer\u00ec evitare contrasti con il papa, rimettendo la decisione al re Luigi XVI, competente nelle questioni diplomatiche.\nLa proposta degli avignonesi fu respinta, ma i disordini che a lungo seguirono fra i due diversi partiti, quello dei rivoluzionari e quello degli aristocratici e del clero refrattario\u00a0\u2013 incoraggiati da presunte e ripetute lacrimazioni della locale statua della Madonna dei Cordiglieri\u00a0\u2013 portarono a una grave tragedia: l'amministratore Lescuyer, sospettato senza fondamento di aver predisposto il sequestro dei beni papali, nell'ottobre del 1791 fu linciato da una folla di controrivoluzionari; fra questi, si ritenne vi fosse anche l'ex-sindaco della citt\u00e0. \nPer rappresaglia circa sessanta persone furono rinchiuse nella Glaci\u00e8re, una delle torri del Palazzo dei Papi di Avignone, per iniziativa del capo rivoluzionario Mathieu Jouve Jourdan e qui massacrate e mutilate. Alcune delle vittime furono uccise dal figlio sedicenne di Lescuyer. Il Jourdan sar\u00e0 giudicato da un tribunale rivoluzionario, amnistiato nel 1792 su pressione del partito giacobino e infine giustiziato il 27 maggio 1794."}
{"id": "1442754", "revid": "767487", "url": "https://it.wikipedia.org/wiki?curid=1442754", "title": "Furto di sera bel colpo si spera", "text": "Furto di sera bel colpo si spera \u00e8 un film del 1974 diretto da Mariano Laurenti, scritto e musicato da Pippo Franco. \u00c8 stato prodotto e distribuito dalla Italian International Film di Fulvio Lucisano.\nTrama.\nQuinto \u00e8 un ladruncolo romano, specializzato nel furto di automobili, che entra ed esce di galera in continuazione. Uscito dal carcere, per prima cosa ruba un furgone carico di generi alimentari, tentando di rivenderne il contenuto presso il negozio del destinatario originale, che - assieme a due suoi collaboratori, ai quali il furgoncino era stato sottratto - lo malmena, al punto da rendere necessario il ricovero in ospedale. Durante il ricovero conosce il conte Nuvolucci, che gli confida di possedere un quadro del Goya, dal valore pari a 500 milioni di lire. Per poter fare il colpo, Quinto si rivolge al suo amico Armando; questi, a sua volta lo presenta ai suoi complici Euforia e a Marcello.\nIl piano prevede di far sedurre il conte dall'avvenente Nicoletta, ex fidanzata di Armando di professione prostituta, della quale Quinto peraltro si innamora, in modo che questa lo porti fuori la sera del colpo. Quando finalmente si pu\u00f2 dare il via al piano, Armando, Marcello con la moglie e Euforia - non avendo notizie di Quinto, nuovamente scomparso - penetrano comunque in quella che credono essere la casa del conte; mentre mettono tutto a soqquadro cercando il dipinto, Lidia ha le doglie. Contestualmente giunge Quinto, che li avverte come la casa non sia quella giusta. Purtroppo, Lidia \u00e8 ormai in travaglio, e - non sapendo cosa fare - i ladruncoli rimettono a posto la refurtiva, svegliando il padrone di casa. Con la collaborazione della governante di casa il parto va bene, e la banda si trasferisce nella casa del conte, dove rubano finalmente il quadro. Portatolo per\u00f2 dal ricettatore scoprono che si tratta di un falso. Quinto - con la complicit\u00e0 del Conte - ha infatti imbrogliato sia la polizia, la societ\u00e0 di assicurazione, che i propri amici, usandoli come manovalanza per fingere un furto. Quando i complici riescono a trovarlo Quinto si accorge, per\u00f2, che il conte lo ha pagato con soldi falsi. Quinto fugge nuovamente in auto e viene scambiato per un pericoloso criminale ed arrestato. Mentre i suoi amici si accordano per punirlo quando verr\u00e0 rilasciato, Nicoletta gli dice di volergli bene. Quinto, nel frattempo, si sta accordando con il proprio compagno di cella per organizzare una fuga.\nLuoghi del film e curiosit\u00e0.\nIl film \u00e8 interamente ambientato a Roma, girato in vari luoghi esterni della capitale e presso i teatri di posa P.R.A. La villa del conte \u00e8 Villa Ramazzini, in via Ramazzini 91 a Roma, sede del \"Club Internazionale dell'Antiquariato\" - citato nei titoli di coda e tuttora esistente.\nLaura Troschel - che in alcune versioni della locandina e nei titoli di testa risulta accreditata con il suo vero nome, Costanza Spada - nei titoli di coda compare anche come aiuto costumista, con il nome Laura Troschel.\nColonna sonora.\nLa colonna sonora ha come tema portante quello della canzone \"Furto di sera\", cantata da Pippo Franco e incisa sui dischi della Cinevox Record. Il motivo \u00e8 proposto varie volte, rielaborato, durante il film."}
{"id": "1442756", "revid": "33689", "url": "https://it.wikipedia.org/wiki?curid=1442756", "title": "Nariko", "text": ""}
{"id": "1442758", "revid": "400694", "url": "https://it.wikipedia.org/wiki?curid=1442758", "title": "King Kong", "text": "King Kong \u00e8 un mostro cinematografico dall'aspetto di un gorilla gigante, protagonista di numerosi film, originario dell'isola leggendaria nota come Isola del Teschio. Nella pellicola originale del 1933, il suo nome \u00e8 \"Kong\": il prenome \"King\" (re, sovrano) venne poi aggiunto in suo onore. \u00c8 anche definito \"l'ottava meraviglia del mondo\", tanto che uno dei titoli proposti per il film del 1933 fu \"The Eighth Wonder\". Nel remake del 2005, King Kong viene definito come l'ultimo esemplare di una gigantesca specie di primate, nota come \"Megaprimatus Kong\"; nel MonsterVerse \u00e8 invece l'ultimo esemplare di \"Titanus Kong\". \nIl personaggio \u00e8 considerato una delle icone cinematografiche pi\u00f9 famose al mondo, e i suoi film hanno dato origine a numerosi seguiti, imitazioni, parodie, libri, e anche un musical. Il suo ruolo varia nelle numerose apparizioni, portandolo da una belva furiosa a un tragico antieroe.\nKing Kong \u00e8 inoltre il primo kaiju (mostro gigante) del cinema.\nCreazione.\nIl personaggio venne creato da Merian C. Cooper. L'idea gli venne parlando con l'esploratore scientifico del Museo americano di storia naturale W. Douglas Burden, che era rientrato da una piccola isola dell'Estremo Oriente dalla quale aveva portato il pi\u00f9 grande rettile vivente mai trovato, il drago di Komodo. Cooper adatt\u00f2 l'idea della spedizione rimpiazzando il rettile con un gorilla. Fece quindi vedere a David O. Selznick un lungometraggio incompiuto, \"Creation\" del 1931, dedicato alla vita nell'epoca dei dinosauri e il film \"Il mondo perduto\" (\"The Lost World\", 1925), realizzati con la tecnica del passo uno, convincendo il produttore (insieme con Willis H. O'Brien) della bont\u00e0 del loro progetto. Selznick acconsent\u00ec a realizzare una bobina di prova. Quando la bobina fu pronta si riunirono tutti gli azionisti della RKO e assistettero alla scena del rovesciamento del tronco di albero da parte di King Kong. Il regista e il produttore ottennero subito l'autorizzazione a procedere e il film entr\u00f2 in lavorazione.\nKong fu realizzato attraverso quattro pupazzi articolati animati in passo uno, alti circa 45 centimetri e con uno scheletro di acciaio ricoperto di lattice, gommapiuma e pelliccia di coniglio. Due furono usati per le scene nella giungla, uno per quelle in citt\u00e0, e un altro per la sequenza finale in cui il personaggio cade dall'Empire State Building. I modelli differivano leggermente tra di loro per i lineamenti dei musi, finitura del pelo e la lunghezza delle braccia. I modelli, ideati e costruiti dall'artista messicano Marcel Delgado, venivano fotografati immagine per immagine da Willis O'Brien e dalla sua \u00e9quipe su dei plastici rappresentanti la giungla e la citt\u00e0 di New York, ogni volta in una posizione differente che corrispondeva all'intero ventaglio di un movimento. Esistevano discrepanze fra le versioni che apparvero sullo schermo: la statura di Kong nella giungla era di circa sei metri, mentre a New York era di otto metri, in modo che il corpo spiccasse maggiormente nella scena dell'arrampicata sull'Empire State Building. La tecnica del passo uno era gi\u00e0 utilizzata da pi\u00f9 di un decennio, ma O'Brien e gli altri tecnici degli effetti speciali hanno saputo miscelarla per la prima volta con altre tecniche, come la proiezione miniaturizzata o la retroproiezione (\"rear-projections\"), per mettere gli attori in scene mai viste prima.&lt;br&gt;Per le riprese in primo piano furono utilizzati numerosi accessori a grandezza naturale, come un busto di Kong costruito in legno, stoffa, gomma e pelli d'orso da Delgado, E.B. Gibson e Fred Reese; al suo interno vi erano leve metalliche, cardini e un compressore d'aria azionati da tre uomini per controllare la bocca e le espressioni facciali del mostro. Le zanne erano lunghe 10 pollici, mentre i bulbi oculari 12 pollici di diametro. Furono anche costruite due versioni della mano destra di Kong, costruite in acciaio e gommapiuma e ricoperte di gomma e pelli d'orso; la prima mano, non articolata, venne montata su una gru ed usata per la scena in cui Kong cerca di acciuffare Jack, mentre la seconda era articolata e venne utilizzata nelle varie scene in cui il gorilla afferra Ann. Con gli stessi materiali delle braccia venne anche costruita una gamba non articolata, utilizzata per le scene in cui Kong calpesta le sue vittime.\nNel remake del 1976 e il suo sequel del 1986, Kong \u00e8 stato impersonato con un costume e un animatrone. Gli effetti speciali furono realizzati da Carlo Rambaldi, che per il primo film vinse il premio Oscar Special Achievement Award creando un animatronic alto 12 metri. Il robot gigante venne tuttavia usato in poche scene: nella maggior parte delle inquadrature in cui si vede il gorilla nella sua interezza, esso \u00e8 impersonato dallo stunt-man Rick Baker con un costume, attore per il quale furono anche realizzate delle maschere in grado di esprimere le pi\u00f9 comuni emozioni di King Kong. Rambaldi realizz\u00f2 inoltre il braccio meccanico a grandezza naturale di King Kong usato per le riprese ravvicinate con Jessica Lange. Il doppiatore veterano Peter Cullen realizz\u00f2 i versi mostruosi del gorilla gigante, il quale si infortun\u00f2 gravemente nello sforzare la propria gola per produrre versi tanto potenti e inumani e arriv\u00f2 a sputare sangue nella cabina di registrazione; tuttavia non fu inserito nei titoli di coda.\nNel remake del 2005, Kong \u00e8 stato realizzato tramite motion capture. Per dare i movimenti in digitale al personaggio, l'attore britannico Andy Serkis ha utilizzato una tuta dotata di sensori che ne catturavano i movimenti e le espressioni per poi trasmetterle al computer dove venivano rielaborate. La tuta di Serkis era dotata di imbottiture extra per rendere la postura fisica di un gorilla, in particolare le braccia che dovevano essere pi\u00f9 grandi delle gambe. L'imbottitura serviva anche a rendere difficoltoso per Andy stare in posizione bipede proprio come lo \u00e8 per un vero gorilla. Per realizzare i versi del gigante sono stati utilizzati ruggiti di leoni e tigri riprodotti al contrario (nel film vi \u00e8 anche una citazione a ci\u00f2: quando a Carl viene narrata la leggenda di una creatura mostruosa che vive sull'isola, appunto Kong, egli sostiene che deve trattarsi di un leone o di una tigre) ma la voce di Serkis \u00e8 rimasta in sottofondo e nelle intenzioni del regista Peter Jackson rappresentava \"l'umanit\u00e0 e lo spirito all'interno dell'apparente bestia feroce\". Oltre a girare le scene con la tuta della motion capture, Serkis ha anche recitato sul set come riferimento per gli attori in carne e ossa indossando un costume da gorilla.\nTale tecnica \u00e8 stata usata anche per la pellicola del 2017 \"\", in cui Kong \u00e8 stato impersonato da Terry Notary.\nCaratteristiche.\nNel film originale, Kong appare come una scimmia bipede dai tratti antropomorfi, con un comportamento pi\u00f9 mostruoso che umano. Nelle versioni successive, a cominciare dalla versione del 1976, invece comincia a sorgere qualcosa di umano nell'animale, trasformandolo da una bestia furiosa ad un tragico antieroe.\nNel film del 2005 il personaggio ha assunto aspetto e comportamento di un normale gorilla (seppur gigantesco e dotato di incredibile forza fisica). Infatti presenta la tipica grande pancia da erbivoro, la camminata sulle nocche, la sporadica postura eretta, la schiena da Silverback e l'abitudine di battersi il petto con i pugni, proprio come un vero gorilla. Non a caso, Jackson e la sua troupe fecero un viaggio in Africa per osservare e studiare i comportamenti dei gorilla per la realizzazione del film. Kong appare come un animale piuttosto vecchio con la pelliccia brizzolata, e con segni di battaglia consistenti in cicatrici, ferite, e una mascella storta a causa delle sue numerose lotte contro le creature rivali. Egli \u00e8 l'essere dominante dell'isola, il re del suo mondo. Come i suoi predecessori (e come tutte le scimmie antropomorfe), egli possiede una notevole intelligenza e una grande forza fisica, nonch\u00e9 una notevole resistenza fisica (infatti resisteva, seppur con evidente dolore, ai morsi dei V-rex e ai proiettili dei biplani, grazie alle braccia possenti con cui parava i colpi delle pallottole) e appare anche molto pi\u00f9 agile e scattante di un normale gorilla. In questa versione, Kong \u00e8 alto 7 metri quando cammina a quattro zampe, raggiungendo i 10 metri in posizione eretta.&lt;br&gt;Peter Jackson descrive cos\u00ec il suo personaggio centrale, svelando ci\u00f2 che si conosce della sua storia inedita nel film: \nTale descrizione rende il personaggio molto pi\u00f9 umano e dotato di sentimenti molto profondi, rispetto agli altri film precedenti.\nSulla base delle abitudini di altre scimmie, si pu\u00f2 presumere che la specie di Kong viveva in piccoli gruppi familiari, con le femmine e i loro piccoli, custoditi dai maschi molto pi\u00f9 grandi e pi\u00f9 forti che avrebbero garantito la sicurezza del gruppo. Avrebbero vissuto in particolare nelle zone dove il cibo era abbondante, avventurandosi gi\u00f9 dalle alture ed entrando nella giungla, per alimentarsi della vasta gamma di piante lussureggianti. Si pu\u00f2 notare che nella grotta dove Kong vive sono presenti gli scheletri di altri primati enormi, senza dubbio i suoi simili. Si \u00e8 osservato spesso come, specialmente in cattivit\u00e0, la solitudine e la mancanza di interazione con altri membri della propria specie causa uno stress enorme per i gorilla e gli altri primati che sono per natura animali sociali portati a vivere in gruppi numerosi. Questo significa che Kong soffre terribilmente per la solitudine e questo, unito ai molti pericoli del suo mondo, spiega il suo comportamento aggressivo. \u00c8 inoltre abbastanza verosimile che Kong cerchi di riparare a questa solitudine cercando la compagnia di umani (Anne Darrow appunto) giacch\u00e9 in assenza di loro simili i primati si accontentano anche di \"surrogati\" come si pu\u00f2 notare osservando casi di gorilla, scimpanz\u00e9 e oranghi in cattivit\u00e0 che hanno stretto amicizia con animali come cani, gatti o appunto con i loro custodi umani.\nNel film originale Kong \u00e8 carnivoro (od onnivoro) e mangia perfino esseri umani. Nel film del 2005, invece, Kong \u00e8 erbivoro/fruttivoro proprio come un vero gorilla. Nel film del 2017 torna a nutrirsi di carne, mangiando un calamaro gigante.\nKong assume varie dimensioni:\nLa mossa pi\u00f9 potente e micidiale usata spesso da Kong \u00e8 la \"Spaccafauci\" (cos\u00ec viene chiamata nelle istruzioni del , in inglese \"Jaw-break\"), una tecnica efficace e cruenta che consiste nell'afferrare entrambi i lati delle mascelle dell'avversario per aprirle fino a rompergliele. Kong usa molto spesso questa mossa: nel film del '33 contro il tirannosauro e lo pteranodonte, nel film \"King Kong - Il gigante della foresta\" di nuovo contro un \"Gorosaurus\", nel film \"King Kong\" del 1976 contro un serpente gigante preistorico (probabilmente un \"Gigantophis\"). Nel film non ufficiale \"Super Kong\" (1976) la usa contro un gigantesco squalo bianco, e infine nel film \"King Kong\" del 2005 la usa contro un V-rex per annientarlo definitivamente. \u00c8 presente anche nel videogioco \"\" come mossa finale per sconfiggere i V-rex ed \u00e8 qui che le viene dato il nome. Non si sa se questa mossa sia stata usata solo da Kong, o se sia tipica anche della sua specie. Tale abilit\u00e0 viene mostrata nello scontro finale contro Ramarak, il patriarca degli strisciateschi mostrato in \"Kong: Skull Island\", tuttavia viene eliminato in maniera differente per differenziare il Kong del MonsterVerse dalle altre versioni.\nBiografia del personaggio.\nRKO (1933).\nNella sua prima apparizione, Kong \u00e8 un enorme scimmia bipede, appartenente a una misteriosa specie nativa dell'Isola del Teschio, e viene venerato come un dio dagli indigeni. Quando una compagnia cinematografica diretta da Carl Denham arriva sull'Isola del Teschio, nel 1933, Kong si innamora di Ann Darrow, giovane attrice bionda, che i nativi gli offrono in sacrificio e la porta con s\u00e9 all'interno dell'isola per tentare di avverare il suo sogno: avere una compagna con s\u00e9 per placare la sua eterna solitudine. Il rapporto tra i due inizialmente \u00e8 molto complicato e lei tenta di scappare, ma verr\u00e0 salvata dal gorilla che impedisce ai mostri dell'isola di ucciderla (cosa che render\u00e0 King Kong una figura positiva ed eroica). Tuttavia l'enorme bestia viene catturata dalla troupe cinematografica per essere usata come attrazione dopo che Ann viene salvata da Jack Driscoll. Arrivato quindi negli Stati Uniti ed \"esposto\" come un animale da circo a New York, Kong riesce per\u00f2 a liberarsi e semina il panico in tutta la citt\u00e0: egli cerca infatti Ann. Una volta trovata, l'istinto lo porta a salire sull'Empire State Building, unico posto in cui secondo lui, egli ed Ann saranno salvi, in quanto gli ricorda la montagna dell'isola su cui viveva. Ma non ha fatto i conti con la tecnica umana e alla vista dei biplani, il gorilla mette gi\u00f9 Ann per evitare che possa morire mitragliata nella battaglia, affrontando i biplani che subiscono anche delle sconfitte poich\u00e9 Kong riesce a sconfiggerne alcuni abbattendoli (nel film del '33 ne abbatte uno soltanto, nel primo remake abbatte due elicotteri, in quello del 2005 ne abbatte tre e nel reboot del 2017 abbatte addirittura dodici elicotteri). Ma nonostante gli sforzi del gorilla per resistere, King Kong soccombe e precipita gi\u00f9 al suolo. Davanti al suo corpo ormai senza vita, la stampa attribuisce la vittoria ai biplani, ma Carl Denham controbatter\u00e0 con questa frase:\nSicuramente Kong aveva gi\u00e0 avuto una compagna della sua specie, in quanto possiede un figlio, Kiko, protagonista del film \"Il figlio di King Kong\" (in realt\u00e0 nel film non \u00e8 confermato ufficialmente se \u00e8 suo figlio, ma \u00e8 solo una supposizione dei protagonisti). \u00c8 quasi identico al padre, se non per il colore bianco, probabilmente perch\u00e9 \u00e8 albino, e la giovane et\u00e0. Salvato da Carl prima di affondare in alcune sabbie mobili, Kiko si mostrer\u00e0 un gorilla molto affettuoso, ingenuo e curioso, difendendo il gruppo da un gigantesco orso delle caverne e un Nothosaurus simile ad un drago. L'isola viene per\u00f2 colpita da un tremendo nubifragio, causandone l'affondamento. Kiko rimane col piede incastrato in cima alla montagna del padre, e salver\u00e0 Carl tenendolo in superficie, finch\u00e9 il gruppo non lo preleva con la barca di salvataggio, mentre l'isola e i suoi abitanti, Kiko compreso, scompare nell'oceano, causando l'estinzione completa della specie di Kong.\nParamount (1976 e 1986).\nNel remake del 1976, l'ambientazione cambia dagli anni trenta agli anni settanta. Carl Denham prende il nome di Fred Wilson ed \u00e8 il capo di una compagnia petrolifera, intenta a trovare l'Isola del Teschio per prelevare i suoi presunti giacimenti di petrolio. Qui Jack \u00e8 un archeologo imbarcatosi clandestinamente sulla sua nave, e Ann Darrow, chiamata in questa occasione Dwan, viene trovata come unica sopravvissuta di un naufragio. Tra Dwan e Jack nasce della tenera amicizia mentre la nave approda sull'isola. Essa \u00e8 per\u00f2 abitata da indigeni ostili che necessitano di una donna per dei loro misteriosi riti cos\u00ec una notte rapiscono Dwan, e la offrono al loro dio, Kong. Dwan \u00e8 molto spaventata, ma una volta soli, il gorilla si mostra affettuoso e premuroso; Dwan comincer\u00e0 a ricredersi sull'animale e ad accorgersi che lui vuole solo avere qualcuno accanto a lui per placare la sua solitudine, cominciando anche lei ad amare la creatura. Jack parte con altri marinai alla ricerca di Dwan, ma Kong, pur di difendere lei uccide parte della spedizione. Successivamente Kong affronta un enorme serpente che ha tentato di attaccare Dwan, e durante lo scontro arriva Jack che riesce a fuggire con la ragazza. Kong li insegue inferocito, ma Fred lo attira in una trappola per essere narcotizzato e trasportato negli Stati Uniti (vuole farne la mascotte della societ\u00e0 dopo aver appreso dai petrografi che il petrolio sull'isola non \u00e8 sfruttabile). Durante la prima newyorchese dello spettacolo farsesco, che lo dovrebbe vedere protagonista, Kong si libera dalla gabbia in cui \u00e8 tenuto prigioniero causando caos e morte nella metropoli, uccidendo tra gli altri lo stesso Fred. Jack e Dwan fuggono in una New York militarizzata e deserta ma Kong riesce a trovare la ragazza recandola con s\u00e9 sulla cima delle Torri Gemelle, in quanto gli ricordano l'aspetto allucinante del suo habitat naturale. Jack concorda con le autorit\u00e0 per la cattura dell'animale vivo con delle grosse reti ma queste optano per l'abbattimento con le mitragliatrici degli elicotteri SH3. Kong si difende arrecando perdite ma nonostante gli sforzi di Dwan per salvarlo, erigendosi a scudo umano, l'animale soccombe e precipita gi\u00f9.\nNel film \"King Kong 2\", sequel del remake del 1976, dopo dieci anni da quando King Kong \u00e8 stato abbattuto, si scopre che \u00e8 ancora vivo, in coma in un ospedale della Georgia. L'esploratore Hank Mitchell, durante una sua caccia nel Borneo, trova un esemplare femmina della stessa specie di Kong, denominata appunto Lady Kong, e questa viene portata in Georgia per fornire il sangue e utilizzarlo per l'operazione, che consiste nel trasferire a Kong un cuore di plastica. L'operazione ha buon termine, per\u00f2 la gorilla viene imprigionata, e Kong, ormai innamorato, la libera e i due scappano sui monti. L'esercito per\u00f2 gli sta alle calcagna, e Kong far\u00e0 di tutto per proteggere la \"sposa\" e dopo essersela veduta pi\u00f9 volte coi militari intenti a farlo fuori, tenter\u00e0 nuovamente di proteggere Lady Kong. Ormai ad uno stato agonizzante, Kong viene abbattuto e cade su una stalla, non prima di riuscire a mantenersi in vita, e con tutta la sua forza, uccide il capo dell'operazione schiacciandolo con un pugno. Kong muore, ma felice, in quanto il frutto dell'amore tra lui e Lady Kong gli ha fatto avere un figlio, riportato in Borneo con la madre.\nUniversal (2005).\nNella versione del 2005 di Peter Jackson, a differenza delle precedenti incarnazioni, Kong assume maggiormente un aspetto e comportamento da gorilla, presentando la camminata sulle nocche in posizione clinograda, sporadica postura eretta, e la schiena da Silverback. Qui, Kong \u00e8 l'ultimo esemplare della sua specie, battezzata da Jackson \"Megaprimatus Kong\", discendente del \"Gigantopiteco\".\nAnche in questa versione Kong, creatura affettuosa e premurosa, \u00e8 determinato a proteggere Ann, salvandola da ben tre Vastatosaurus rex (i pi\u00f9 forti predatori dell'isola) che la volevano divorare. Quando di sera Jack raggiunge la tana del gorilla e ritrova Ann, che viene liberata mentre Kong combatte contro un branco di Terapusmordax (dei pipistrelli giganti), un furibondo Kong li insegue e riesce a penetrare il muro indigeno, ma Carl ha fatto posizionare una trappola cosicch\u00e9 anche Kong viene legato a terra ma, vedendo Ann trascinata via da Jack, si libera e inizia a inseguirli uccidendo dei marinai. Infine Carl riesce a tendergli un ultimo tranello e gli scaraventa in faccia una bottiglia di cloroformio, addormentandolo. Tornati a New York, con dura opposizione di Ann (la quale non tollera che a Kong venga fatto del male), Carl presenta il gigantesco gorilla a Broadway durante il periodo natalizio denominandolo \"l'ottava meraviglia del mondo\". Infuriato dai flash delle macchine fotografiche, Kong si libera dalle sue catene e inizia a sgominare ogni cosa che incontra nel suo cammino. Il gigantesco gorilla focalizza Jack (in quanto ha capito che lui \u00e8 il suo rivale per Ann) e lo insegue per le strade della metropoli, seminando panico e distruzione. Si ferma quando Ann lo raggiunge e si lascia portare con lui. Quando vengono improvvisamente interrotti dal fuoco dell'esercito americano, Kong si arrampica sull'Empire State Building, che gli ricorda la montagna su cui lui abitava sull'isola, dove si scontra con i biplani dell'esercito. Nonostante riesca ad abbatterne alcuni, salvando anche Ann che stava per cadere nel vuoto, Kong alla fine deve soccombere e dopo aver guardato per l'ultima volta la sua Ann, si lascia cadere nel vuoto, sotto lo sguardo addolorato della ragazza.\nNel videogioco omonimo del film, \u00e8 presente un lieto fine alternativo alla vicenda nella quale Jack, a bordo del biplano di Englehorn, difende Kong dagli aerei e permette al gorilla di fuggire per poi servirsi della Venture per riportarlo alla sua isola.\nOrigini.\nMentre nei film precedenti non veniva data nessuna spiegazione su quale fosse la specie a cui Kong apparteneva, n\u00e9 come avessero, di fatto, potuto delle creature preistoriche sopravvivere all'estinzione, la versione di King Kong di Peter Jackson propone una spiegazione pi\u00f9 o meno verosimile, approfondita nel falso documentario \"Skull Island: A Natural History\" (presente nei contenuti speciali della versione \"Collector's Edition\" in DVD) e nel libro \"The World of Kong: A Natural History of Skull Island\". Secondo Jackson, l'Isola del Teschio (che in origine era molto pi\u00f9 grande) si distacc\u00f2 dal subcontinente indiano milioni di anni fa e, a causa della sua posizione particolare nei mari dell'Indonesia, non solo non sub\u00ec eccessivamente l'impatto del meteorite che estinse i dinosauri, ma i vulcani sotterranei mantennero la temperatura sufficientemente alta da permettere ai dinosauri che la abitavano di sopravvivere e non morire di freddo per la nube di polvere che copr\u00ec l'atmosfera uccidendo i dinosauri superstiti (essendo animali a sangue freddo i dinosauri hanno bisogno di essere costantemente scaldati dal sole). Quanto a Kong, la sua specie discende dal Gigantopiteco, animale comparso milioni di anni pi\u00f9 tardi e, infatti, non originario dell'Isola. Il Gigantopiteco arriv\u00f2 sull'Isola del Teschio insieme agli uomini primitivi che abitano l'Isola. Esse, infatti, veneravano i Gigantopitechi come dei e ne tenevano diversi in cattivit\u00e0 per venerarli (come gli antichi Egizi con i babbuini). Gli uomini tentarono di insediarsi sull'Isola ma vennero presto sopraffatti dai dinosauri e i pochi sopravvissuti furono costretti a ritirarsi sulla costa. I Gigantopitechi fuggirono nella giungla dove, per sopravvivere, dovettero adattarsi dando origine alla specie del Megaprimatus Kong. Secondo gli esperti, il Gigantopiteco era strettamente imparentato con l'orangotango piuttosto che con il gorilla quindi la morfologia del Megaprimatus Kong identica al grande primate africano dev'essere una conseguenza dell'adattamento all'ambiente dell'Isola.\nGli esemplari della specie di Kong un tempo dominavano l'isola ed erano i signori incontrastati del loro mondo, ma a causa della predazione dei carnivori (primo fra tutti il Vastatosaurus rex), dovuta allo sprofondamento naturale dell'isola (che costrinse gli animali, trovandosi in uno spazio ristretto, ad aumentare la loro aggressivit\u00e0 e ad adattarsi al nuovo ambiente, uccidendo gli animali pi\u00f9 deboli), la specie non riusc\u00ec a competere con i predatori e reggere i disastri naturali dell'isola, e il loro numero si ridusse spaventosamente, tanto che alla fine di tutti gli esemplari ne rimase solo uno, che \u00e8 appunto Kong. Probabilmente Kong, a differenza degli altri suoi simili, \u00e8 l'esemplare perfetto della sua specie, il che spiegherebbe il perch\u00e9 sia stato l'unico Megaprimatus Kong abbastanza forte da riuscire ad adattarsi alle nuove condizioni del suo habitat e quindi a sopravvivere sull'Isola del Teschio; inoltre possiede una forza straordinaria, una caratteristica apparentemente non comune per gli altri Megaprimatus Kong, che lo rende in grado di sconfiggere facilmente gli altri predatori (nel film del 2005 uccise ben tre V-rex che sono i discendenti del T-rex e quindi molto pi\u00f9 forti) e ci\u00f2 lo rende uno degli animali terrestri pi\u00f9 forti. Fin dalla scomparsa dei suoi simili, Kong ha vissuto una vita molto triste, solitaria e brutale, lottando ogni giorno per la sua sopravvivenza, ritrovandosi ora a dover contare solo su s\u00e9 stesso. A causa della sua ferocia, dovuta alla scomparsa della sua specie, e della sua leggendaria potenza diventa in breve tempo l'essere pi\u00f9 temuto dell'intera isola da molti dinosauri (tranne i V-rex) e specialmente dai nativi, i quali gli offrono periodicamente una donna in sacrificio per placarne la solitudine. In genere per\u00f2 le donne non sopravvivono a lungo perch\u00e9 oppongono troppa resistenza o forse il gorilla non le trova sufficienti a placare il suo dolore e finisce spesso per ucciderle; questo fino all'arrivo di Ann Darrow sull'isola. Tuttavia non \u00e8 chiaro se fosse stato Kong a uccidere le donne offertegli in sacrificio o se semplicemente le abbandonasse a se stesse sull'Isola dove finivano divorate dalle belve.\nLegendary Pictures: il \"MonsterVerse\" (2017-2021).\nLa versione del 2017, \"\", presenta il pi\u00f9 grande Kong visto in un film americano: \u00e8 alto 31,7 metri (104 piedi), pi\u00f9 delle versioni americane ma meno di quella giapponese (alta 45 m). Non \u00e8 propriamente un gorilla: assomiglia ad un primate generico con la capacit\u00e0 di camminare bipede; il regista Jordan Vogt-Roberts ha specificato che il design prende molti elementi dal Kong originale del 1933. Nel film viene detto che la specie di Kong, denominata \"Titanus Kong\", \u00e8 nativa dell' ed era la specie dominante di quel luogo. La specie di Kong era venerata come delle divinit\u00e0 dagli Iwi, trib\u00f9 di indigeni locali presumibilmente di origine sud-est asiatica, poich\u00e9 era l'unica in grado di competere con i superpredatori dell'isola, gli \"Strisciateschi (\"enormi creature rettiloidi a due zampe, striscianti e scavatrici), che senza di loro avrebbero proliferato senza controllo. Tuttavia alla fine la specie di Kong venne sterminata dagli \"Strisciateschi\", e gli stessi genitori di Kong vennero uccisi da uno \"Strisciateschi Alpha\", un esemplare pi\u00f9 grande degli altri.\nNella timeline del film viene detto che Kong \u00e8 l'ultimo sopravvissuto della sua specie e che, nonostante la sua mole, sta ancora crescendo. Quando la spedizione della Monarch arriva sull'isola e sgancia delle bombe per tracciare una mappa dell'isola, Kong li attacca distruggendo tutti gli elicotteri e uccidendo molti uomini. Tuttavia viene spiegato che Kong ha attaccato gli elicotteri solo per difendere il territorio ed evitare che le bombe risvegliassero lo \"Strisciateschi Alpha\". Durante il film il tenente colonnello Preston Packard, volendo vendicare la morte dei suoi uomini, decide di uccidere Kong, pur sapendo della sua importanza sull'isola. Cos\u00ec lo attira in una trappola e, tramite un incendio, riesce a tramortirlo. Mentre Kong \u00e8 incosciente il colonnello fa piazzare delle cariche esplosive per finire l'animale ma il gruppo di superstiti, guidati da Conrad, ferma Packard prima che uccida Kong. Tuttavia, durante la situazione di stallo, il gruppo \u00e8 improvvisamente colto di sorpresa dal risveglio dello \"Strisciateschi alpha\", soprannominato \"Ramarak\". Packard rimane indietro mentre gli altri fuggono e tenta di uccidere Kong ma quest'ultimo lo schiaccia prima che possa innescare le cariche. Kong, ferito, \u00e8 sopraffatto dallo \"Strisciateschi Apha\" che insegue i sopravvissuti nella loro corsa verso la riva. Ripresosi, Kong torna a salvarli ingaggiando un terribile scontro con lo \"Strisciateschi Apha\" che tuttavia sembra avere la meglio. Il gruppo di superstiti cerca di distrarre il mostro per aiutare Kong il quale, nel frattempo, riesce a rialzarsi e, frustandolo con le catene, apparentemente lo uccide, colpendolo con un vecchio rotore di barca. Durante la battaglia, la giornalista Weaver viene violentemente gettata nel fiume, ma viene salvata da Kong. Approfittando della distrazione, Ramarak sorprende alle spalle il gorilla e cerca di divorare Weaver, avvolgendogli il braccio con la lingua. Ma Kong, deciso a salvare l'umana, immobilizza e finisce Ramarak, strappandogli letteralmente le viscere dalla bocca, salvando Weaver e vendicando la morte dei suoi genitori. Finita la battaglia, gli uomini sopravvissuti lasciano finalmente l'isola vedendo gli elicotteri da soccorso, mentre Kong li osserva da lontano, ruggendo.\nIl personaggio viene menzionato e fa una breve apparizione in \"Godzilla II - King of the Monsters\" (2019), e durante i titoli di coda si vedono delle pitture rupestri che ritraggono uno scontro tra lui e Godzilla.\nIn \"Godzilla vs. Kong\" (2021), Kong, ora cresciuto e alto 335 piedi (circa 102 metri), \u00e8 tenuto sotto osservazione dalla Monarch sull'isola del Teschio tramite un'enorme cupola tecnologica, con a capo l'antropologa Ilene Andrews. Kong ha sviluppato un forte legame con Jia, una bambina sorda e nativa Iwi dell'isola, che comunica con Kong tramite la lingua dei segni. Il geologo Nathan Lind, su reclutamento di Walter Simmons, capo della societ\u00e0 tecnologica Apex, e del suo ingegnere Ren Serizawa, contatta Ilene per permettere a Kong di lasciare l'isola e portarlo all'interno della Terra Cava, dove ebbero origine tutti i Titani, il cui ingresso \u00e8 in una base Monarch in Antartide; scopo della missione \u00e8 trovare una misteriosa fonte d'energia in tale luogo, dove Kong possa fare da guida e trovare una nuova casa. Il gorilla viene cos\u00ec sedato e incatenato su una nave della Marina statunitense. Durante il viaggio, tuttavia, Godzilla percepisce la presenza di Kong come quella di un titano rivale nel suo territorio e attacca la nave. Dopo uno scontro nel mare e sulle navi, Kong viene messo al tappeto, e Godzilla si ritira credendolo morto. Per non attirare nuovamente l'attenzione di Godzilla, Kong viene trasportato fino in Antartide da numerosi elicotteri, per poi recarsi nella Terra Cava sotto indicazione di Jia. Nell'ecosistema sotterraneo, Kong e i membri della spedizione trovano un antico tempio dedicato alla specie di Kong, insieme ad una grande ascia ricavata da una placca dorsale di Godzilla e in grado di caricarsi della sua energia. Tornati in superficie, Kong e Godzilla ingaggiano una battaglia ad Hong Kong. Nonostante un'iniziale situazione di equilibrio, alla fine \u00e8 Godzilla a sovrastare Kong, che perde conoscenza. Nel frattempo, nella base Monarch di Hong Kong, la fonte di energia rinvenuta nella Terra Cava viene usata per potenziare MechaGodzilla, gigantesco robot con le sembianze di Godzilla costruito sotto gli ordini di Simmons, convinto che i titani siano una minaccia e vadano sterminati, e progettata da Serizawa, che lo controlla telepaticamente tramite un collegamento neurale sviluppato dal sistema nervoso di una testa di Ghidorah (rinvenuta dopo gli eventi di \"Godzilla II - King of the Monsters\"). Tuttavia, a causa dell'instabilit\u00e0 dell'energia, il robot sfugge al loro controllo e scappa dalla struttura, scontrandosi con Godzilla. Kong, rianimato grazie a Nathan, viene convinto da Jia che Godzilla non \u00e8 il nemico, e cos\u00ec il gorilla aiuta il sauro atomico ad affrontare MechaGodzilla; durante lo scontro, Godzilla carica col suo fiato atomico l'ascia di Kong, con cui quest'ultimo riesce a distruggere il robot. Dopo lo scontro, Godzilla e Kong si scambiano uno sguardo, e il sauro si immerge nelle profondit\u00e0 degli abissi. Poco tempo dopo, la Monarch ha stabilito un nuovo avamposto nella Terra Cava, ora casa di Kong.\nVersione giapponese.\nAnni trenta.\nLa popolarit\u00e0 del personaggio poco dopo l'uscita del primo film americano port\u00f2 alla produzione di due pellicole di produzione giapponese. Il primo film nipponico, \"Wasei Kingu Kongu\", fu distribuito nel 1933. La trama \u00e8 molto diversa: esso infatti era una commedia muta a 3 rulli che utilizzava il film del 1933 \"King Kong\" solo come sfondo alla storia; parlava di Santa, un giovane vagabondo squattrinato, che, per diventare ricco e sposare la sua fidanzata Omitsu, metteva su uno spettacolo su King Kong.\nIl secondo film, \"Edo ni arawareta Kingu Kongu\", invece usc\u00ec nel 1938 ed era ambientato nel medioevo, nell'antica citt\u00e0 di Edo, e \"King Kong\" era il nome di una scimmia ammaestrata simile ad uno yeti.\nI due film sopracitati non uscirono mai dal Giappone, e tutte le copie furono perdute a causa dei bombardamenti atomici statunitensi nel 1945.\nVersione Toho.\nUn'altra versione nipponica del personaggio venne realizzata dalla compagnia cinematografica Toho e compare in due pellicole. In questa versione Kong \u00e8 molto pi\u00f9 imponente dell'originale, difatti \u00e8 alto 45 metri e pesa 25.000 tonnellate. La sua maggiore dimensione viene giustificata dal fatto che il mostro si nutre di rare bacche anestetiche. La ragione di ci\u00f2 \u00e8 far raggiungere all'animale le dimensioni necessarie per affrontare Godzilla (nel film del 1933 non raggiunge i 10 metri contro i 50 del sauro atomico).\nNel film \"Il trionfo di King Kong\", Kong viene catturato e portato a Tokyo da un'industria farmaceutica per usarlo come testimonial pubblicitario. Kong per\u00f2 scappa e si incontra con Godzilla, che nel frattempo si era risvegliato e aveva ricominciato a spargere il terrore nel Giappone. I due mostri si azzuffano dando vita a uno scontro furibondo che termina con la caduta di entrambi in mare. Kong tuttavia fuoriesce trionfante.\nNel film \"King Kong - Il gigante della foresta\" (dove Kong \u00e8 alto il doppio dell'originale, cio\u00e8 circa 20 metri, stando a quanto detto dal capitano Nelson, uno dei protagonisti del film) Kong viene portato al Polo Nord e ipnotizzato dal perfido Dottor Who per usarlo nella ricerca di un elemento atomico. Kong si ribella e fugge dal Giappone, dopo aver sconfitto Mechani-Kong (un clone robotico del gigantesco gorilla creato dal Dottor Who), Gorosaurus (un kaij\u016b simile a un Tirannosauro) e un serpente marino.\nScalatore di edifici.\nIn diversi film Kong scala vari palazzi tra cui:\nAltri media.\nNel 1932, pochi mesi prima dell'uscita del film originale, venne pubblicato un romanzo omonimo basato sul film e sulla sceneggiatura di Merian C. Cooper ed Edgar Wallace, scritto da Delos W. Lovelace. Nel 2005 usc\u00ec un secondo romanzo, basato sul remake di Peter Jackson e scritto da Christopher Golden.\nDal personaggio furono realizzate due serie televisive, entrambe trasmesse in Italia col titolo King Kong. La prima \u00e8 \"The King Kong Show\" del 1966, serie per bambini di produzione giapponese e statunitense, in cui Kong fa amicizia con la famiglia Bond con il quale \u00e8 coinvolto in varie avventure e peripezie, per salvare il mondo da mostri, robot, alieni, scienziati pazzi e altre minacce.La seconda \u00e8 \"Kong: The Animated Series\" del 2000, il cui protagonista \u00e8 un clone di Kong, realizzato dalla dottoressa Jenkins sfruttando il suo DNA unito a quello del nipote Jason. Kong e i suoi nuovi compagni devono recuperare 13 pietre mistiche provenienti dalla sua isola, rubate dal malvagio Ramon De La Porta, causando la liberazione di demoni forti quanto Kong, guidati da Chiros. Per fermarli, Jason ricorrer\u00e0 spesso allo speciale potere dei \"cyber-link\", affinch\u00e9 lui e Kong possano fondersi e dare vita ad un furioso eroe combattente.\nOltre ad un gioco omonimo uscito per Atari 2600 basato sul primo film, dal film \"King Kong 2\" furono ispirati due videogiochi (distribuiti solo in Giappone) chiamati ' e ', entrambi sviluppati dalla Konami. Alcune settimane prima dell'uscita europea del film, fu pubblicato un videogioco ufficiale della Ubisoft, ispirato al film, chiamato \"\": il titolo fu nominato uno dei pi\u00f9 lunghi nella storia dei videogiochi.\nNel 1998 fu messa in commercio dalla Bowen Designs una statua di un'immaginaria fusione tra Kong e Godzilla, chiamata \"Kongzilla\". Sulla scatola appaiono delle vignette che mostrano come tale creatura sia nata dalla fusione del DNA tra i due mostri da parte di uno scienziato.\nDal 2005 usc\u00ec anche una collana di giocattoli, distribuiti in Italia da Giochi Preziosi, tra cui tre pupazzi di Kong con grandezze diverse, e delle action figure dedicate a lui, i protagonisti del film di Peter Jackson e le creature dell'Isola del Teschio.\nApparizioni.\nFumetti.\nNel corso del tempo, sono stati pubblicati numerosi adattamenti del personaggio da diverse case editrici.\nInfluenza culturale.\nKing Kong \u00e8 uno dei mostri cinematografici pi\u00f9 celebri della storia del cinema, ed \u00e8 stato oggetto di parodie e omaggi in numerosi film, serie e videogiochi. I film giapponesi \"Wasei Kingu Kongu\" (1933) e \"Edo ni arawareta Kingu Kongu\" (1938), oggi andati perduti, furono girati sulla via del suo successo, mentre la realizzazione de \"Il re dell'Africa\" (1949) ha ripreso la trama principale del primo film del 1933, avente stesso regista e produttore (ha anche avuto un remake intitolato \"Il grande Joe\" nel 1998). Il personaggio \u00e8 anche apparso in \"Ready Player One\" (2018).\nKing Kong ha anche il influenzato il genere di film di mostri, portando alla realizzazione di pellicole simili o con la presenza di scimmie giganti, come \"Konga\" (1961, in cui uno scienziato conduce esperimenti su uno scimpanz\u00e9 ingigantendolo, e questi comincia a distruggere Londra), \"Super Kong\" (\"A*P*E\", conosciuto anche come \"New King Kong\", 1976, film coreano-statunitense con un gorilla gigante che semina il panico in Corea dopo essere fuggito da una petroliera), \"Queen Kong\" (1976, un film parodia distribuito in Italia come \"La regina dei gorilla\", e \"Il gigante dell'Himalaya\" (The Mighty Peking Man, 1977, riguardo ad un Bigfoot gigante).\nNel corso degli anni uscirono diversi film il cui titolo conteneva il nome di King Kong, pur non avendone a che fare. Il professional wrestler indiano Emile Czaja era noto con lo pseudonimo \"King Kong\" e ha recitato in due film intitolati \"King Kong\" (1962) e \"Tarzan and King Kong\" (1965), che appunto non vedevano la presenza del celebre gorilla gigante. Diversi film di kaij\u016b furono distribuiti in Italia con un titolo che richiamasse King Kong: \"Kong, uragano sulla metropoli\" (1966, i cui personaggi principali sono due umanoidi giganti, \"Gaira\" e \"Sanda\", quest'ultimo appunto chiamato in italiano Kong), \"Gli eredi di King Kong\" (1968, il cui protagonista \u00e8 invece Godzilla), \"King Kong contro Godzilla\" (1969, dove il personaggio principale \u00e8 invece Gamera), \"Kinkong - L'impero dei draghi\" (1970, il cui personaggio principale \u00e8 nuovamente Gamera), e \"Distruggete Kong! La Terra \u00e8 in pericolo!\" (1975, dove Kong in realt\u00e0 \u00e8 riferito a Titano-Kong). Il film italiano \"Eva la Venere selvaggia (1968)\" usc\u00ec nei paesi anglosassoni come \"Kong Island\" e \"King of Kong Island\".\nAccoglienza.\nLa rivista \"Play Generation\" classific\u00f2 King Kong come il secondo personaggio con il bicipite pi\u00f9 pompato ed il secondo protagonista pi\u00f9 gigantesco dei videogiochi usciti su PlayStation 2 tenendo conto della sua apparizione in \"\"."}
{"id": "1442760", "revid": "767487", "url": "https://it.wikipedia.org/wiki?curid=1442760", "title": "Problema dei topi", "text": "In matematica, nel problema dei topi - anche chiamato problema degli scarabei - formula_1 topi partono dai vertici di un poligono regolare di formula_1 lati di lunghezza unitaria, ed ogni topo si dirige verso il compagno pi\u00f9 vicino, muovendosi in senso antiorario ed a velocit\u00e0 costante. Il problema chiede di determinare la traiettoria di ciascun topo, ed il loro punto di incontro.\nSoluzione.\nOgni topo traccia una spirale logaritmica (che nel caso formula_3 degenera in una retta), tutti gli animali si incontrano nel centro del poligono e percorrono una distanza - dipendente dal numero formula_1 di lati del poligono - pari a\nn = 2.\nIn questo caso i due topi percorrono uno spazio, ricavabile dalla formula \ne quindi si incontrano nel centro del segmento. Si noti che, dato che la velocit\u00e0 dei due topi \u00e8 la medesima ed essi si muovono su una linea retta, questo risultato era ampiamente prevedibile.\nn = 3.\nNel caso del triangolo \u00e8 ben visibile la traiettoria a spirale logaritmica. Lo spazio percorso \u00e8 sempre ricavabile come\nn = 6.\nAll'aumentare del numero dei lati del poligono aumenta la distanza percorsa dai topi, che comunque si incontrano nel centro della figura. Nel caso dell'esagono abbiamo che\nGeneralizzazioni.\nIl problema pu\u00f2 essere generalizzato anche nel caso di poligoni non regolari, nel caso di topi che si muovono a diverse velocit\u00e0 e con punti di partenza diversi. Il problema dei topi in s\u00e9 potrebbe sembrare una semplice curiosit\u00e0 matematica, invece pu\u00f2 essere esteso ad altri campi, come ad esempio quello militare dell'analisi delle traiettorie dei missili a ricerca termica.\nCollegamenti esterni.\nUn articolo in inglese su MathWorld"}
{"id": "1442764", "revid": "697352", "url": "https://it.wikipedia.org/wiki?curid=1442764", "title": "Museo nazionale preistorico etnografico Luigi Pigorini", "text": "Il museo preistorico etnografico Luigi Pigorini \u00e8 un museo statale italiano.\nHa sede a Roma ed \u00e8 intitolato al suo fondatore Luigi Pigorini. Dal settembre 2016 il museo, assieme ad altri tre istituti, \u00e8 confluito nel nuovo Museo delle Civilt\u00e0.\nStoria.\nIl museo fu inaugurato il 14 marzo 1876 dal suo fondatore Luigi Pigorini (1842-1925) nel centro di Roma, in un'ala del Palazzo del Collegio Romano edificato alla fine del cinquecento dalla Compagnia di Ges\u00f9. Sin dal XVII secolo il Collegio dei Gesuiti aveva ospitato il museo kircheriano, una raccolta di antichit\u00e0 e di curiosit\u00e0 varie messa insieme da padre Athanasius Kircher.\nTra il 1962 e il 1977 il museo fu trasferito all'EUR, nel \"Palazzo delle Scienze\" su piazza G. Marconi. L'edificio \u00e8 un esempio di razionalismo italiano caratterizzato dalle tipiche linee rettangolari e squadrate, ed era stato originariamente progettato e costruito per accogliere la Mostra della scienza universale nel corso dell'esposizione universale del 1942. Qui il museo conserv\u00f2 la sua originaria organizzazione in due settori, uno dedicato alla paletnologia e uno all'etnografia, disposti su tre piani collegati da grandi scalinate.\nNel 2011 sono qui confluite anche le collezioni del disciolto Museo africano. \u00c8 attualmente in corso un nuovo allestimento critico dei reperti coloniali, che si propone di portare all'apertura, nel 2021 ed entro il Museo delle Civilt\u00e0, del \"Museo Italo-Africano\" intitolato ad Ilaria Alpi.\nDescrizione.\nAttualmente il museo \u00e8 formato da due parti distinte: la sezione etnografica e la sezione preistorica. Nella sezione etnografica si conservano materiali che documentano le culture di tutti i continenti; si tratta di oggetti che, oltre ad avere carattere artistico e religioso, testimoniano i vari aspetti della cultura materiale delle popolazioni extraeuropee.\nNella parte dedicata alla preistoria esistono importanti reperti del Lazio preistorico, come la ricostruzione con pezzi originali di una porzione di paleosuperficie del giacimento del Paleolitico inferiore di Castel di Guido, il calco del cranio neanderthaliano della Grotta Guattari al Circeo (l'originale \u00e8 custodito in una sala non accessibile al pubblico), industrie litiche, resti di fauna pleistocenica e manifestazioni artistiche paleolitiche provenienti dalla Grotta Polesini. Di straordinario valore sono anche i reperti provenienti dagli scavi subacquei in localit\u00e0 \"la Marmotta\", nel comune di Anguillara Sabazia, sul lago di Bracciano. In particolare \u00e8 da segnalare una piroga di circa 10m di lunghezza, scavata nel legno di quercia.\nLe sale dedicate al Neolitico, all'et\u00e0 del rame, all'et\u00e0 del bronzo ed all'et\u00e0 del ferro presentano significative collezioni ceramiche della Grotta Patrizi, la ricostruzione della Tomba della Vedova scoperta nella necropoli eneolitica di Ponte San Pietro, la piroga monossile rinvenuta nella necropoli del Caolino al Sasso di Furbara e una ricca documentazione di corredi (vasi ed oggetti in bronzo e ferro) delle necropoli laziali, oltre al ripostiglio di asce di bronzo rinvenuto ad Ardea.\nIl museo \u00e8 dotato di una importante biblioteca specializzata.\nAfrica.\nL'allestimento prevede un percorso che illustra in tre momenti storici fondamentali l'incontro tra l'Africa e l'Occidente: la scoperta della costa occidentale, avvenuta tra il 1434 ed il 1488; l'esplorazione dell'interno del continente, avvenuta nel XIX secolo; la \"scoperta\" dell'Arte Negra, agli inizi del XX secolo, con i suoi influssi sui processi di rielaborazione delle arti plastiche occidentali.\nDi particolare rilievo alcuni oggetti in avorio della Nigeria e dei feticci provenienti dal Bacino nel Congo.\nAmerica.\nL'esposizione \u00e8 costituita dalle sale che si riferiscono alle culture archeologiche della Mesoamerica e dell'America Centrale. Prevede un iniziale percorso introduttivo (popolamento e primo contatto con gli europei), seguito da una sezione \"antologica\" sulla Mesoamerica. Per finire una sezione \"tematica\" che attraverso gli oggetti cerca di comprendere il popolo che l\u00b4ha prodotto. \u00c8 in allestimento una seconda area dedicata alle culture delle Ande.\nIl Museo espone le maschere a mosaico messicane e le diverse manifestazioni dell'arte plumaria e della cultura materiale dell'Amazzonia. \u00c8 inoltre esposta una collezione di materiale archeologico messicano e sudamericano.\nAsia.\nImportante collezione di reperti, frutto dei lasciti di vari viaggiatori italiani in Oriente. Il museo possiede diversi fondi: Vincenzo Ragusa, una raccolta di oggetti tra cui vasi di bronzo e di ceramica, statuette di bronzo, armi, strumenti musicali, lacche, abiti, maschere, dipinti, xilografie e oggetti di uso quotidiano.\nIl fondo Giuseppe Ros raccoglie circa oggetti di interesse strettamente etnologico che documentano aspetti della vita domestica cinese.\nLa collezione Fea, acquistata nel 1889, costituita da circa pezzi, di provenienza birmana.\nLa raccolta di Enrico Hillyer Giglioli, con giade cinesi e giapponesi e oggetti di ambito cultuale buddhista provenienti dal Tibet.\nPer l'India \u00e8 da ricordare la straordinaria collezione di strumenti musicali donata dal Raja Sourindro Mohun Tagore a Re Vittorio Emanuele II, ceduta al Museo nel 1879.\nOceania.\nQuesta sezione possiede una raccolta di circa oggetti, che ne fa una delle pi\u00f9 importanti collezioni del genere in Europa. Gli oggetti provengono dalla Melanesia, dalla Polinesia, dalla Micronesia e dall'Australia, e sono stati raccolti in maggior parte da viaggiatori, studiosi e esploratori della fine del XIX secolo. Il settore pi\u00f9 ricco \u00e8 quello della Nuova Guinea, con le raccolte ottocentesche di Lamberto Loria, Luigi Maria d'Albertis e Otto Finsch."}
{"id": "1442765", "revid": "1449626", "url": "https://it.wikipedia.org/wiki?curid=1442765", "title": "Acone", "text": "Acone \u00e8 una frazione del comune di Pontassieve che sorge in una zona collinare alle pendici di Monte Giovi sulla riva destra del fiume Sieve. L'esposizione a sud e l'altitudine compresa tra i 400 e i 600 m s.l.m. fanno s\u00ec che il clima sia mite in tutte le stagioni. Gli elementi dominanti del paesaggio sono costituiti da oliveti, vigneti, boschi di querce e castagni. Lo stretto legame tra il paesaggio e lo sviluppo rurale \u00e8 testimoniato dalle attivit\u00e0 principali che sono: produzione di olio (olio extravergine di oliva), produzione di vino (Chianti Rufina) e produzione di legna.\nEtimologia.\nL'etimologia del nome Acone resta tuttora dubbia e incerta. Alcuni la fanno risalire al nome di un qualche colono romano (\"Aconius\"), altri all'aggettivo latino \"acona\", come a sottolineare la natura sterile e sassosa del terreno.\nStoria.\nI primi insediamenti si verificano intorno al VI secolo a.C. a seguito della realizzazione di una strada che dalla cima di Monte Giovi arriva fino a Fiesole.\nDurante la Seconda guerra punica, nel 217 a.C., l'area sulla quale poi sarebbe sorto il primo borgo rurale viene attraversata dall'esercito di Annibale.\nTra il IX e il X secolo l'area viene compresa nel feudo dei Conti Guidi di Romagna che fissano la loro residenza nel Castel d'Acone. \u00c8 in questo periodo che sorgono i primi borghi rurali. Intorno al X secolo vi \u00e8 inoltre la costruzione della prima chiesa con il nome di Sant'Eustachio in Jerusalem nell'area dove sorge l'odierno cimitero. Successivamente, alla fine del X secolo, la chiesa viene ricostruita nella sua posizione attuale con il nome di Pieve di Sant'Eustachio in Acone.\nL'XI secolo vede la costruzione di altre chiese (Chiesa di Santa Maria in Acone e Chiesa di San Martino a Petroio) e la nascita del cosiddetto \"Pieviere\" di Acone.\nSuccessivamente i terreni vengono confermati di propriet\u00e0 dei Conti Guidi di Romagna da parte di Arrigo VI e Federico II di Svevia. Nel 1099 Alberto e Ugo, eredi del conte Guido, donano i loro possedimenti all'Eremo di Camaldoli.\nCastel d'Acone diventa, nella prima met\u00e0 del XIII secolo, residenza della contessa Beatrice dei Conti di Capraia, vedova del conte Marcovaldo di Dovadola.\nSempre nel XIII secolo secolo nasce ad Acone la nobile casata de' Cerchi che successivamente si sposter\u00e0 a Firenze. Ed \u00e8 proprio Castel d'Acone la loro prima residenza. I Cerchi, insieme ad Acone, sono menzionati da Dante nella Divina Commedia.\nNel 1308 Acone si unisce alla \"Lega dei popoli di Diacceto, Monteloro e Rignano\" per poi entrare a far parte nel 1375 nella podesteria di Pontassieve.\nLa famiglia fiorentina de' Medici, nel XIV secolo, spodestati i Comuni, acquisisce il territorio dove sorge Acone. Testimonianza de' Medici la si pu\u00f2 tuttora trovare in una lapide posta all'ingresso della Pieve.\nTra il XVI e il XVII secolo, in epoca Granducale, Acone viene ampliato nella sua attuale posizione geografica. Dopo un breve periodo di dominazione napoleonica il XIX secolo vede Acone al suo massimo sviluppo come borgo rurale. Nel 1840 la frazione conta 954 abitanti.\nGli anni quaranta vedono Acone \u2013 e le campagne circostanti \u2013 diventare un luogo storicamente importante per le prime aggregazioni di formazioni partigiane. \u00c8 proprio a Monte Giovi che, dopo l'8 settembre 1943, si formano alcune delle pi\u00f9 importanti brigate partigiane tra cui: la \"Gruppo Pontassieve\", la \"Faliero Pucci\" e la \"Spartaco Lavagnini\". Successivamente anche altre brigate \u2013 formatesi altrove\u00a0\u2013 vengono per operare nella zona: \u00e8 il caso della brigata \"Caiani\" e della brigata \"Lanciotto Ballerini\".\nLa peculiarit\u00e0 di Acone nella storia della Resistenza toscana deriva principalmente dal fatto che per la prima volta un intero paese offre collaborazione ai partigiani in maniera spontanea. L'intera popolazione di Acone, infatti, subito dopo l'armistizio, si impegna notevolmente nel soccorrere i prigionieri alleati e i soldati italiani sbandati. Al di l\u00e0 dell'impegno politico entrano in gioco quei valori di ospitalit\u00e0 e fratellanza legati alla tradizione contadina.\nTra i personaggi di Acone pi\u00f9 significativi di quegli anni c'\u00e8 Don Egidio Brogi, parroco di Santa Maria unitosi alla formazione partigiana \"Gruppo Acone\", il quale dopo la ritirata dei tedeschi a seguito dell'armistizio del 1943 dar\u00e0 ospitalit\u00e0 ad oltre trecento persone tra partigiani, ex prigionieri e sfollati della zona. La scrittrice e giornalista Oriana Fallaci, con il nome di battaglia di \"Emilia\", nell'autunno del 1943 accompagn\u00f2, in un lungo viaggio in bicicletta da Firenze fino ad Acone, due soldati britannici.\nMonumenti e luoghi d'interesse.\nPieve di Sant'Eustachio in Acone.\nLa sua fondazione risale al X secolo con il nome di \"Sant'Eustachio in Jerusalem\". Mantiene questo nome fino alla fine del X secolo dopodich\u00e9 assume il nome attuale di \"Pieve di Sant'Eustachio in Acone\". Viene costruita in sostituzione di un'altra chiesa che ha lo stesso nome originario, ma che si trova in un punto diverso del paese (dove sorge l'attuale cimitero). Tale riedificazione riporta fedelmente la struttura originaria alla quale vengono aggiunte la \"casa plebana\" sul lato destro (l'attuale canonica) e il cosiddetto \"locale della compagnia\" sul lato sinistro.\nA causa di un terremoto avvenuto nel 1442, Cosimo II de' Medici fa ristrutturare completamente la chiesa nel 1552, come risulta dall'iscrizione scolpita in una targa di pietra murata nella facciata: \"COSMUS MEDICES - FLORENTIAE DUX II - A.D.M.D.LII\" ovvero \"Cosimo de' Medici, Secondo Duca di Firenze, Anno Domini 1552\".\nL'interno \u00e8 formato da un'unica navata coperta da una volta a botte decorata con la tecnica dei falsi cassettoni. All'interno della struttura sono presenti molti elementi barocchi, alcuni dei quali riproposti anche nell'adiacente canonica.\nChiesa di Santa Maria in Acone.\nLa sua fondazione, come oratorio, risale al 925. La chiesa ha tra i suoi patroni i Donati e l'Ospedale fiorentino di San Matteo. Notevolmente rimaneggiata nel corso dei secoli, subisce un completo restauro nel 1910 ad opera dei fratelli Leto e Galileo Chini. A quest'epoca risalgono la decorazione dell'abside, il paliotto d'altare in ceramica e la lunetta con l\"Assunta\" sul portale d'ingresso.\nAppartengono a questa chiesa una tavola con la \"Madonna in trono e santi\" (fine del XV secolo) e una tela con la \"Madonna del Carmine\" (XVI secolo). Entrambe le opere si trovano presso la Cappella della Misericordia di Pontassieve a seguito di un restauro. Sulla facciata \u00e8 murato un frammento erratico in arenaria, con decorazioni a intreccio, risalente al XII secolo.\nDal 2001 la chiesa e gli annessi locali sono stati affidati dalla Diocesi di Firenze alla comunit\u00e0 ecclesiale dei \"Ricostruttori nella preghiera\". Nel corso degli anni questa piccola comunit\u00e0 ha attrezzato i locali di pertinenza della chiesa con un atelier di pittura e scultura, un'officina del ferro battuto, una falegnameria e un laboratorio di erboristeria.\nCappella di Castel d'Acone.\nLa cappella, la cui costruzione risale a circa il XIII secolo, \u00e8 dedicata alla Beata Umiliana de' Cerchi e si trova nel piazzale di Castel d'Acone, antica residenza e luogo di provenienza della famiglia de' Cerchi.\nLo stile \u00e8 tipicamente rinascimentale: spicca sulla facciata un portale d'ingresso sormontato da un timpano ad arco spezzato, al centro del quale vi \u00e8 l'anagramma di Bernardino da Siena. L'interno della cappella \u00e8 costituito da un unico altare ed \u00e8 caratterizzato da un dipinto attribuito al Guercino raffigurante l'apparizione della Madonna alla Beata Umiliana. Il soffitto ha una copertura a travicelli.\nIl mulino di Petroio.\nDetto anche mulino della Pigna, questo edificio \u00e8 posto lungo il fosso dell'Argomenna e la sua costruzione risale ai primi anni del Trecento. Un documento del 1323 riporta che \u00abGiovanni di Corso Donati concede in affitto per quattro anni, a Guido di Chetto da S. Martino a Petroio, un mulino con annessa abitazione, orto, piazzale, resede, gora, e tre particelle di terreno coltivabile, per un canone annuo di 37 staia di grano [...]\u00bb.\nAnalizzando la muratura \u00e8 possibile desumere che la pianta originaria fosse di modeste dimensioni e che successivamente sia stata ampliata con la costruzione dell'abitazione che avrebbe cos\u00ec inglobato il vecchio mulino. Del 1871 \u00e8 l'ultimo documento storico rintracciabile dell'attivit\u00e0 di molitura: \u00abCarlo Trentanove conduce il Mulino d'Argomenna [...] a due palmenti. Raggiunge il massimo dell'attivit\u00e0 in novembre, mentre \u00e8 al minimo in agosto. La tassa per il 1871 ammonta a \u00a3 617,87\u00bb.\nIl mulino di Vallecchio.\n\u00c8 un edificio la cui costruzione \u00e8 attribuibile al XIII-XIV secolo. Si tratta di un mulino collinare edificato su un terrazzamento sopra la valle del torrente Uscioli. Si suppone che il salto che il torrente fa in quell'area servisse come punto di derivazione per il mulino considerata la probabile forza motrice che svilupperebbe. L'edificio non era pi\u00f9 attivo gi\u00e0 dall'inizio del Quattrocento. Un documento del 1427 riporta che \u00abSer Antonio di Francesco di Valdisieve denuncia il possesso d'un podere con tre case, due da mezzadri ed una che fu gi\u00e0 mulino, il luogo detto Vallecchio [...]\u00bb.\nL'area archeologica di Monte Giovi.\nI primi reperti archeologici sono rinvenuti casualmente nel 1972 durante la costruzione di una strada. Successivamente vengono localizzate due distinte aree, entrambe limitate per estensione: una situata a circa 100 metri dalla cima del monte ed una situata sulla cima stessa. Nella prima area vengono portate alla luce oltre duemila punte di frecce di ferro, alcuni frammenti di bronzo, varie ceramiche e due statuette di bronzo integre rappresentanti due figure maschili stilizzate, oggi visibili al \"Museo Civico Archeologico\" di Fiesole. Nella seconda area sono ritrovati frammenti di vasi appartenenti al periodo etrusco, tutti riconducibili a varie tipologie di ceramiche (bucchero a pareti sottili, buccheroide grigio, terrecotte d'impasto, etc.).\nGrazie all'interessamento del \"Dipartimento di Scienze dell'Antichit\u00e0, Medioevo e Rinascimento e Linguistica\" dell'Universit\u00e0 degli Studi di Firenze viene iniziata una nuova campagna di scavo nel 2011.\nLa nuova concessione di scavo, finanziata dall\"Unione di Comuni Valdarno e Valdisieve\" e portata avanti dalla cattedra di \"Etruscologia e Archeologia italica\", ha permesso di rinvenire resti di un insediamento etrusco sulla parte pi\u00f9 alta di Monte Giovi databile tra il IV e il IV secolo a.C.\nL'area pianeggiante individuata \u00e8 di circa 1300 m\u00b2, ed era gi\u00e0 evidente in alcune foto aeree del 1960 e del 1970. Al suo interno sono stati rinvenuti reperti riferibili a olle e ceramiche domestiche oltre ad alcuni frammenti di bucchero.\nSi \u00e8 dunque ipotizzato che Monte Giovi, oltre ad aver rappresentato un'area fortificata all'interno del cosiddetto \"ager Faesulanus\", sia stato anche un luogo di culto.\nSuddivisione territoriale.\nIl plebato di Acone.\nIntorno al XIII secolo il comune di Pontassieve viene diviso in distretti territoriali detti plebati che fanno capo alle pievi presenti sul territorio. Prendono generalmente il loro nome dalla pieve di riferimento: Acone diventa quindi uno dei sei plebati di Pontassieve. A loro volta i plebati vengono suddivisi territorialmente in base alla dislocazione di chiese minori.\nInizialmente il pieviere (utilizzato come sinonimo di plebato) non comprende solo il circondario della frazione, ma tutta quella porzione della valle inferiore al fiume Sieve dalla cima di Monte Giovi fino ad arrivare a Montefiesole. Successivamente con il nome Pieviere di Acone si indica invece solo una piccola porzione della valle, cio\u00e8 quella compresa tra la pieve di S. Eustachio in Acone e la chiesa di S. Maria in Acone.\nIl plebato di Acone \u00e8 originariamente cos\u00ec composto:\nTra il XIII secolo e il XIV secolo ogni anno, in occasione della festa di san Giovanni Battista (24 giugno), tutti i prodotti dei terreni del plebato vengono presentati come censo al Vescovo di Firenze. Successivamente ogni plebato versa alla chiesa fiorentina l'importo della Decima che viene trascritto nel cosiddetto registro delle \"Rationes Decimarum\".\nSituazione attuale.\nAttualmente la frazione Acone ricopre una superficie di poco inferiore ai 5 ettari, e comprende sostanzialmente tutti i terreni che si estendono dalle pendici di Monte Giovi fino al confine con Santa Maria.\nLe uniche due chiese rimaste territorialmente legate alla frazione sono S. Eustachio in Acone (la pieve) e Santa Maria in Acone (quest'ultima filiale alla pieve). Per la Curia fiorentina Acone \u00e8 una cosiddetta parrocchia extraurbana.\nToponimi.\nOgnuno dei seguenti toponimi rappresenta un gruppo di case, un confine di terreni, un luogo \u2013 alle volte anche un semplice incrocio di strade \u2013 cui viene conferito dagli abitanti un particolare significato (per la caccia, l'agricoltura, la presenza di una fonte di acqua, un avvenimento particolare, etc.):\nViabilit\u00e0.\nA seguito di molti lavori di urbanizzazione la frazione di Acone \u00e8 raggiungibile da tre diverse strade: la prima e pi\u00f9 antica (via dell'Argomenna) parte da Montebonello, costeggia il torrente Argomenna, lo attraversa con un ponte realizzato intorno alla met\u00e0 del Novecento e poi sale molto ripida fino al borgo passando per Santa Maria.\nLa seconda (via S. Eustachio), realizzata intorno agli anni cinquanta, parte sempre da Montebonello in direzione della pendice meridionale di Monte Giovi e arriva direttamente nel cuore del borgo.\nLa terza (via Antonio Montinaro), resa transitabile nel 2004 grazie a lavori di asfaltatura, parte\u00a0\u2013 al contrario delle precedenti\u00a0\u2013 dalla sommit\u00e0 di Monte Giovi (in localit\u00e0 Tamburino) per scendere fino ad Acone e ricongiungersi con via S. Eustachio.\nIl paese \u00e8 attraversato da un'unica strada, via S. Eustachio che in un tratto\u00a0\u2013 quello pi\u00f9 centrale\u00a0\u2013 diventa via della Vittoria in memoria dell'armistizio del 4 novembre 1918 che decret\u00f2 la fine della Prima guerra mondiale.\nStrutture ricettive.\nLa frazione dispone di un'unica struttura ricettiva pubblica (di propriet\u00e0 del comune di Pontassieve) chiamata \"La fonticina di Acone\" in ragione della piccola fontana presente sul muro principale della struttura. \u00c8 adibita ad uso foresteria ed \u00e8 ricavata dai locali della ex scuola elementare. Quest'ultima infatti non \u00e8 pi\u00f9 in funzione dagli anni settanta. Esistono tuttavia molte strutture private (prevalentemente aziende agrituristiche) che consentono il pernottamento in zona.\nCuriosit\u00e0.\nLa frazione di Acone \u00e8 conosciuta anche in ragione di un piatto tipico, le cosiddette \"Penne alla Aconese\". Dal 27 novembre 2009, con protocollo n. 0001232065, le \"Penne alla Aconese\" sono diventate un marchio registrato presso il Ministero dello sviluppo economico, Ufficio italiano brevetti e marchi.\nIl 23 giugno 2019 il Comune di Pontassieve ha inaugurato un cartello stradale che riporta la scritta \"Paese natale delle Penne all'Aconese\"."}
{"id": "1442767", "revid": "122883958", "url": "https://it.wikipedia.org/wiki?curid=1442767", "title": "Ross Andru", "text": "Carriera.\nAutore prima della DC Comics e poi della Marvel dagli anni settanta, si occup\u00f2 di personaggi quali Flash, l'Uomo Ragno, Wonder Woman e The Punisher.\nNel 1976, su testi di Gerry Conway, disegn\u00f2 il primo fumetto d'incontro tra personaggi DC e Marvel, \"Superman contro l'Uomo Ragno\"."}
{"id": "1442769", "revid": "21583", "url": "https://it.wikipedia.org/wiki?curid=1442769", "title": "Rja\u017esk", "text": "Rja\u017esk (anche traslitterata come \"Rjazhsk\" o \"Ryazhsk\") \u00e8 una cittadina della Russia europea centrale (Oblast' di Rjazan'), situata sul fiume Chupta, 85 chilometri a sudovest del capoluogo; \u00e8 amministrativamente compresa nel distretto omonimo.\nFondata nel 1502, fu dichiarata citt\u00e0 dalla zarina Caterina II nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1442773", "revid": "287204", "url": "https://it.wikipedia.org/wiki?curid=1442773", "title": "Rjazsk", "text": ""}
{"id": "1442776", "revid": "80339", "url": "https://it.wikipedia.org/wiki?curid=1442776", "title": "Rjazhsk", "text": ""}
{"id": "1442778", "revid": "80339", "url": "https://it.wikipedia.org/wiki?curid=1442778", "title": "Ryazhsk", "text": ""}
{"id": "1442779", "revid": "80339", "url": "https://it.wikipedia.org/wiki?curid=1442779", "title": "Ryazsk", "text": ""}
{"id": "1442782", "revid": "6923", "url": "https://it.wikipedia.org/wiki?curid=1442782", "title": "Inglese britannico", "text": "L'inglese britannico (in lingua inglese British English) \u00e8 la lingua inglese parlata e scritta nel Regno Unito. Esistono variazioni nell'inglese formale e scritto nel Regno Unito. Ad esempio, l'aggettivo \"wee\" (piccolo) \u00e8 utilizzato quasi esclusivamente in alcune parti della Scozia e dell'Irlanda, e occasionalmente nello Yorkshire, mentre \"little\"\u00a0\u00e8 predominante altrove. Tuttavia, vi \u00e8 un grado significativo di uniformit\u00e0 nell'inglese scritto nel Regno Unito, e questo potrebbe essere descritto con il termine \"inglese britannico\". Le forme di inglese parlato, tuttavia, variano considerevolmente pi\u00f9 che nella maggior parte delle altre aree del mondo in cui si parla inglese, quindi un concetto uniforme di inglese britannico \u00e8 pi\u00f9 difficile da applicare alla lingua parlata. Secondo Tom McArthur nella \"Oxford Guide to World English\", l'inglese britannico condivide \"tutte le ambiguit\u00e0 e le tensioni nella parola \"Britannico\" e come risultato pu\u00f2 essere usato e interpretato in due modi, pi\u00f9 o meno strettamente, entro un raggio di sfocatura e ambiguit\u00e0\".\nQuando si distingue dall'inglese americano, il termine \"inglese britannico\" viene a volte usato in senso lato come sinonimo delle varie variet\u00e0 di inglese parlate in alcuni stati membri del Commonwealth delle Nazioni.\nStoria.\nL'inglese \u00e8 una lingua germanica occidentale originata dai dialetti anglo-frisoni portati in Gran Bretagna da coloni germanici provenienti da varie parti di quella che ora \u00e8 la Germania nordoccidentale ed i Paesi Bassi settentrionali. La popolazione residente sull'isola in quel momento era in generale di lingua brittonica comune, la variet\u00e0 insulare del celtico continentale, influenzata dall'occupazione romana. Questo gruppo di lingue (gallese, cornico, cumbrico) conviveva con l'inglese nel periodo moderno, ma a causa della sua lontananza dalle lingue germaniche, l'influenza sull'inglese era notevolmente limitata. Tuttavia, il grado di influenza rimane dibattuto, e recentemente \u00e8 stato sostenuto che la sua influenza grammaticale tiene conto delle sostanziali innovazioni rilevate tra l'inglese e le altre lingue germaniche occidentali. Inizialmente, l'inglese antico era un gruppo eterogeneo di dialetti, che riflette le varie origini dei regni anglo-sassoni d'Inghilterra. Uno di questi dialetti, il \"Late West Saxon\", alla fine arriv\u00f2 a dominare. L'originale lingua inglese antica fu quindi influenzata da due ondate di invasione: la prima fu di parlanti del ramo scandinavo della famiglia germanica, che conquist\u00f2 e colonizz\u00f2 parti della Britannia nell'VIII e nel IX secolo; la seconda dei Normanni nell'XI secolo, che parlavano l'antico normanno e alla fine svilupparono una variet\u00e0 inglese di questo chiamato anglo-normanno. Queste due invasioni hanno fatto s\u00ec che l'inglese diventasse \"misto\" in una certa misura (anche se non \u00e8 mai stato un linguaggio veramente misto nel senso stretto del termine: linguaggi misti nascono dalla coabitazione di parlanti di lingue diverse, che sviluppano una lingua ibrida per la comunicazione di base).\nPi\u00f9 l'inglese \u00e8 idiomatico, concreto e descrittivo, pi\u00f9 \u00e8 di origini anglosassoni. Pi\u00f9 l'inglese \u00e8 intellettuale e astratto, pi\u00f9 contiene influenze latine e francesi, ad es. il termine \"swine\" maiale (simile a quello tedesco \"schwein\") \u00e8 l'animale nel campo allevato dagli anglosassoni occupati, mentre \"pork\" (simile a quello francese \"porc\") \u00e8 l'animale al tavolo mangiato dai normanni occupanti.\nLa coabitazione con gli scandinavi determin\u00f2 una significativa semplificazione grammaticale e l'arricchimento lessicale del nucleo anglo-frisone dell'inglese; la successiva occupazione normanna port\u00f2 l'innesto su quel nucleo germanico di uno strato pi\u00f9 elaborato di parole dal ramo romanzo delle lingue europee. Questa influenza normanna \u00e8 entrata nell'inglese in gran parte attraverso le corti ed il governo. Cos\u00ec, l'inglese si svilupp\u00f2 in un \"\"prestito\" linguistico\" di grande flessibilit\u00e0 e con un enorme vocabolario.\nDialetti.\nDialetti e accenti variano tra i quattro paesi del Regno Unito, cos\u00ec come all'interno dei paesi stessi.\nLe divisioni principali sono normalmente classificate come l'inglese d'Inghilterra (che comprende dialetti meridionali inglesi, dialetti del West Country, dialetti inglesi delle Midlands orientali e occidentali e dialetti inglesi del nord), l'inglese dell'Ulster in Irlanda del Nord, l'inglese gallese (da non confondere con la lingua gallese) e l'inglese scozzese (da non confondere con la lingua scozzese o il gaelico scozzese). Anche i vari dialetti britannici differiscono nelle parole che hanno preso in prestito da altre lingue. Intorno alla met\u00e0 del XV secolo, c'erano punti in cui, all'interno dei 5 maggiori dialetti, c'erano almeno 500 modi per scrivere la parola \"though\".\nDopo l'ultima importante indagine sui dialetti inglesi (1949-1950), l'Universit\u00e0 di Leeds ha iniziato a lavorare su un nuovo progetto. Nel maggio 2007 il Consiglio per la ricerca sulle arti e le scienze umanistiche ha assegnato una sovvenzione all'Universit\u00e0 di Leeds per studiare i dialetti regionali britannici.\nIl gruppo sta setacciando una vasta raccolta di esempi di parole e frasi di gergo regionale inventate dal \"Progetto Voices\" gestito dalla BBC, in cui invitavano il pubblico a inviare esempi di inglese ancora parlato in tutto il paese. Il progetto di BBC Voices ha anche raccolto centinaia di articoli su come gli inglesi parlano inglese dal giurare fino agli articoli sulle scuole di lingua. Queste informazioni verranno anche raccolte ed analizzate dal team di Johnson sia per i contenuti che per i casi in cui sono stati segnalati. \"Forse la scoperta pi\u00f9 notevole nello studio di Voices \u00e8 che la lingua inglese \u00e8 diversa come sempre, nonostante la nostra maggiore mobilit\u00e0 e la costante esposizione ad altri accenti e dialetti attraverso la TV e la radio\".\nRegionali.\nLa maggior parte delle persone in Gran Bretagna parla con accento regionale o dialetto. Tuttavia, circa il 2% dei britannici parla con un accento chiamato Received Pronunciation(chiamato anche \"the Queen's English\", \"Oxford English\" e \"BBC English\"), che \u00e8 essenzialmente senza regione. Deriva da una miscela delle Midlands e dei dialetti meridionali parlati a Londra nel primo periodo moderno. \u00c8 spesso usato come modello per insegnare l'inglese agli studenti stranieri.\nNel Sud Est ci sono accenti significativamente diversi; l'accento Cockney pronunciato da alcuni londinesi dell'est \u00e8 sorprendentemente diverso dalla Received Pronunciation (RP). Il Rhyming slang di Cockney pu\u00f2 essere (ed inizialmente lo si intendeva) difficile da comprendere per gli estranei, anche se l'estensione del suo uso \u00e8 spesso alquanto esagerata.\nL'Estuary English ha guadagnato importanza negli ultimi decenni: ha alcune caratteristiche del RP ed alcune del Cockney. Nella stessa Londra, l'ampio accento locale sta ancora cambiando, in parte influenzato dal parlato dei Caraibi. Gli immigrati nel Regno Unito negli ultimi decenni hanno portato molte altre lingue nel paese. I sondaggi iniziati nel 1979 dall'Autorit\u00e0 per l'educazione locale di Londra hanno scoperto oltre 100 lingue parlate a livello domestico fra le famiglie degli scolari della citt\u00e0. Di conseguenza, i londinesi parlano con un misto di accenti, a seconda dell'etnia, del vicinato, della classe, dell'et\u00e0, dell'educazione e di vari altri fattori.\nDall'immigrazione interna di massa nel Northamptonshire negli anni '40 e la sua posizione tra diverse grandi regioni di accentazione, \u00e8 diventata una fonte di vari sviluppi di accento. Nel Northampton l'accento pi\u00f9 antico \u00e8 stato influenzato dalla dispersione dei londinesi. C'\u00e8 un accento conosciuto localmente come l'accento di Kettering, che \u00e8 un accento di transizione tra le Midlands Orientali e l'Anglia orientale. \u00c8 l'ultimo accento delle Midlands del sud ad usare una \"ampia \"a\"\" in parole come \"bath\"/\"grass\" (cio\u00e8 barth/grarss) [bagno/erba]. Viceversa, per crass/plastic [grossolano/plastica] viene usata una \"\"a\" slanciata\". A poche miglia a nord-ovest del Leicestershire, l'esile \"a\" diventa generalmente pi\u00f9 diffusa. Nella citt\u00e0 di Corby, a cinque miglia (8 km) a nord, si pu\u00f2 trovare Corbyite, che a differenza dell'accento Kettering, \u00e8 largamente influenzato dall'accento scozzese occidentale.\nInoltre, la maggior parte degli inglesi pu\u00f2 temporaneamente \"oscillare\" il proprio accento su una forma pi\u00f9 neutra di inglese a proprio piacimento, per ridurre le difficolt\u00e0 in caso di accenti molto diversi o quando si parla agli stranieri.\nEtnici.\nL'inglese multiculturale di Londra (abbreviato MLE) \u00e8 un socioletto di inglese che \u00e8 emerso nel tardo XX secolo. \u00c8 parlato autenticamente da persone della classe operaia, principalmente giovani, a Londra (anche se ci sono prove che suggeriscono che certe caratteristiche si stanno diffondendo pi\u00f9 lontano). Secondo una ricerca condotta presso la Universit\u00e0 di Lancaster e la Queen Mary University di Londra, \u00abIn gran parte dell'East End di Londra il dialetto di Cockney ... sar\u00e0 scomparso entro la prossima generazione ... sar\u00e0 scomparso [dall'East End] fra 30 anni ... \u00c8 stato \"trapiantato\" nei ... paesi [Essex and Hertfordshire New]\u00bb.\nCaratteristiche.\nLe caratteristiche fonologiche tipiche dell'inglese britannico ruotano attorno alla pronuncia della lettera R, cos\u00ec come la T dentale occlusiva e alcuni dittonghi specifici di questo dialetto.\nOcclusiva glottidale sorda.\nIn un certo numero di forme di inglese britannico parlato, \u00e8 comune che il fonema /t/ sia realizzato come occlusiva glottidale sorda [\u0294] quando si trova nella posizione intervocalica, in un processo chiamato \"T-glottalizzation\". Una volta considerata una caratteristica del Cockney, \u00e8 diventata molto pi\u00f9 diffusa. \u00c8 ancora stigmatizzato quando viene usato in parole come \"later\" (seguente), ma diventa molto diffuso alla fine delle parole come \"not\" (non) (come in \"no[\u0294] interested\"). Altre consonanti soggette a questo uso nell'inglese Cockney sono la \"p\", come in \"pa[\u0294]er\" e la \"k\" come in \"ba[\u0294]er\".\nR-dropping.\nNella maggior parte della Gran Bretagna al di fuori della Scozia, la consonante \"R\" non \u00e8 pronunciata se non seguita da una vocale, allungando invece la vocale precedente. Questo fenomeno \u00e8 noto come non-rhoticity. In queste stesse aree esiste una tendenza ad inserire una R tra una parola che termina in una vocale e una parola successiva che inizia con una vocale. Questo \u00e8 chiamato R intrusa e di collegamento. Questo potrebbe essere inteso come una fusione, in quelle parole che una volta finivano in una R e parole che non venivano pi\u00f9 trattate diversamente.\nDittongazione.\nI dialetti britannici differiscono sull'entit\u00e0 della dittongazione delle vocali lunghe, con variet\u00e0 meridionali che li trasformano in dittonghi e con i dialetti settentrionali che normalmente ne conservano molti. A titolo di confronto, si potrebbe dire che le variet\u00e0 nordamericane sono intermedie.\nNel sud.\nLe vocali lunghe /i:/ e /u:/ sono distinte rispettivamente da [\u026ai] e [\u028au] (o, pi\u00f9 tecnicamente, [\u028f\u0289], con una lingua rialzata), in modo che ee e oo in feed (nutrire) ed in food (cibi) siano pronunciati con un movimento. Il dittongo [o\u028a] viene anche pronunciato con un movimento maggiore, normalmente [\u0259\u028a], [\u0259\u0289] o [\u0259\u0268].\nNel Nord.\nLe vocali lunghe /i:/ e /u:/ sono generalmente conservate, e in diverse aree anche /o:/ e /e:/, come in go e say (a differenza di altre variet\u00e0 di inglese, che le cambiano rispettivamente in [o\u028a] e [e\u026a]). Alcune aree sono lantane dalla non-dittongazione medievale /i:/ e /u:/, che danno origine a moderno /i:/ e /u:/; per esempio, nell'accento tradizionale di Newcastle upon Tyne, \"out\" suoner\u00e0 come \"oot\", e in alcune parti della Scozia, \"my\" sar\u00e0 pronunciato come \"me\".\nPerdita del numero nei nomi collettivi.\nEsiste una tendenza ad eliminare il numero grammaticale nei nomi collettivi, pi\u00f9 forte nell'inglese britannico che in quello nordamericano. Questo \u00e8 dovuto al fatto che sono trattati, che erano una volta grammaticalmente singolari, come grammaticalmente plurali, cio\u00e8: il numero naturale percepito prevale. Questo vale soprattutto per i nomi di istituzioni e gruppi composti da molte persone.\nIl termine \"police\" (polizia), ad esempio, subisce questo trattamento. Anche un \"football team\" (squadra di calcio) pu\u00f2 essere trattata allo stesso modo.\nConcordanza negativa.\nAlcuni dialetti dell'inglese britannico usano concreti negativi, noti anche come doppia negazione. Piuttosto che cambiare una parola o usare un positivo, parole come nobody (nessuno), not, nothing (niente) e never (mai), verrebbero usate nella stessa frase. Mentre questo non si verifica nell'inglese standard, si verifica in dialetti non-standard. La doppia negazione segue l'idea di due morfemi diversi, uno che causa la doppia negazione e uno che viene usato per il punto o il verbo.\nLa standardizzazione.\nCome per l'inglese in tutto il mondo, la lingua inglese utilizzata nel Regno Unito \u00e8 disciplinata dalla convenzione piuttosto che dal codice formale: non esiste un corpo equivalente all'Acad\u00e9mie fran\u00e7aise o alla Real Academia Espa\u00f1ola. I dizionari (ad esempio, Oxford English Dictionary, Longman Dictionary of Contemporary English, Chambers Dictionary, Collins Dictionary) registrano l'uso piuttosto che tentare di prescriverlo. Inoltre, il vocabolario e l'uso cambiano nel tempo: le parole sono liberamente prese in prestito da altre lingue e da altri ceppi di inglese, e i neologismi sono frequenti.\nPer ragioni storiche risalenti all'ascesa di Londra nel IX secolo, la forma della lingua parlata a Londra e nelle East Midlands divenne l'inglese standard all'interno della Corte, e alla fine divenne la base per un uso generalmente accettato nella legge, nel governo, nella letteratura e nell'educazione in Gran Bretagna. La standardizzazione dell'inglese britannico si pensa sia dal livellamento dialettale sia da un pensiero di superiorit\u00e0 sociale. Parlare nel dialetto standard ha creato distinzioni di classe; coloro che non parlavano l'inglese standard sarebbero considerati di classe minore o status sociale e spesso ignorati o considerati di scarsa intelligenza. Un altro contributo alla standardizzazione dell'inglese britannico fu l'introduzione della stampa in Inghilterra verso la met\u00e0 del XV secolo. In tal modo, William Caxton ha permesso a un linguaggio comune e alla scrittura di essere distribuirsi in tutta l'Inghilterra ad un ritmo molto pi\u00f9 veloce.\n\"A Dictionary of the English Language\" (1755) di Samuel Johnson \u00e8 stato un grande passo nella riforma della scrittura in lingua inglese, in cui la purificazione del linguaggio si concentrava sulla standardizzazione sia del linguaggio sia dell'ortografia. All'inizio del XX secolo, gli autori britannici hanno prodotto numerosi libri intesi come guide alla grammatica e all'utilizzo della lingua inglese, alcuni dei quali hanno ottenuto sufficienti consensi per essere rimasti in stampa per lunghi periodi e essere stati ristampati in nuove edizioni dopo alcuni decenni. Questi includono, in particolare, \"A Dictionary of Modern English Usage\" di Henry Watson Fowler e \"The Complete Plain Words\" di Ernest Gowers.\nUna guida dettagliata su molti aspetti della scrittura dell'inglese britannico per la pubblicazione \u00e8 inclusa nelle guide di stile pubblicate da vari editori tra cui il The Times, l'Oxford University Press e la Cambridge University Press. Le linee guida della Oxford University Press furono originariamente redatte come una pagina di un solo foglio di Horace Henry Hart, e furono all'epoca (1893) la prima guida del loro tipo in inglese; sono stati gradualmente ampliati e infine pubblicati, prima come \"Hart's Rules\", e nel 2002 come parte di \"The Oxford Manual of Style\". Paragonabile all'autorit\u00e0 e alla statura del The Chicago Manual of Style per l'inglese americano pubblicato, il manuale di Oxford \u00e8 uno standard abbastanza esauriente per l'inglese britannico pubblicato a cui gli scrittori possono rivolgersi in assenza di indicazioni specifiche da parte della loro casa editrice.\nPoich\u00e9 nel diciottesimo secolo il francese era considerato lingua franca in Europa, da allora gli abitanti del Regno Unito fecero proprie, soprattutto nella comunicazione scritta, alcune caratteristiche di pronuncia e lessico della lingua parlata in Francia. Le caratteristiche originarie dell'inglese moderno sopravvivono solo negli Stati Uniti e nelle province anglofone del Canada."}
{"id": "1442786", "revid": "339392", "url": "https://it.wikipedia.org/wiki?curid=1442786", "title": "Universit\u00e0 degli studi di Urbino &quot;Carlo Bo&quot;", "text": ""}
{"id": "1442788", "revid": "1543377", "url": "https://it.wikipedia.org/wiki?curid=1442788", "title": "Il giocatore (Cherubini)", "text": "Il giocatore \u00e8 un intermezzo in tre parti con musica di Luigi Cherubini, su libretto di Antonio Salvi scritto oltre mezzo secolo prima per essere musicato da Giuseppe Maria Orlandini.\nComposta da un Cherubini ancora quindicenne, l'operina fu messa in scena a Firenze nel 1775. Questo lavoro fu prodotto sulla scia del grandioso successo ottenuto da Orlandini nel 1715, quando rappresent\u00f2 lo stesso soggetto sotto il nome di \"Bacocco e Serpilla\" (meglio conosciuto come \"Il marito giocatore e la moglie bacchettona\"). Dal quel momento in poi l'intermezzo di Orlandini fu oggetto di varie riprese, talvolta revisionate, e il testo stesso sub\u00ec spesso nuove messe in musica, fra cui, appunto, quella del Cherubini.\nTrama.\nSerpilla non sopporta pi\u00f9 il marito Bacocco, dedito al gioco, e si rivolge a un giudice perch\u00e9 lo vuole lasciare. Il giudice \u00e8 lo stesso Bacocco travestito, che si mette a corteggiare Serpilla. Serpilla sembra cedere al corteggiamento e Bacocco, furioso, si rivela e la caccia. Serpilla si riduce in povert\u00e0, ma tra i due rinasce l'amore dopo un fortuito incontro."}
{"id": "1442789", "revid": "767487", "url": "https://it.wikipedia.org/wiki?curid=1442789", "title": "L'inquilina del piano di sopra", "text": "L'inquilina del piano di sopra \u00e8 un film del 1977 diretto da Ferdinando Baldi.\nTrama.\nStanchi del chiasso che proviene dall'ultimo piano di un palazzo dove abita la signorina Aurora Trabocchetti, ogni volta che ella s'incontra col marchesino suo fidanzato, gli altri inquilini incaricano il professor Arturo Canestrari, insegnante di lettere, di recapitare alla ragazza un ultimatum: o la smetter\u00e0 col suo scandaloso comportamento o verr\u00e0 sfrattata. Accade, invece, che Arturo prenda la simpatica Aurora (la quale, per farsi accettare dalla famiglia del fidanzato, ha bisogno di migliorare il proprio linguaggio e imparare le buone maniere) e le faccia da Pigmalione. Aiutandosi prima, con qualche bugia di cui fa le spese un suo collega, e, poi, approfittando delle vacanze di sua moglie, il professore dedica la maggior parte del suo tempo alla ragazza finch\u00e9 ottiene il risultato voluto. Poich\u00e9 \u00e8 povera, per\u00f2, Aurora viene egualmente respinta dai familiari del marchesino, col quale, perci\u00f2, decide di scappare. Alla vigilia della partenza, Arturo verr\u00e0 compensato per la sua opera, e non solo in denaro."}
{"id": "1442792", "revid": "486946", "url": "https://it.wikipedia.org/wiki?curid=1442792", "title": "Cara\u015f-Severin", "text": ""}
{"id": "1442794", "revid": "305330", "url": "https://it.wikipedia.org/wiki?curid=1442794", "title": "Bulletin of the Atomic Scientists", "text": "Il Bulletin of the Atomic Scientists \u00e8 una rivista non tecnica che tratta di temi legati alla sicurezza globale e alla politica pubblica, in particolar modo in relazione ai pericoli posti dalle armi nucleari e da altre armi di distruzione di massa. \u00c8 stato pubblicato ininterrottamente, con il nome di \"Bulletin of the Atomic Scientists of Chicago\", dal 1945, anno in cui venne fondato dagli ex-fisici del Progetto Manhattan dopo il bombardamento atomico di Hiroshima e Nagasaki. Lo scopo principale del \"Bulletin\" \u00e8 informare il pubblico sui dibattiti delle politiche nucleari, sostenendo al contempo il controllo internazionale dell'energia nucleare.\nUno dei motivi pi\u00f9 importanti che hanno portato alla creazione del \"Bulletin\" \u00e8 stato l'enorme interesse pubblico riguardo all'energia atomica durante l'alba dell'era atomica. Nel 1945 l'interesse pubblico sulla guerra e le armi atomiche port\u00f2 i partecipanti al \"Bulletin\" a cercare di informare coloro interessati sui pericoli e sulla distruzione che una guerra atomica poteva creare. Per descrivere il rischio particolare posto dalle armi nucleari, il Bulletin invent\u00f2 l'Orologio dell'apocalisse nel 1947. La posizione originale era di sette minuti alla mezzanotte. La lancetta dei minuti dell'Orologio si mosse verso mezzanotte per la prima volta in risposta agli eventi accaduti nel mondo nel 1949, in seguito al test nucleare sovietico. L'Orologio viene oggi riconosciuto come un simbolo universale dell'era nucleare. Negli anni cinquanta, il Bulletin partecip\u00f2 alla formazione del Pugwash, una conferenza annuale di scienziati in cui si discute di proliferazione nucleare, e, pi\u00f9 in genere, del ruolo della scienza nella societ\u00e0 moderna.\nFondatori e membri.\nIl fondatore e curatore originario del \"Bulletin of the Atomic Scientists\" fu il biofisico Eugene Rabinowitch (1898 \u2013 1973). Egli fond\u00f2 la rivista insieme al fisico Hyman Goldsmith. Rabinowitch era professore di botanica e biofisica presso l'University of Illinois e fu anche fondatore del Comitato Permanente delle Pugwash Conferences on Science and World Affairs. Oltre a Rabinowitch e Goldsmith la rivista ha annoverato membri del calibro di: Morton Grodzins, Hans Bethe, Anatoli Blagonravov, Max Born, Harrison Brown, Brock Chisholm, E.U. Condon, Albert Einstein, E.K. Fedorov, Bernard T. Feld, James Franck, Ralph E. Lapp, Richard S. Leghorn, J. Robert Oppenheimer, Lord Boyd Orr, Michael Polanyi, Louis N. Ridenour, Bertrand Russell, Nikolai N. Semenov, Le\u00f3 Szil\u00e1rd, Edward Teller, A.V. Topchiev, Harold, C. Urey, Paul Weiss, e molti altri.\nNel 1949, venne incorporata la \"Educational Foundation for Nuclear Science\" come societ\u00e0 \"non-profit\" con lo scopo di fungere da organizzazione gemellata e struttura per la raccolta di fondi per la rivista. Nel 2003, il Consiglio dei Direttori dell'associazione ha votato ufficialmente di cambiare il nome della rivista in \"Bulletin of the Atomic Scientists\".\nPropositi del \"Bulletin\".\nIl \"Bulletin of the Atomic Scientists\" venne fondato con lo scopo di sopperire all'urgente bisogno di un programma educativo riguardante le armi atomiche. Uno dei propositi del \"Bulletin\" era infatti educare gli scienziati membri a non trascurare lo stretto legame che intercorreva tra il loro mondo della ricerca scientifica e quello delle politiche nazionali e internazionali in tutto il globo. Un secondo obiettivo era aiutare il popolo statunitense a comprendere le potenzialit\u00e0 dell'energia nucleare e le sue possibili applicazioni in campo bellico. I partecipanti al \"Bulletin\" erano convinti che la bomba atomica rappresentasse solo la prima delle possibili minacce presenti in quello che definivano \"il vaso di Pandora della scienza moderna.\" Con questa prospettiva l'obiettivo del \"Bulletin\" era portare avanti il lungo e difficile sforzo di educare il genere umano alle realt\u00e0 dell'era scientifica.\nIl \"Bulletin of the Atomic Scientists\" cerc\u00f2 cos\u00ec di fornire al cittadino comune, cos\u00ec come ai politici, agli scienziati e ai giornalisti tutte quelle informazioni di carattere scientifico e politico riguardanti le armi nucleari. La rivista fu anche un ottimo e titolato veicolo per lo scambio delle diverse opinioni nel mondo internazionale sul significato della corsa all'arma nucleare. A partire dalla sua fondazione nel 1945, il \"Bulletin\" ha cercato di educare il pubblico statunitense a sorvegliare sui pericoli inerenti all'uso delle armi nucleari cos\u00ec come di altre armi di distruzione di massa.\nMutamenti di obiettivi nel \"Bulletin\".\nNel corso della storia del \"Bulletin\" si \u00e8 assistito al sorgere di numerosi obiettivi proposti dai suoi membri. Durante i primi anni, l'attivit\u00e0 del \"Bulletin\" pu\u00f2 essere distinta in tre fasi. Queste, secondo la definizione del fondatore Eugene Rabinowitch ne \"L'et\u00e0 atomica\", furono fallimento, pericolo, e paura. La fase 'fallimento' comprendeva gli inutili tentativi del \"Bulletin\" di convincere gli statunitensi che il metodo migliore e pi\u00f9 efficace di controllo degli armamenti atomici fosse l'abolizione del loro uso. Nella fase 'pericolo', gli sforzi dei redattori si concentrarono sul mettere in guardia i lettori sui pericoli di un conflitto nucleare globale. Nella fase 'paura', infine, l'insuccesso degli sforzi compiuti per convincere i lettori a sostenere il disarmo nucleare indusse molti (compresi alcuni tra gli stessi redattori del \"Bulletin\") a porre in questione il patriottismo implicito in tali tentativi.\nFallimento.\nGi\u00e0 prima della fondazione del \"Bulletin\" nel dicembre del 1945, gli scienziati che lavoravano negli Stati Uniti avevano cercato di prevenire la possibilit\u00e0 che un conflitto nucleare avesse effettivamente luogo. Timori e dubbi circa gli effetti di guerre nucleari erano ben presenti, del resto, ancor prima del bombardamento di Hiroshima. Tutti i redattori della rivista erano ben consapevoli che il modo migliore di prevenire un conflitto nucleare fosse evitare l'uso di armi nucleari. Essi sottolinearono con forza l'importanza che, una volta reso di pubblico dominio il possesso statunitense di tali armi, il controllo dell'energia atomica fosse sottratto ai singoli stati. In un articolo sul \"Bulletin\" del giugno 1946, intitolato appunto \"Controllo Internazionale dell'energia atomica\", J. Robert Oppenheimer avanz\u00f2 l'idea che essa venisse controllata da funzionari non governativi: \"pu\u00f2 essere consentito a uomini che non hanno nessuna qualifica statale di occuparsi del controllo dell'energia atomica. Questo periodo della storia del \"Bulletin\" venne quindi etichettato come 'fallimento' da Eugene Rabinowitch, dato che quel tentativo di stabilire una forma di controllo sulle armi atomiche non riusc\u00ec.\nPericolo.\nMentre la prima fase del \"Bulletin of the Atomic Scientists\" fu etichettata come fase del Fallimento dal fondatore Eugene Rabinowitch, la seconda fase venne definita quella del Pericolo. In seguito al primo test atomico dell'Unione Sovietica del 24 settembre 1949, l'obiettivo del \"Bulletin\" divenne mettere in guardia contro i pericoli di una guerra atomica globale. Una volta messo in chiaro, infatti, che l'Unione Sovietica aveva capacit\u00e0 nucleari, ebbe inizio la corsa agli armamenti, e il rischio di guerra atomica fu costantemente in aumento. In un articolo apparso sul numero del novembre 1957 del \"Bulletin\" intitolato \"I pericoli che fronteggiamo\", Harrison Brown affermava \u201cCredo che noi (gli Stati Uniti) stiamo rapidamente raggiungendo l'epoca in cui una societ\u00e0 industriale tocca il 'punto di non ritorno', un punto oltre il quale il recupero da una distruzione generalizzata diventa letteralmente impossibile...\u201d. I pericoli derivanti da una guerra nucleare globale furono una delle principali preoccupazioni dei collaboratori del \"Bulletin\", e i timori e il \u201cPericolo\u201d che avvertivano furono espliciti nei loro articoli.\nOrologio dell'Apocalisse.\nDopo che anche l'Unione Sovietica ebbe sviluppato armamenti nucleari, la preoccupazione per la distruzione del mondo divenne un grande timore per gli scienziati che scrivevano sul \"Bulletin\". Del resto, il concretizzarsi della possibilit\u00e0 di una devastazione atomica era un tema molto popolare, e di conseguenza la rivista cre\u00f2 un'icona del pericolo nucleare conosciuta come l'Orologio dell'Apocalisse. L' 'Orologio', con pallottole che segnano i numeri, ha da allora ornato la copertina della rivista in molte occasioni. La vicinanza della lancetta dei minuti alla mezzanotte \u00e8 stato il mezzo con cui i collaboratori del \"Bulletin\" hanno previsto il potenziale della guerra nucleare. Al suo apparire, nel 1947, segnava 7 minuti alla mezzanotte. Nel 1953 era a due minuti, mentre i sovietici continuavano a testare un ordigno nucleare dopo l'altro. L'avvicinarsi dell'orologio alla mezzanotte durante gli anni cinquanta testimonia della preoccupazione dei collaboratori della rivista per l'Unione Sovietica e la corsa agli armamenti. Gli allarmi del \"Bulletin\" continuarono durante gli anni cinquanta e sessanta, e il loro contenuto slitt\u00f2 progressivamente dai pericoli della guerra atomica alla necessit\u00e0 del disarmo. Nella sua storia, l'Orologio dell'Apocalisse si \u00e8 di volta in volta avvicinato o allontanato dalla mezzanotte in funzione dello stato del mondo. Alla data del 17 gennaio 2007, segna cinque minuti alla mezzanotte, a causa \"del pericolo rappresentato da 27.000 armi atomiche, 2.000 delle quali pronte ad essere lanciate in pochi minuti, e della distruzione degli habitat umani provocata del cambiamento climatico\".\nPaura.\nMan mano che Stati Uniti e Unione Sovietica continuavano a sviluppare nuove armi nucleari, diventava ovvio che il modo migliore per rendere il mondo pi\u00f9 sicura consistesse nel disarmare, rifiutare e controllare gli armamenti atomici. la fase del 'Pericolo' fu relativamente inefficace nel dissuadere gli Stati Uniti dal continuare la corsa al riarmo, e per questo ad essa fece seguito la fase che Rabinowitch ha definito della 'paura'. In quel periodo furono avanzati sospetti sul patriottismo di molti, e i relativi argomenti trovarono spazio sul \"Bulletin\" per diverso tempo. Agli albori della corsa agli armamenti, spionaggio internazionale, segretezza e fedelt\u00e0 furono questioni cruciali per la rivista.\nDurante tutto questo tempo, sul \"Bulletin\" si discusse anche del nucleare come fonte di energia utilizzabile per scopi civili. Oggi quest'aspetto \u00e8 centrale per la rivista, dato il largo uso che se ne fa in tutto il mondo. Col crescere della consapevolezza dell'esaurirsi delle risorse, molti scienziati vi si schierano pro o contro l'uso del nucleare in alternativa alle fonti energetiche gi\u00e0 in uso.\nIl \"Bulletin\" oggi.\nIn tempi pi\u00f9 recenti, gli articoli pubblicati sulla rivista hanno messo a fuoco aspetti molto diversi, spaziando dai pericoli delle radiazioni sprigionatesi dall'incidente di \u010cernobyl' fino all'impatto del crollo dell'Unione Sovietica. Nella ripresa russa seguita al crollo dell'Unione Sovietica altri articoli si sono concentrati su argomenti quali le spese militari. La storia di copertina del numero di maggio/giugno 1998 titolava: \"Semplicemente folle: la storia del caccia a doppio attacco\", esaminando lo sviluppo di un nuovo modello di aereo da caccia capace di \"minare gli sforzi per creare una cultura militare pi\u00f9 morbida nel mondo postguerra fredda\".\nCon l'incessante aumento di centrali e di domanda per l'energia nucleare, il \"Bulletin\" ha aumentato l'attenzione per i pericoli e i problemi relativi al suo uso. Un punto focale \u00e8 stato l'incidente di Chernobyl, e le sue conseguenze, negli ottanta. \nComunque, anche se i cavalli di battaglia della rivista nei suoi primi anni di vita, guerra fredda e corsa agli armamenti, non sono pi\u00f9 all'ordine del giorno, il \"Bulletin\" \u00e8 ancora molto attento ai rischi nucleari che ancora esistono nel mondo. Mentre altri, tra i quali Pakistan e India, hanno testato i propri armamenti atomici, la rivista si concentra sui pericoli provenienti da queste nazioni. Un articolo dell'agosto del 1992, scritto da David Albright e Mark Hibbs esamina lo sviluppo nucleare del Pakistan, e i modi in cui, dopo la scomparsa dell'Unione Sovietica, anche altre nazioni abbiano cominciato a sviluppare analoghi programmi. Ancor pi\u00f9 recentemente, ci sono stati articoli dedicati alla minaccia nordcoreana. In un articolo apparso sul numero di gennaio/febbraio del 2002, David Albright e Holly Higgins valutano tale minaccia e i molteplici rischi che scaturiscono dalle cattive relazioni del paese asiatico col resto del mondo.\nAi giorni nostri, i rischi del nucleare civile e militare sono all'ordine del giorno del \"Bulletin\" tanto quanto gli sviluppi politici e militari del mondo post guerra fredda. Leonard M. Rieser, esperto in Scienza, Tecnologia e Sicurezza globale, membro del \"Board of Sponsors\" della rivista, mette a disposizione borse di studio per 2.500 o 5.000 dollari per laureandi che studino le connessioni queste materie e le politiche in atto. Attualmente, Direttore e caporedattore del \"Bulletin\" sono rispettivamente Kennette Benedict e Mark Strauss. L'orologio dell'Apocalisse, infine, ha ricominciato ad avvicinarsi alla mezzanotte dal 1991, quando fu spostato a meno diciassette minuti in seguito all'accordo tra le due superpotenze per la riduzione dell'arsenale atomico.\nEdizioni Online.\nIl \"Bulletin\" \u00e8 stato per anni parzialmente disponibile online, ed \u00e8 attualmente totalmente disponibile a pagamento.\nCessazione dell'edizione a stampa.\nNel Novembre 2008 \u00e8 stato annunciato che il numero di Novembre/Dicembre 2008 sarebbe stata l'ultima edizione a stampa del \"Bulletin\", da allora in poi disponibile solo in digitale."}
{"id": "1442801", "revid": "185285", "url": "https://it.wikipedia.org/wiki?curid=1442801", "title": "Unee tugaluulax", "text": ""}
{"id": "1442807", "revid": "767487", "url": "https://it.wikipedia.org/wiki?curid=1442807", "title": "La gatta da pelare", "text": "La gatta da pelare \u00e8 un film italiano del 1981 diretto da Pippo Franco.\nSi tratta dell'unica regia dell'attore romano.\nTrama.\nStefano Valenti, un disegnatore umoristico geloso, uccide nei suoi fumetti il professor Maraldi, lo psicoanalista della moglie, malata di agorafobia. Quando l'omicidio accade nella realt\u00e0, naturalmente il maggior indiziato \u00e8 lui.\nSconvolto, Stefano tenta malamente di scoprire da solo il vero assassino rischiando varie volte la vita per essere sfuggito alle manie omicide di alcuni possibili sospettati. Quando la situazione peggiora, Enzo Cantoni, il vero omicida nonch\u00e9 assistente di Maraldi, tenta di disfarsi di Stefano e Germana, la segretaria dello psicoanalista, che nel frattempo aveva dato riparo temporaneo al disegnatore.\nSolo il tempestivo arrivo dei carabinieri e la salute cagionevole di Cantoni sono la salvezza di Stefano che dopo questa esperienza ne esce mentalmente scosso, accentuato da eccessi di zelo, anche per via del fatto che ingoia inavvertitamente la chiave di una cassetta di sicurezza in cui Maraldi custodiva un cospicuo capitale economico in diamanti per la quale Germana e Mara, la moglie di Stefano, sono interessate."}
{"id": "1442809", "revid": "729019", "url": "https://it.wikipedia.org/wiki?curid=1442809", "title": "Good Times", "text": ""}
{"id": "1442812", "revid": "132266", "url": "https://it.wikipedia.org/wiki?curid=1442812", "title": "Universit\u00e0 degli studi di Macerata", "text": ""}
{"id": "1442815", "revid": "767487", "url": "https://it.wikipedia.org/wiki?curid=1442815", "title": "La sbandata", "text": "La sbandata \u00e8 un film erotico del 1974 di Alfredo Malfatti (sotto la supervisione di Salvatore Samperi).\nTrama.\nSalvatore Cannavone, dopo essere emigrato negli Stati Uniti e avervi lavorato per trent'anni come calzolaio, torna nella natia Sicilia carico di denaro e bene accolto dalla famiglia del fratello Raffaele. Durante la convivenza, nasce una tresca tra il maturo \"zio d'America\" e l'avvenente nipote Mariuccia, tacitamente tollerata ed anzi favorita dai genitori della ragazza, al fine di ricavarne un vantaggio economico.\nProduzione.\nSalvatore Samperi ricus\u00f2 la paternit\u00e0 del film facendolo firmare da Alfredo Malfatti, fino ad allora (e da allora in poi) poco noto documentarista, come del resto risulta da varie interviste e testimonianze; una delle pi\u00f9 inequivocabili \u00e8 quella rilasciata a \"Nocturno\" da Eleonora Giorgi, la quale, alla domanda \u00abma chi diresse il film?\u00bb risponde testualmente: \u00abSamperi! Alfredo Malfatti era il suo aiuto regista che per\u00f2 era costretto a firmare il film e Samperi si spost\u00f2 in alto come produttore, ovvero \"Salvatore Samperi presenta\", perch\u00e9 lui era sotto contratto con Clementelli-Cin\u00e9lite, mentre questo era un film Lombardo-Titanus e sorsero problemi di natura giuridica. \"La sbandata\" lo ricordo tantissimo, perch\u00e9 fu la prima volta che andai a lavorare a sud di Roma. Giravamo a Sant'Alfio, un paesino della cinta etnea [...]. Fu il primo film dove sono stata a mio agio perch\u00e9 Salvatore [Samperi] era un po' pi\u00f9 giovane, aveva una troupe tutta pi\u00f9 giovane [...]\u00bb.\nQuando Eleonora Giorgi interpreta il ruolo di Maria (detta Mariuccia) nel film di Samperi, ha la stessa et\u00e0 del personaggio nel romanzo di Buttitta, cio\u00e8 21 anni.\nLuoghi delle riprese.\nIl film \u00e8 stato girato ad Acireale e Sant'Alfio (Catania), a Taormina (Messina), pi\u00f9 una breve sequenza iniziale filmata a New York.\nDistribuzione.\nFu distribuito dalla Titanus il 10 dicembre 1974. Nei titoli di testa si leggeva \"doppiaggio eseguito a cura della C.D. con la collaborazione di Deddi Savagnone\". In realt\u00e0, nel film Deddi Savagnone era direttrice di doppiaggio e doppiava varie \"voci sicule\" di contorno."}
{"id": "1442816", "revid": "132266", "url": "https://it.wikipedia.org/wiki?curid=1442816", "title": "Universit\u00e0 degli studi di Camerino", "text": ""}
{"id": "1442821", "revid": "123481607", "url": "https://it.wikipedia.org/wiki?curid=1442821", "title": "Battaglia di Ghilboa", "text": "La battaglia di Ghilboa \u00e8 lo scontro in cui muore Saul, re degli Israeliti.\nDescrizione.\nNarra la Bibbia che Saul venne a battaglia con i Filistei che avevano attaccato il suo regno. Trovandosi al cospetto di un nemico numericamente forte e assai temibile, Saul utilizz\u00f2 dapprima tattiche di guerriglia, per poi vedersi costretto a fronteggiarlo in una battaglia campale.\nCerti di essere sconfitti in pianura, dove i Filistei potevano avvalersi dei carri da battaglia, gli Israeliti si ritrassero sulla cresta ripida e rocciosa del monte Ghilboa, ma le condizioni impervie del terreno non intimidirono i Filistei che invasero la montagna mietendo moltissime vittime fra gli Israeliti, tra gli altri i tre figli di Saul, Gionata, Abinadab e Malchi-Sua. Mentre intorno l'esercito soccombeva, Saul, ferito e circondato, per non cadere preda del nemico, chiese al suo scudiero di trafiggerlo, e al suo rifiuto si gett\u00f2 sulla sua spada e mor\u00ec.\nL'Arca dell'Alleanza fu presa dai vincitori e solo in seguito essa sar\u00e0 recuperata dal nuovo re, Davide. (C'est faux!)\nLa morte del re \u00e8 giudicata dalla Bibbia come frutto dello sfavore divino, provocato da vari gravi peccati e misfatti del re, non ultimo quello d'aver voluto procedere a un rito negromantico (perfettamente riuscito) grazie al quale una donna di En-Dor evoc\u00f2 per suo conto la figura del defunto profeta Samuele, al fine di ricevere indicazioni utili a fargli superare i problemi del regno e quelli suoi personali.\nSaul non ottenne alcuna risposta utile ma solo la conferma del grave corruccio divino nei confronti di Saul e il preannuncio per il giorno successivo della morte sua e dei suoi figli, oltre alla totale disfatta d'Israele ad opera dei Filistei.\nTale blasfemo rito negromantico avvenne tra l'altro in dispregio dell'assoluto divieto, impartito in precedenza dallo stesso Saul, che nel suo regno agissero i \"qoem\u00eem\" (negromanti) e sottoline\u00f2 in maniera chiara e drammatica la totale sfiducia di Saul nei confronti del Dio che l'aveva elevato a sovrano d'Israele."}
{"id": "1442824", "revid": "69794", "url": "https://it.wikipedia.org/wiki?curid=1442824", "title": "Elle Bishop", "text": "Eleanor Zoe \"Elle\" Bishop \u00e8 un personaggio della serie televisiva \"Heroes\", interpretato da Kristen Bell e doppiato da Valentina Mari.\nElle, figlia di Bob Bishop, \u00e8 una ragazza col potere dell'elettrocinesi, dal carattere sadico ed asociale e non si fa troppi problemi ad insultare esplicitamente la gente o ad usare il suo potere su chiunque non le vada a genio. Ci\u00f2 nonostante in Elle si pu\u00f2 anche riconoscere la pura e semplice spontaneit\u00e0 dei bambini e la curiosit\u00e0 per il mondo che, essendo stata rinchiusa per anni nella sede dell'Impresa, non ha mai avuto modo di vedere. Inoltre Elle mostra un certo atteggiamento infantile e talvolta buffo, atteggiamento che, nonostante l'et\u00e0, la rende molto meno matura perfino della sedicenne Claire.\nBiografia.\nInfanzia.\nElle \u00e8 la figlia di Bob Bishop, presidente dell'Impresa. A causa del suo potere, pericoloso se non tenuto sotto controllo, pass\u00f2 16 anni in uno dei palazzi dell'Impresa, durante i quali le venne diagnosticato un disturbo di sociopatia e paranoia, che poi causarono il suo comportamento sadico. Come lei stessa racconta, ha accidentalmente dato fuoco alla casa della nonna a 6 anni e ha causato il blackout di Toledo, in Ohio, a 8 anni, prima di essere rinchiusa dal suo stesso padre.\nSeconda stagione - Volume due: Generazioni.\nLa prima apparizione nella serie di Elle, avviene quando cattura Peter, poco dopo che questi \u00e8 scampato all'esplosione e ha portato in ospedale il fratello Nathan. Nella Compagnia sar\u00e0 proprio la giovane a fargli da carceriera. Elle per Peter prova immediatamente qualcosa, ma essendo incapace di manifestare i suoi sentimenti ad un ragazzo per via degli anni di reclusione cercher\u00e0 di esprimerli in un modo decisamente sadico e pi\u00f9 adatto a lei: elettrizzandolo: ad ogni visita nella sua cella infatti essa, prima di andarsene, d\u00e0 ogni volta una scarica elettrica al povero prigioniero, provandoci via via sempre pi\u00f9 gioia.\nNonostante ci\u00f2 il rapporto tra i due si approfondisce, tanto che la ragazza, su esplicita richiesta di Peter gli rivela il suo triste passato. Dal canto suo Peter sta solo fingendo di interessarsi a lei per poter fuggire, ed \u00e8 unicamente per questo che, dopo averla avvicinata e presa tra le braccia scambier\u00e0 un intenso bacio con l'ingenua fanciulla. Un duro colpo aspetta per\u00f2 l'elettrocineta, difatti il ragazzo, dopo che tramite il bacio ha copiato il suo potere riesce a scappare assieme ad Adam, e comprendendo dunque che il suo primo bacio \u00e8 stato solo un inganno, va su tutte le furie. Raggiunti i due all'ospedale, accompagnata dall'Haitiano, li aggredisce con scariche elettriche tanto potenti da costringerli a separarsi e a fuggire; essendo per\u00f2 Adam il bersaglio pi\u00f9 importante Elle \u00e8 costretta a lasciare Peter al suo compagno, il quale per\u00f2, d'accordo con Angela Petrelli, lo lascia fuggire.\nDopo la sua fuga, Elle, ancora arrabbiata con Peter, viene incaricata di ritrovarlo e riportarlo da loro prima che qualche conoscente lo riconosca e lo riporti da sua madre, che lo avrebbe sicuramente aiutato a scappare. Elle \u00e8 si conscia dell'importanza della sua missione e desiderosa di vendetta, ma non pu\u00f2 comunque evitare di essere euforica all'idea di poter finalmente uscire dalla sede della Compagnia.\nLe sue indagini la portano finio ad un pub in Irlanda, dove gli \u00e8 giunta voce che il proprietario nasconda uno strano ragazzo smemorato; tuttavia Elle si dimostra subito incapace di sostenere un interrogatorio o persuadere una persona a risponderle, quindi quando il proprietario nega di conoscere Peter lo uccide usando il suo potere e carbonizzando perfino il locale. Il padre, dopo questo gesto, le toglie l'incarico e le ordina di tornare indietro, e la ragazza, amareggiata, obbedisce.\nRicompare molto tempo dopo, quando Bob e Mohinder decidono di prelevare Claire Bennet per portarla negli edifici dell'Impresa e usarne il sangue per guarire Niki Sanders. Il presidente dell'Impresa presenta allora allo scienziato il loro \"sicario\" che si rivela essere proprio Elle. L'indiano si rivela scettico nei confronti della ragazza fino a quando questa non gli mostra il suo potere frantumando un bicchiere.\nMohinder tenta di convincere Noah Bennet dei loro buoni propositi, ma egli si dice estremamente contrario al rapimento di sua figlia, ed \u00e8 allora che Elle tenta di persuaderlo con i suoi metodi; sfortunatamente per lei, l'astuto uomo mette fuori gioco Mohinder e grazie ad un piano gi\u00e0 congegnato in precedenza la prende in ostaggio con l'aiuto di West Rosen, con l'intento di ricattare suo padre per riavere indietro Claire. I due schieramenti si incontrano dunque in spiaggia per effettuare lo scambio, tuttavia appena si \u00e8 allontanata abbastanza dai suoi carcerieri Elle dimostra di avere sempre avuto tutto sotto controllo liberandosi dalle manette di gomma e lanciando una scarica elettrica abbastanza forte da far precipitare West e Claire che si erano appena alzati in volo. Prima che riesca ad ucciderli tuttavia Bennet muovendosi pi\u00f9 rapidamente di lei le spara a un braccio, il padre la soccorre e prima che Noah possa ucciderlo Suresh gli spara in un occhio.\nIl primo esperimento dell'Impresa riesce in pieno: grazie al sangue di Claire, Bennet si salva e viene rinchiuso nel livello 5.\nPoco tempo dopo, suo padre le d\u00e0 come incarico quello di sorvegliare Claire e la sua famiglia e, durante un appostamento, viene notata facilmente da Claire mentre mangia una granita. A causa del braccio ingessato Elle non riesce per\u00f2 a mettere in moto l'auto ed \u00e8 dunque costretta ad un buffo scontro verbale con la ragazza, la quale le parla dell'attuale situazione della sua famiglia e di quello che l'Impresa per la quale lavora le far\u00e0 nel caso la prendessero, minacciando di rivelarlo al resto del mondo. Elle, che si riconosce nelle parole di Claire, resta inorridita. Bob in seguito la sgrida per la sua poca mancanza di professionalit\u00e0 e conscia di aver perso la fiducia paterna, la ragazza si reca da Noah nella sua prigione per avere qualcuno con cui parlare del suo stato d'animo. Elle scopre cos\u00ec dall'uomo che suo padre l'aveva usata per esperimenti con l'alto voltaggio quando era ancora una bambina, causandole i suoi problemi psicologici e accrescendo il suo potere. Alla fine della stagione per recuperare la fiducia di suo padre tenter\u00e0 di catturare Sylar da sola, ma fallir\u00e0 nell'impresa. Sconsolata, sar\u00e0 Mohinder a ridarle fiducia dicendo che, se non fosse stato per lei nessuno di loro si sarebbe salvato e in fondo \u00e8 stata un'eroina.\nTerza stagione.\nVolume tre: Criminali.\nAll'inizio della terza stagione, Sylar penetra nell'edificio dell'Impresa, ed uccide il padre della ragazza acquisendone il potere. Elle ne risulta turbata, tanto da affrontare Sylar in preda all'ira risultandone per\u00f2 sconfitta, con la conseguenza che il killer tenta di aprirle il cranio. Fortunatamente Elle reagisce emettendo una tempesta magnetica e fulminando dunque il killer, prima di cadere al suolo priva di sensi. Al suo risveglio scopre da Noah che tutti i criminali rinchiusi nella sede della Compagnia sono fuggiti, proprio in seguito alla sua tempesta magnetica, ma che almeno, grazie ad essa, hanno catturato Sylar. Quando Angela Petrelli prende il posto di Bob a capo della Impresa \u00e8 un altro duro colpo per Elle, che viene licenziata. In una graphic novel si scopre come Elle, dopo la manipolazione di Sylar, abbia perso completamente il controllo su s\u00e9 stessa e sul suo potere.\nA causa della continua emissione di scariche elettriche infatti, essa ora non pu\u00f2 pi\u00f9 camminare per strada senza attirare un'automobile, andare al bancomat, avvicinarsi ad un qualsiasi oggetto metallico, avere un qualsiasi tipo di contatto con l'acqua, con le persone e fatica perfino a dormire, tutto questo, che non giova affatto alla sua gi\u00e0 scarsa vita sociale, unito al licenziamento ed alla morte del padre la porta in uno stato di angoscia e depressione, ed a rivalutare i suoi poteri, di cui prima andava fiera considerandoli come una sorta di giocattolo, ma che ora, vede pi\u00f9 come una maledizione. Desiderosa di avere una vita come tutte le ragazze normali, va a casa di Claire in cerca del padre della ragazza, nella speranza di ottenere un aiuto per recuperare il controllo del suo dono, o di poter essere definitivamente depotenziata. Al suo arrivo non \u00e8 per\u00f2 ben accetta e difatti Claire cerca subito di allontanarla, ma dopo che le spiega della sua situazione e del suo desiderio, Claire accetta di aiutarla. Cos\u00ec le due ragazze, decidono di andare insieme alla Pinehearst Company per scoprire se c'\u00e8 un modo per farsi togliere i poteri. Durante il viaggio in aereo tuttavia, a causa delle turbolenze provocate dalle scariche elettriche emanate involontariamente da Elle, rischiano di far precipitare l'aereo. Claire allora, per impedirlo stringe la mano alla ragazza assorbendo in s\u00e9 l'elettricit\u00e0 in eccesso, riuscendo cos\u00ec ad evitarte lo schianto. Arrivate a destinazione infine, scoprono che l'organizzazione ha tolto i poteri a Peter ed Elle, intravedendo la speranza di poter essere una ragazza normale corre nella sede della Pinehearst per farsi rimuovere la sua abilit\u00e0, ma viene subito catturata e imprigionata.\nNell'ottavo episodio della terza stagione, si scopre come Elle aveva fatto conoscenza di Sylar, in un flashback avvenuto un anno e mezzo prima. Infatti scopriamo che Gabriel, scioccato all'idea di aver ucciso un uomo (Brian Davis) tent\u00f2 di impiccarsi e a salvarlo fu proprio Elle Bishop, entrata nella sua bottega per conto dell'Impresa con l'ordine di tenerlo d'occhio fingendosi una cliente. Dopo aver ascoltato le motivazioni del gesto dell'uomo Elle si mostra dolce e comprensiva e gli dice che in fondo non \u00e8 colpa sua se si \u00e8 pentito. Dopo questo evento Gabriel vide Elle come una sorta di angelo salvatore ed essa si intener\u00ec nei confronti dell'uomo; i due iniziano a provare una forte attrazione reciproca, e da allora Elle va a far visita all'uomo sempre pi\u00f9 di frequente instaurando una sincera amicizia con il futuro Sylar. Questo avvicinamento sentimentale tra i due non sfugge a Noah Bennet che, proprio mentre i due soggetti avanzati stavano iniziando a diventare intimi, ordina all'elettrocineta di tentarlo presentandogli Trevor Zaetlin (un altro soggetto avanzato col potere della combustione molecolare) e fingersi interessata a lui contando sulla gelosia dell'uomo, che difatti non tarda ad aggredire il malcapitato. Elle disperata dalla vista di tale reazione tenta di dividerli con il suo potere, Gabriel rendendosi conto di essere stato ingannato caccia una Elle lacrimante fuori da casa sua prima di scoperchiare il cranio di Trevor ed acquisirne il potere. \nPi\u00f9 tardi Elle si dice molto arrabbiata con Noah, che l'ha costretta a mentire a Gabriel con la conseguenza di averlo reso un killer, ma Noah replica che era inevitabile.\nTornati ai tempi recenti, alla sede della Pinehearst, Arthur spiega a Sylar che egli possiede l'abilit\u00e0 di copiare i poteri comprendendo i sistemi complessi tramite le emozioni e senza avere dunque bisogno di uccidere. Per mettere alla prova il \"figlio\" Arthur lo chiude dunque in una cella buia, sul fondo del quale \u00e8 incatenata Elle, sofferente, amareggiata, angosciata e furiosa. Alla vista di Sylar essa lo aggredisce selvaggiamente al pieno del suo potere nel disperato tentativo di vendicare il padre. Il killer vedendola in quello stato non ha cuore di farle del male e subisce i colpi uno dopo l'altro limitandosi a rigenerarsi finch\u00e9 la ragazza, stremata, cade a terra. I due hanno dunque un dialogo in cui Sylar rifiuta la richiesta della ragazza di essere uccisa e chiede perdono per la morte del padre similmente a come aveva fatto nel passato per Brian Davis. La ragazza si raddolcisce a tali parole e perdona l'uomo, il quale attraverso il suo potere comprende i sentimenti della ragazza ed il perch\u00e9 della destabilizzazione del suo potere, dovuta allo shock emotivo e alla rabbia; in tal modo i poteri della giovane sono nuovamente stabilizzati ed il killer \u00e8 riuscito a copiarli senza bisogno di uccidela. In seguito Arthur incarica il \"figlio\" di catturare Claire per usarla come catalizzatore, ed Elle decide di seguirlo.\nLa in seguito raggiunge Claire e suo padre nella casa di Caunfield, ma, trovatasi depotenziata dall'eclissi finiscondo per lasciar scappare i due bersagli mentre Sylar rimane ferito ad una spalla da Bennet.\nRimasti soli in casa Caunfield, Elle presta le sue amorevoli cure all'uomo e si dice sconvolta e spaventata dalla scomparsa dei loro poteri. Dal canto suo Sylar dichiara di sentirsi invece la mente \"snebbiata\" e, dopo aver consolato la giovane la prende tra le braccia dandogli un intenso e profondo bacio.\nMentre i due, ancora nudi e distesi sul pavimento dopo aver fatto l'amore, progettano un loro futuro insieme vengono interrotti dall'arrivo Noah Bennet deciso a vendicare la ferita inferta alla figlia Claire. Nella colluttazione la ragazza rimane ferita ad una gamba e i due, rivestiti, sono costretti a fuggire fino ad un supermercato. Qui Elle viene medicata, ma quando Sylar si accorge dell'arrivo di Noah la trascina in un magazzino e la chiude in un elevatore per tenerla al sicuro. La ragazza quindi \u00e8 costretta ad osservare impotente mentre Noah taglia la gola al suo ragazzo.\nFinita l'eclissi e recuperati i poteri per\u00f2 Sylar torna in vita e ricongiuntosi con Elle si reca a casa Bennet per rapire Claire, qui, Noah, inchiodato al muro dalla telecinesi del Killer rivela che Arthur gli ha mentito e che non \u00e8 affatto suo padre. Elle replica di non ascoltarlo, ma prima che abbiano il tempo di fare altro vengono entrambi teletrasportati lontano da Hiro. Ritrovatisi su una spiaggia in Costa Verde, Sylar domanda ad Elle se non sappia qualcosa, essa nega spazientita e l'uomo la consola dolcemente. I due si baciano nuovamente e si distendono sulla spiaggia, qui Sylar rivela amareggiato di aver compreso la verit\u00e0, e che un loro futuro insieme \u00e8 impossibile: per gente come loro la redenzione non esiste. Dopo averle detto questo la uccide barbaramente. Il mattino seguente un malinconico Sylar immola il corpo della ragazza cremandolo proprio grazie al potere da lei assorbito.\nPoteri e abilit\u00e0.\nElle ha l'abilit\u00e0 di generare elettricit\u00e0 (elettrocinesi), emettendo scariche sia di alto che di basso voltaggio. Dimostra inoltre di poter sfruttare la sua abilit\u00e0 in modo piuttosto versatile, dal puro magnetismo alla tempesta magnetica, e di controllare anche l'elettricit\u00e0 non emessa dal suo corpo, per provocare blackout e danneggiare sistemi elettronici.\nA causa dei vari esperimenti effettuati dal padre sulla ragazza in tenera et\u00e0, Elle possiede un ottimo controllo del suo potere ed \u00e8 in grado di variarne l'intensit\u00e0 e di colpire con precisione i bersagli, controllo che, tuttavia nella terza stagione, dopo l'attacco di Sylar, perder\u00e0 temporaneamente.\nVita sentimentale.\nElle per via del suo internamento, nonostante sia una donna molto affascinante, non ha mai avuto un ragazzo. L'unico uomo veramente importante della sua vita, e l'unica persona a cui ha dimostrato esplicitamente di voler bene \u00e8 sempre stato solo il padre, nonostante il comportamento di questi nei suoi confronti sia freddo e talvolta crudele, tanto che la tratta pi\u00f9 da cavia che da figlia. A dimostrazione di ci\u00f2 essa sembra davvero disperata quando Bob muore o quando perde la fiducia in lei. Nella seconda stagione dimostrer\u00e0 un certo interesse per Peter Petrelli, da cui avr\u00e0 il suo primo bacio, ma quando scoprir\u00e0 che l'ha solo usata per fuggire andr\u00e0 su tutte le furie e si dir\u00e0 alquanto delusa del comportamento del giovane. Nella terza stagione instaura una relazione con Sylar, che da lei riesce a ricavare un nuovo potere, senza per la prima volta essere costretto a uccidere. I due sembrano amarsi a vicenda, ma quando Sylar perde fiducia sul loro futuro insieme, sar\u00e0 proprio lui ad ucciderla barbaramente.\nCuriosit\u00e0.\nIl personaggio di Elle Bishop \u00e8 stato creato molto tempo dopo l'assunzione nel cast di Kristen Bell, che gi\u00e0 prima dell'inizio della serie e del reclutamento nel cast era amica di Zachary Quinto, l'attore che interpreta Sylar e Hayden Panettiere, l'attrice che interpreta Claire Bennet."}
{"id": "1442828", "revid": "439868", "url": "https://it.wikipedia.org/wiki?curid=1442828", "title": "Saponaro", "text": "Saponaro, o saponaio, \u00e8 chi chi produce o commercializza, spesso come ambulante, il sapone.\nStoria.\nIn alcune aree italiane, come in quella attorno a Napoli, il \"sapunaro\" \u00e8 stato un mestiere diffuso sino alla prima met\u00e0 del XX secolo.\nI saponari passavano di casa in casa raccogliendo oggetti vecchi di cui la gente voleva disfarsi o vecchia mobilia, anche se in cattive condizioni. In cambio il saponaro non rendeva denaro, ma pezzi di sapone, da cui deriva il nome.\nSignificati locali.\nIn napoletano, una persona sciatta, disordinata, poco attenta e che fa qualcosa controvoglia viene detta, in maniera dispregiativa, \"saponaro\"."}
{"id": "1442832", "revid": "767487", "url": "https://it.wikipedia.org/wiki?curid=1442832", "title": "Il debito coniugale", "text": "Il debito coniugale \u00e8 un film del 1970 diretto da Francesco Prosperi.\nTrama.\nRomolo, benzinaio presso il distributore della ricca moglie Ines, un giorno incontra Orazio, suo ex commilitone andato per caso a fare benzina da lui, e viene convinto a fuggire via dalla noia della vita coniugale per vivere d'espedienti. I due iniziano cos\u00ec a peregrinare tra vari paesi della provincia italiana. Durante il loro vagare senza meta conoscono una ragazza, Candida, che s'aggiunge alla compagnia. Quando Romolo, per scommessa con un cantastorie \"hippy\" conosciuto in un'osteria, mangia diversi chili di salsicce crude e muore, Orazio s'incarica di portare la fetale notizia alla vedova. Romolo per\u00f2 non \u00e8 morto, bens\u00ec semplicemente svenuto per l'indigestione, ma ormai \u00e8 troppo tardi: Orazio ha gi\u00e0 comunicato a Ines la prematura vedovanza e accetta di buon grado l'offerta di trascorrere la notte da lei, finendo per accasarsi nel giro di pochi giorni.\nProduzione.\nIl film \u00e8 girato in varie localit\u00e0, in particolare in Puglia: a Peschici, nell'abbazia di Santa Maria di Calena e nei pressi di alcune torri costiere."}
{"id": "1442833", "revid": "278830", "url": "https://it.wikipedia.org/wiki?curid=1442833", "title": "World's Strongest Man", "text": "Il World's Strongest Man (ovvero \"L'uomo pi\u00f9 forte del mondo\") \u00e8 una competizione internazionale di atletica pesante che si tiene ogni anno verso la fine di settembre. Questa manifestazione si propone di determinare l'essere umano pi\u00f9 forte del pianeta tramite varie prove di forza fisica. I partecipanti, selezionati in base ai risultati conseguiti nei maggiori tornei nazionali e internazionali di strongman, sono al massimo 25, divisi in gruppi di cinque. I primi due di ogni gruppo accedono alla finale.\nPer diversi anni gli atleti scandinavi hanno dominato la gara, mentre in anni pi\u00f9 recenti sono emersi molti atleti provenienti dall'Europa Orientale.\nA partire dal 2001 alla gara maschile si \u00e8 affiancata anche una competizione riservata alle donne, la World's Strongest Woman, dove vengono affrontate le medesime prove da parte delle donne, ma con pesi ridotti.\nStoria.\nLa manifestazione venne concepita nel 1977 dalla CBS. Nel 1982, la CBS vendette i diritti alla BBC, che successivamente li rivendette alla TWI.\nInizialmente, otto atleti di primo piano in rappresentanza di vari sport nell'ambito della forza fisica quali atletica pesante, \"powerlifting\" e \"bodybuilding\" furono invitati per competere fra di loro in prove di forza tramite le quali determinare il pi\u00f9 forte di essi. Tra questi atleti anche Lou Ferrigno e Franco Columbu molto noti per i risultati nel culturismo e per le apparizioni nel mondo del cinema, la loro presenza e l'ambientazione scenografica presso gli Universal Studios di Los Angeles contribuirono a far conoscere al pubblico la neonata manifestazione. Le prime edizioni erano caratterizzate da un numero ridotto di prove da sostenere, ma nel corso degli anni traendo spunto dal powerlifting, dagli Highland Games britannici e dalla mitologia classica e nordica furono introdotte nuove prove pi\u00f9 articolate, spettacolari e complesse.\nProve da sostenere.\nCi sono determinate prove presenti in ogni competizione, spesso variano in ordine cronologico cos\u00ec da favorire alcuni concorrenti."}
{"id": "1442837", "revid": "29244", "url": "https://it.wikipedia.org/wiki?curid=1442837", "title": "Sakishimaia kondoi", "text": ""}
{"id": "1442847", "revid": "188116", "url": "https://it.wikipedia.org/wiki?curid=1442847", "title": "Oscar Special Achievement Award", "text": "Il premio Special Achievement Award (Premio contributi speciali) \u00e8 una categoria dei Premi Oscar che pu\u00f2 essere assegnato periodicamente (non necessariamente ogni anno) per un contributo eccezionale, quando non vi \u00e8 alcuna categoria nei premi annuali che si applica al contributo. \u00c8 stato istituito nel 1972 e ne sono stati consegnati 19.\nVincitori.\nL'elenco mostra i vincitori di ogni anno. Gli anni indicati sono quelli in cui \u00e8 stato assegnato il premio. Per maggiori informazioni si veda la voce Cerimonie dei premi Oscar."}
{"id": "1442853", "revid": "306856", "url": "https://it.wikipedia.org/wiki?curid=1442853", "title": "Monte Luco (Alpi Retiche meridionali)", "text": "Il Monte Luco (detto anche \"Monte Lucco\", \"Laugenspitze\" in tedesco) \u00e8 una montagna delle Alpi Retiche meridionali alta 2.434\u00a0m s.l.m. Fa parte della Catena delle Maddalene, sullo spartiacque tra l'alta val di Non e la val d'Ultimo, nel comune di Castelfondo, in provincia di Trento.\nCaratteristiche.\nCostituisce l'estremo nord-est della Catena delle Maddalene.\nSi giunge alla cima seguendo il sentiero numero 10 che parte dal Passo Palade e giunge fino alla vetta. \nUna possibile alternativa \u00e8 costituita dal sentiero numero 24, che parte da Malga Castrin.\nAll'altitudine di 2200\u00a0m.s.l.m. si trova un laghetto, il Lago del Monte Luco (\"Laugensee\"), dove si pratica la pesca del salmerino.\nToponimo.\nIl nome originario della montagna \u00e8 attestato nel 1495 e nel 1552 come \"Laugenperg\" e nel 1770 come \"Gro\u00df Laugen\" e deriva da un maso omonimo in Val d'Ultimo (1423: \"der hof ze Laugen\"). La base etimologica sar\u00e0 latino \"lucus\" (bosco, sottobosco) che nella lingua tedesca \u00e8 stato dittongato in et\u00e0 medioevale."}
{"id": "1442855", "revid": "110157", "url": "https://it.wikipedia.org/wiki?curid=1442855", "title": "Monte Buceto", "text": "Il monte Buceto (1.152 metri) \u00e8 una montagna che si eleva all'estremit\u00e0 sud-occidentale del cono vulcanico del monte Amiata, a nord-ovest del monte Labbro, e assieme al vicino monte Aquilaia delimita a est il territorio della valle dell'Ombrone e a nord l'area delle colline dell'Albegna e del Fiora.\nIl rilievo montuoso si innalza ai limiti sud-occidentali del territorio comunale di Arcidosso, poco a est della localit\u00e0 di Stribugliano; nelle sue sponde sud-orientali si trova la sorgente del fiume Albegna."}
{"id": "1442868", "revid": "729019", "url": "https://it.wikipedia.org/wiki?curid=1442868", "title": "Croce di Calvino", "text": "La Croce di Calvino \u00e8 un monumento della citt\u00e0 di Aosta.\nNome e ubicazione.\n\u00c8 chiamata localmente Croix-de-Ville, odonimo che storicamente indicava invece l'incrocio del \"Cardo\" e del \"Decumano\" (l'attuale Place des Franchises) della piante originaria della citt\u00e0 romana di \"Augusta Pr\u00e6toria\". Il termine italianizzato non ufficiale \"Croce di citt\u00e0\" \u00e8 stato introdotto in epoca fascista. Si trova nell'attuale via Croix-de-Ville, di fronte alla chiesa evangelica valdese.\nStoria.\nFu eretta nel 1541 in memoria della cacciata dei calvinisti dalla Valle d'Aosta, come testimonia l'iscrizione latina sulla base.\nSecondo una tradizione non confermata da documenti, il teologo riformato Giovanni Calvino arriv\u00f2 segretamente in Valle d'Aosta nel 1536 per convertire gli abitanti al Protestantesimo e convincerli ad aderire alla Confederazione svizzera.\nLe autorit\u00e0 cittadine ed ecclesiastiche adottarono misure repressive per limitare la sua attivit\u00e0 e quella dei suoi seguaci, tanto da indurlo alla fuga per mettersi in salvo.\nPer celebrare lo scampato pericolo, fu ordinato alla cittadinanza di dipingere il nome di Ges\u00f9 su tutte le porte della citt\u00e0 e, poco pi\u00f9 tardi, fu eretta la croce in pietra.\nIl monumento \u00e8 costituito da una colonna sormontata da una croce in pietra grigia dell'altezza di circa 6 metri.\nUn basamento, decorato con geroglifici e simboli religiosi, riporta la scritta latina, mentre l'attuale fontana \u00e8 stata aggiunta al monumento nel 1841."}
{"id": "1442893", "revid": "122414091", "url": "https://it.wikipedia.org/wiki?curid=1442893", "title": "Edinburgh Military Tattoo", "text": "L'Edinburgh Military Tattoo \u00e8 un tattoo militare che si svolge sulla grande spianata del castello di Edimburgo, durante il mese di agosto nella citt\u00e0 di Edimburgo, capitale della Scozia. \u00c8 molto popolare e le serate pi\u00f9 importanti vengono trasmesse in diretta sulla BBC.\nQuesta importante parata ricorre, per attrarre molti turisti, in contemporanea al Festival di Edimburgo, o \"Edinburgh Festival\". Gli artisti accorrono da tutto il mondo: si possono incontrare ballerine giamaicane, patrioti statunitensi e ovviamente non mancano le cornamuse scozzesi. Spettacolari sono anche i fuochi artificiali e gli spari dei cannoni costruiti a ritmo di gara da due squadre contendenti.\nStoria.\nIl termine \"tattoo\" risale al XVII secolo dalla frase \u201cdoe den tap toe\u201d quando unit\u00e0 dell'esercito britannico vennero dislocate nei Paesi Bassi. La sera, i tamburini della guarnigione venivano inviati nelle citt\u00e0 per dare il segnale di rientro in caserma ai soldati in libera uscita. Questa azione era nota come \"tappa il rubinetto\" ed era un invito agli osti a non servire pi\u00f9 da bere ai militari della guarnigione.\nStatistiche.\nSi calcola che circa 100 milioni di persone, in Scozia e nel mondo, seguono ogni anno l'evento internazionale. Durante tutta la durata delle celebrazioni si raccolgono, sulla grande spianata del castello, circa 217.000 persone. Gli artisti provengono da oltre 30 paesi diversi, e si calcola che il 35% degli spettatori siano stranieri.\nLa parata, famosa in tutto il mondo, viene trasmessa in televisione in ben trenta paesi diversi.\nCuriosit\u00e0.\nLa Fanfara dei bersaglieri ha partecipato ben due volte. La prima fu nel 1967 con la fanfara dell'ottavo reggimento diretta dal maresciallo maggiore Luigi Imelio, la seconda risale al 1982 e vide protagonista la Brigata Goito con la sua fanfara comandata dal Maresciallo Leandro Bertuzzo. Quell'anno lo spettacolo \u00e8 andato in scena ben trentatr\u00e9 volte. Al sabato lo spettacolo veniva ripetuto per ben 3 volte vista la grande affluenza di pubblico."}
{"id": "1442902", "revid": "85174429", "url": "https://it.wikipedia.org/wiki?curid=1442902", "title": "Shirl Ravenlock", "text": "Shirl Ravenlock \u00e8 uno dei personaggi marginali del primo libro della prima saga di Shannara. La si incontra per la prima volta a Kern, isola poco lontano da Tyrsis, la pi\u00f9 grande cittadina in cui vivono gli Umani, una delle Razze delle Quattro Terre. \u00c8 una fanciulla dalla pelle color della neve, e dai capelli rosso fuoco, di corporatura esile e dai modi maschili; si innamora di Menion Leah, uno degli eroi del libro \"La Spada di Shannara\", che parte insieme a Shea Ohmsford e a Flick Ohmsford alla ricerca della Spada che dovrebbe uccidere il Signore degli Inganni, il nemico di turno.\nMenion Leah salva la popolazione di Kern, portandola a Tyrsis, dalla distruzione della citt\u00e0; alla fine del libro Menion e Shirl si sposano e contribuiscono a portare avanti la casata dei Leah, che si ritrover\u00e0 anche nei libri successivi.\nBisogna dire anche che ella discende da Mareth, l'apprendista druida presente in Il primo re di Shannara."}
{"id": "1442918", "revid": "110157", "url": "https://it.wikipedia.org/wiki?curid=1442918", "title": "Monte Aquilaia", "text": "Il monte Aquilaia (1.104 metri) \u00e8 una montagna che si eleva all'estremit\u00e0 occidentale del cono vulcanico del monte Amiata, a nord-ovest del monte Buceto, e assieme al pi\u00f9 settentrionale poggio all'Olmo delimita a est il territorio della Valle dell'Ombrone.\nIl rilievo montuoso si innalza ai limiti occidentali del territorio comunale di Arcidosso, poco a nord-est delle localit\u00e0 di Stribugliano e di Salaiola; la sua sponda settentrionale \u00e8 inclusa nella Riserva naturale Poggio all'Olmo. "}
{"id": "1442928", "revid": "1573940", "url": "https://it.wikipedia.org/wiki?curid=1442928", "title": "Matteo Frescobaldi", "text": "Scrisse liriche a carattere amoroso gnomico e politico talune appartengono al genere della poesia civile, altre a quello comico-realistico.\nMor\u00ec a Firenze durante la peste del 1348."}
{"id": "1442989", "revid": "697352", "url": "https://it.wikipedia.org/wiki?curid=1442989", "title": "Caran d'Ache", "text": "Autore di vignette di satira politica pubblicate su vari giornali quali \"Le Chat noir\", \"Le Tout-Paris\", \"La Vie militaire\", \"Le Journal\", \"Le Rire\" e \"Le Figaro\", prende il nome d'arte dal termine matita in lingua russa (\u043a\u0430\u0440\u0430\u043d\u0434\u0430\u0448 = matita).\nAll'epoca del cosiddetto affare Dreyfus, si schier\u00f2 apertamente con gli antidrefuyssardi sostenendo posizioni antisemite.\nInfluenzato da Rodolphe T\u00f6pffer nel 1885 pubblica \"Histoire de Marlborough\" sul modello dei lavori del maestro ginevrino. Nel 1894 progetta la realizzazione di un'opera rivoluzionaria: un lungo romanzo disegnato (come lui stesso lo definir\u00e0 in una lettera indirizzata a \"Le Figaro\") dal titolo \"Maestro\", che avrebbe dovuto contare circa 360 pagine. L'opera non verr\u00e0 mai terminata e il copioso materiale realizzato (comprendente oltre 100 pagine tra tavole ultimate e schizzi) verr\u00e0 disperso in numerosi lotti dopo la morte dell'autore. Solo nel 1998 il \"Centre national de la bande dessin\u00e9e et de l'image\" ha acquistato gran parte del materiale superstite che \u00e8 stato pubblicato l'anno seguente. Successivamente altri schizzi del romanzo sono stati identificati tra il materiale dell'autore in possesso del \"Dipartimento di arti grafiche del museo del Louvre\". L'attenzione rivolta negli ultimi anni a questo materiale ha permesso di attribuire a Caran d'Ache un ruolo importante nella storia del fumetto.\nTra le altre sue attivit\u00e0, realizz\u00f2 uno spettacolo per il teatro d'ombre, intitolato l\"'\u00c9pop\u00e9e\", dedicato alla figura di Napoleone, messo in scena allo \"Chat Noir\"; inoltre fu un collaboratore del giornale \"Arts incoh\u00e9rents\" pubblicato dall'editore Levy.\nOttenne un buon successo al \"Salon des humoristes\" con le sue caricature.\nA lui venne dedicata l'omonima azienda svizzera di cancelleria."}
{"id": "1442994", "revid": "122994209", "url": "https://it.wikipedia.org/wiki?curid=1442994", "title": "Aeterni Patris", "text": "L'Aeterni Patris \u00e8 la terza lettera enciclica di papa Leone XIII, promulgata il 4 agosto 1879.\nCon essa volle rilanciare la filosofia tomista reputata come la pi\u00f9 adeguata per la riforma di una societ\u00e0 in via di secolarizzazione, e la pi\u00f9 congeniale al messaggio cristiano.\nL'enciclica raccomand\u00f2 il tomismo di san Tommaso D'Aquino come il fondamento di qualsiasi nuova filosofia cristiana e come la via maestra per risolvere le apparenti antinomie fra scienza e fede. \nIl documento si inserisce nella cornice di 84 encicliche pubblicata da Leone XIII, con i quali la Chiesa Cattolica si propose di fornire una soluzione a tutti i principali problemi contemporanei in una molteplicit\u00e0 di ambiti: per la filosofia e la teologia, l\"Aeterni Patris\" rappresenta ci\u00f2 che l'enciclica \"Rerum novarum\" fu nel campo sociale e ci\u00f2 che l\"Au milieu des sollicitudes\" e \"Notre consolation\" furono in quello politico.\nL'enciclica conteneva l'esortazione ad aprire al Popolo di Dio con abbondanza le acque pure della sapienza cristiana, a cui corrispose, fra gli altri, don Luigi Guanella, scrivendo con fervore tutta una serie di operette di carattere storico, liturgico, ascetico, formativo per la gente semplice delle parrocchie."}
{"id": "1442996", "revid": "287204", "url": "https://it.wikipedia.org/wiki?curid=1442996", "title": "Bari Vogatori 1894", "text": "La Bari Vogatori 1894 \u00e8 una societ\u00e0 canottiera con sede a Bari, attiva principalmente nella voga su lance a 10 vogatori.\nStoria.\nPer secoli il mare \u00e8 stata la ricchezza indiscussa di Bari, che l'ha resa una delle citt\u00e0 marinare pi\u00f9 importanti d'Italia. Sino a poche decine di anni fa si vogava per lavoro, principalmente per muovere grandi barche da pesca contribuendo cos\u00ec a una parte importante dell'economia della citt\u00e0.\nFondata nel 2006, la Bari Vogatori 1894, mantiene viva la tradizione remiera barese, partecipando e organizzando manifestazioni sportive sulle stesse barche d'epoca (lance in legno a 10 vogatori pi\u00f9 1 timoniere), usate in passato.\nLa data del nome, 1894, si riferisce all'anno di nascita dello sport remiero a Bari. Il 6 novembre 1894, per volont\u00e0 del medico milanese Igino Pampana, nacque la prima associazione sportiva di canottaggio barese (e una delle prime in Italia), il Circolo Canottieri Sport, che raccolse centinaia di adesioni. Negli anni a seguire il Circolo Canottieri Sport cambi\u00f2 nome fino ad arrivare all'attuale Circolo Canottieri Barion.\nGi\u00e0 nel 2004 Gaetano Meneghella, aveva provato a recuperare le lance a remi dell'Istituto Tecnico Nautico \"F. Caracciolo\" di Bari, ma invano, in quanto le imbarcazioni erano in pessimo stato di conservazione. Successivamente le due barche sono state donate alla associazione Remuri di Brindisi.\nAttivit\u00e0 sportiva.\nNonostante le prime difficolt\u00e0, gi\u00e0 nel 2005, la Bari Vogatori 1894 venne inserita nel circuito del Trofeo dell'Adriatico, manifestazione estiva che vede in gara le marinerie storiche di Bari, Giovinazzo, Molfetta (con tre equipaggi), Brindisi, Vasto, Pescara, Martinsicuro, Ortona, Fiume, Dubrovnik, Livorno e Civitavecchia.\nL'equipaggio dei primi anni risultava essere composto da canottieri ed ex canottieri di altre societ\u00e0 sportive cittadine, quali il CUS Bari, il CC Barion e l'Academy.\nInizialmente il timone venne affidato ad un esperto timoniere giovinazzese, che ha guidato la squadra con buone prestazioni. Dal 2007 il timone \u00e8 tornato in mani baresi.\nNel 2007 la Bari Vogatori 1894 ha organizzato per la prima volta una regata valida per il Trofeo dell'Adriatico.\nDopo buoni piazzamenti nel 2008, il 2009 \u00e8 stato l'anno della definitiva affermazione sportiva, grazie alla vittoria, il 10 agosto 2009, della 15\u00aa Regata dei Gonfaloni di Pescara (con relativo record della manifestazione ), una sorta di Campionato Nazionale a cui partecipano ogni anno le migliori marinerie d'Italia. Nel 2016 la tradizione della Bari Vogatori \u00e8 stata onorata dal Cus Bari che ha vinto la Regata delle Universit\u00e0 durante la Regata Storica di Venezia."}
{"id": "1442997", "revid": "526665", "url": "https://it.wikipedia.org/wiki?curid=1442997", "title": "Scuola Superiore Sant'Anna di Studi Universitari e Perfezionamento", "text": ""}
{"id": "1442999", "revid": "827882", "url": "https://it.wikipedia.org/wiki?curid=1442999", "title": "Cucina cerignolana", "text": "La cucina cerignolana, che presenta elementi di transizione tra quella foggiana e quella barese, \u00e8 basata sui cardini della cucina pugliese, ovvero: olio, grano, formaggi ed ortaggi, tende a valorizzare i prodotti locali creando piatti semplici ma nel contempo saporiti.\nSoprattutto il grano duro rappresenta un ingrediente imprescindibile da cui si ricavano un gran numero di alimenti, dal pane a gli innumerevoli formati di pasta, passando per le \"focaccine\" (simili ai calzoni e farciti con formaggi, salumi o verdure) e la \"focaccia\" (in dialetto ).\nTra una portate e l'altra \u00e8 possibile gustare gli \"scaldatelli\", ovvero taralli cotti in forno ma sbollentati prima della cottura, risultando cos\u00ec particolarmente morbidi.\nRicette.\nPiatti unici.\nIl piatto pi\u00f9 tipico \u00e8 la \"tiella\" (dal nome del tegame in cui la si prepara), una ricetta antica che risale a quando le donne, dopo la giornata passata al lavoro nei campi, rientrando alla sera, dovevano sfamare la famiglia. La ricetta ha di base le patate arricchite, secondo disponibilit\u00e0 e preferenze, da pomodori, lampascioni, formaggio pecorino grattugiato, pangrattato, origano, prezzemolo, funghi, tutto messo pazientemente a crudo ed a strati.\nIl \"pane condito\" invece rappresenta una perfetta sintesi di tutti i principali prodotti locali, ovvero il pane farcito con olio extra-vergine e i pomodori.\nPrimi.\nDi particolare rilievo sono i diversi tipi di pasta fatta in casa, solitamente condita con rag\u00f9 di carne: \"strascinati\" (in dialetto ), versione particolare delle orecchiette caratterizzata da rettangoli di pasta che si passano su un tagliere che presenta una faccia rugosa ed una liscia; \"torchi\" (in dialetto ), simili a spaghetti, ma dallo spessore e dalla consistenza decisamente maggiore e ancora \"laganelle\" (in dialetto ), \"cicatelli\" e \"cavatelli\" (in dialetto ).\nSpesso la pasta corta viene servita accostata alle verdure locali: \"orecchiette e cime di rape\", \"cicatelli e fagioli\", \"cavatelli con la ruca\" e \"cicatelli di grano arso\" (in dialetto ), prodotti con una farina scura ottenuta dal grano recuperato dopo la bruciatura delle stoppie in seguito alla mietitura.\nSecondi.\nLa carne bovina, scarsa come nel resto del Sud, \u00e8 sostituita da quella equina, ovina, suina, dal pollame, dalla selvaggina e dai volatili. A tal proposito un'antica ricetta \u00e8 il , ovvero ventricina di montone ripiena di frattaglie tagliuzzate, scamorza, uova, salame, cotta in forno e servita con rucola lessata. Tipico della festa patronale (Madonna di Ripalta) \u00e8 il \"galluccio\", che consiste nel cucinare per l'appunto un gallo da cui si ricava sia il rag\u00f9 di carne che un secondo piatto.\nVerdure.\nSulla tavola possiamo trovare numerosi ortaggi autoctoni come ad esempio i \"marasciuoli\" (erbe selvatiche dal gusto amaro chiamate in dialetto: ), i \"lampascioni\" (verdure amare dal sapore amarognolo simili alle cipolle chiamate in dialetto: ) o la \"cicoria di campagna\" (dal sapore simile alle cime di rapa,ma pi\u00f9 dolce) la cicoria selvatica = ciquaire gusto = a cicoria catalogna e buona con puree di fave o bollite e condite con solo olio e peperoncino. le cime di rape possono essere confrontate solo con le \"cim'amaredd (fiori gialli) o le cime dulcce (fiori bianchi).\nFormaggi.\nDegni di nota sono anche i latticini: ricotte, pecorino, scamorze, caciocavallo, provoloni, mozzarelle e il \"fior di latte\", il cui interno \u00e8 costituito da una palla di fiore di burro.\nMinestre.\nIl pane \u00e8 protagonista anche nelle ricette di diverse minestre. Il \"pancotto\" ad esempio si mangia condito con olio di oliva e verdure selvatiche come la rucola, i marasciuoli, le patate e le cime di rape. Nella \"minestra maritata\", invece, cicoria selvatica, scarola, sedano e finocchietti si uniscono e vengono serviti con la pancetta e con il pecorino. Nella ricetta delle \"fave mozzicate\", queste ultime vengono cotte con la buccia. Un'altra ricetta unisce la cicoria di campagna con le \"fave bianche\", ovvero: fave secche sbucciate.\nDolci.\nNell preparazione dei dolci, la fa da padrone la mandorla, numerose sono infatti le ricette che l'annoverano. I dolci seguono in un certo senso l'andamento delle festivit\u00e0 religiose, quindi a San Giuseppe si preparano le \"zeppole\"; a Pasqua troviamo le \"squarcelle\" (in dialetto ), ciambelle ricoperte da glassa di zucchero, troviamo anche la \"pizza di ricotta\" composta da: ricotta, zucchero, uova, frutta candita e (recentemente) cioccolata; a Natale i dolci abbondano, numerose sono infatti le ricette caratteristiche di questa festivit\u00e0. Troviamo ad esempio le \"cartellate\" (in dialetto ), fritte nell'olio, imbevute di miele o vino cotto (di fico); la \"\", composta da sette sfoglie sottilissime i cui strati sono conditi con: mandorle, uva passa, mostarda, pinoli, noci tritate, cioccolata e zucchero; le \"mandorle attorate\", tostate e ricoperte con il cioccolato; le \"pettole\" (in dialetto ) condite con il vino cotto; i \"marzapane\", ovvero biscotti con mandorle tritate e zucchero; i \"calzoncelli\", cio\u00e8 piccoli calzoni farciti con mostarda (ovvero marmellata di uva), mandorle tostate e ricoperti con il vino cotto; infine troviamo i \"fichi secchi\", aperti e farciti con mandorle tostate ed eventualmente ricoperti da vino cotto. Addirittura anche la festivit\u00e0 di Ognissanti ha il suo dolce, il \"grano cotto\", che viene bollito e farcito con vino cotto, cannella, canditi, cioccolata a pezzi, noci e chicchi di melograno.\nVini.\nAnche l'enologia ha solide radici nella cucina tradizionale. Il Rosso di Cerignola (vino D.O.C. anche nella variante Riserva) ben si sposa con preparazioni molto strutturate come le carni ed i formaggi a media stagionatura. Va degustato in calici per vini di gran corpo a una temperatura di 16-18\u00a0\u00b0C."}
{"id": "1443000", "revid": "767487", "url": "https://it.wikipedia.org/wiki?curid=1443000", "title": "\u00c1sgeir Sigurvinsson", "text": "Carriera.\nGiocatore.\n\u00c1sgeir Sigurvinsson, uno dei primi giocatori islandesi a giocare all'estero, approd\u00f2 allo nel 1973. In Belgio gioc\u00f2 otto stagioni per un totale di oltre 250 partite. La sua carriera nello Standard fu coronata dalla vittoria della Coppa del Belgio nel 1981.\nDopo una breve parentesi nel , con poche presenze, dovute alla presenza nella rosa di grandi campioni gi\u00e0 affermati, \u00c1sgeir Sigurvinsson pass\u00f2 allo . In otto anni divent\u00f2 uno dei giocatori chiave della formazione tedesca, raggiungendo notevoli successi: la vittoria del campionato 1983-1984 e la finale persa di Coppa UEFA 1988-1989 contro il .\nHa debuttato nella nazionale islandese nel 1972: con la selezione ha giocato 45 partite in 17 anni, segnando 5 reti. Ha capitanato la squadra in sette occasioni\nAllenatore.\nDopo il ritiro, avvenuto nel 1990, \u00c1sgeir Sigurvinsson ha ricoperto il ruolo di talent-scout per lo Stoccarda fino al 1993. Successivamente \u00e8 tornato in patria per allenare il Knattspyrnuf\u00e9lagi\u00f0 Fram: la prima esperienza da tecnico dur\u00f2 appena sei mesi.\nNel 2003 fu chiamato alla guida della nazionale islandese, con la quale sfior\u00f2 la qualificazione agli europei del 2004. Fu esonerato nel 2005."}
{"id": "1443002", "revid": "767487", "url": "https://it.wikipedia.org/wiki?curid=1443002", "title": "Gravimetro", "text": "Il gravimetro \u00e8 uno strumento di misura deputato alla misurazione dell'accelerazione di gravit\u00e0 (\"g\"). \nLa forza con cui una determinata massa \u00e8 attratta verso il centro della Terra \u00e8 precisamente bilanciata, all'interno del gravimetro, da un sistema elastico o da molle (o ancora da forze elettromagnetiche nei gravimetri pi\u00f9 moderni). Una piccolissima variazione di questa (dell'ordine di formula_1) d\u00e0 luogo ad un'oscillazione che si fermer\u00e0 soltanto quando le forze saranno nuovamente bilanciate.\nTipi di gravimetri.\nNe esistono due tipi:\nIl gravimetro relativo presenta molta meccanica ma poca elettronica; quest'ultima corrisponde principalmente alle livelle elettroniche che permettono di \"mettere in bolla\" lo strumento e ne conferiscono quindi la stabilit\u00e0.\nApplicazioni.\nGli studi gravimetrici hanno fra i principali scopi:\nL'attivit\u00e0 prospettiva, cio\u00e8 la misurazione, pu\u00f2 effettuarsi sul terreno, in mare o tramite un aereo o elicottero."}
{"id": "1443013", "revid": "1602064", "url": "https://it.wikipedia.org/wiki?curid=1443013", "title": "Langhiano", "text": " \nNella scala dei tempi geologici, il Langhiano \u00e8 il terzo dei sei piani o stadi stratigrafici in cui \u00e8 suddiviso il Miocene, la prima delle due epoche del Neogene.\nQuesta unit\u00e0 cronostratigrafica si estende tra 15,97 e 13,82 milioni di anni fa (Ma).\nIl Langhiano \u00e8 preceduto dal Burdigaliano e seguito dal Serravalliano.\nEtimologia.\nIl suo nome deriva dal territorio delle Langhe, nell'area a nord di Ceva in provincia di Cuneo, dove questo piano fu osservato nel 1864 dal geologo italiano Lorenzo Pareto che lo introdusse nella letteratura scientifica.\nDefinizioni stratigrafiche e GSSP.\nLa base del Langhiano \u00e8 data dalla prima comparsa dei foraminiferi della specie \"Praeorbulina glomerosa\" e corrisponde al vertice della cronozona di polarit\u00e0 magnetica C5Cn.1n.\nIl limite superiore del Langhiano, nonch\u00e9 base del successivo Serravalliano, \u00e8 dato dalla prima comparsa dei fossili di nanoplancton della specie \"Sphenolithus heteromorphus\" ed \u00e8 all'inizio nella cronozona magnetica C5ABr.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato definito al 2010.\nEventi significativi.\nIntorno ai 15,5 milioni di anni fa si ha, in Africa, la presunta datazione dei fossili di Afropithecus turkanensis, ritrovati anche in Arabia Saudita. \u00c8 una scimmia antropomorfa ed \u00e8 il probabile antenato comune fra l'orango e l'uomo, o fra i pongidi del genere Sivapithecus e il genere Kenyapithecus, probabile antenato dell'uomo.\nTra i 14,8 e i 14,5 milioni di anni fa si ha l'estinzione di massa del Miocene medio, che port\u00f2 all'estinzione del 30% delle specie di mammiferi conosciuti, probabilmente dovuta a un impatto asteroidale (le cui tracce sono visibili nel cratere da impatto del N\u00f6rdlinger Ries), o per le polveri vulcaniche prodotte dall'attivit\u00e0 tipica della Rift valley in Tanzania, che portarono ad un raffreddamento globale del pianeta, con conseguente avanzamento della banchisa polare antartica.\nIntorno ai 14 milioni di anni fa si ha, sempre in Africa, la presunta datazione dei fossili di Kenyapithecus wickeri, ritrovati da Louis Leakey nel 1961 nel sito di Fort Ternan in Kenya. \u00c8 una scimmia antropomorfa ed \u00e8 ritenuta un antenato comune fra le grandi scimmie (Gorilla) e l'uomo."}
{"id": "1443019", "revid": "110157", "url": "https://it.wikipedia.org/wiki?curid=1443019", "title": "Alvar\u00e3es", "text": "Alvar\u00e3es \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Tef\u00e9."}
{"id": "1443020", "revid": "125267639", "url": "https://it.wikipedia.org/wiki?curid=1443020", "title": "Lo schiaccianoci", "text": "Lo schiaccianoci (in russo \u0429\u0435\u043b\u043a\u0443\u043d\u0447\u0438\u043a, \"\u0160\u010delkun\u010dik\") \u00e8 un balletto con musiche di P\u00ebtr Il'i\u010d \u010cajkovskij (op. 71), il quale segu\u00ec minuziosamente le indicazioni del coreografo Marius Petipa e in seguito, quelle del suo successore Lev Ivanov.\nIl balletto fu commissionato dal direttore dei Teatri Imperiali Russi, Ivan Aleksandrovi\u010d Vsevolo\u017eskij, e la storia deriva dal racconto \"Schiaccianoci e il re dei topi\" di Ernst Theodor Amadeus Hoffmann (\"Nussknacker und Mausek\u00f6nig\", 1815) nella versione edulcorata di Alexandre Dumas padre, \"Storia di uno schiaccianoci\" (\"Histoire d\u2019un casse-noisette\", 1845).\nStoria del balletto.\n\u010cajkovskij compose le musiche del balletto tra il 1891 e il 1892. La prima rappresentazione, che ebbe luogo il 18 dicembre 1892 presso il Teatro Mariinskij di San Pietroburgo, Russia, fu diretta interamente dal compositore italiano Riccardo Drigo e coreografata dal ballerino russo Lev Ivanov; questa esecuzione tuttavia non riscosse successo. Tra gli interpreti di questa prima esecuzione spiccano l'italiana Antonietta Dell'Era, nel ruolo della Fata Confetto, il russo Pavel Gerdt come Principe Coqueluche, una giovanissima Ol'ga Preobra\u017eenskaja nella parte di Colombina e il giovane Nicolaj Legat. Il ruolo di Clara era interpretato da una bambina della scuola di ballo del Teatro Mariinskij. \nLa suite, estremamente popolare in sede concertistica, fu realizzata nell'agosto 1892 dal musicista stesso, che a differenza degli altri due propri balletti, per i quali non era convinto a creare una suite, lo fece su invito come \"anteprima\" della prossima realizzazione, addirittura quando non era stata ancora iniziata l'orchestrazione integrale del balletto (i primi numeri furono proprio quelli della Suite). La diresse personalmente a San Pietroburgo il 7 marzo 1892, un esito trionfale. La Suite dura una ventina di minuti, utilizzando lo stesso organico dell'opera ballettistica.\nUna novit\u00e0 in quest'opera \u00e8 la presenza di uno strumento che fu visto dal compositore a Parigi: la celesta. \u010cajkovskij lo volle assolutamente inserire nell'organico strumentale e lo aggiunse in alcuni passaggi del secondo atto: Scene iniziali, Passo a due (Danza della Fata Confetto) e Apoteosi con associazione al personaggio della Fata. Lo strumento venne usato da \u010cajkovskij anche nel proprio poema sinfonico \"Il Voevoda\", op. 78, contemporaneo al balletto. Prima di lui, in assoluto, Charles-Marie Widor nel 1880. Il nostro musicista temeva che i suoi \"rivali\" russi potessero precederlo nell'utilizzo dello strumento.\nAlcune versioni diverse.\nDopo la prima esecuzione di Ivanov vanno ricordate quelle riviste da Aleksandr Gorskij nel 1919 e da Lopukhov nel 1929. Gorskij ha creato una sua versione del balletto per il Teatro Bol\u2019\u0161oj di Mosca, nella quale il ruolo di Clara \u00e8 passato a una danzatrice adulta e quindi nel secondo atto al posto della Fata Confetto e il principe Coqueluche erano gli stessi Clara e Schiaccianoci a danzare il \"pas de deux\". In seguito in Russia per molto tempo si \u00e8 mantenuta la versione di Gorskij, come ad esempio nelle produzioni di Vasilij Vainonen del 1934 per il Teatro Kirov di Leningrado (gi\u00e0 Mariinskij di San Pietroburgo) e quella di Jurij Grigorovi\u010d del 1966 per il Bol\u2019\u0161oj di Mosca. Nel giugno del 1934 ci fu il debutto europeo del balletto al Sadler's Wells di Londra, riprendendo la coreografia di Ivanov. In Italia arriv\u00f2 solamente quattro anni dopo, nel 1938, alla Scala di Milano, con la coreografia di Margherita Froman.\nGli anni successivi videro numerose versioni differenti del balletto, tra le quali quelle di Boris Romanov, Frederick Ashton e quelle di Nicholas Beriozoff. La rivisitazione pi\u00f9 particolare fu quella di George Balanchine che nel 1954 decise di dividere il balletto in due parti, seguendo la trama originale: la realt\u00e0 e il sogno. Questa versione \u00e8 stata rappresentata dal New York City Ballet col titolo \"George Balanchine The Nutcracker\u00ae.\"\nLo schiaccianoci \u00e8 anche uno dei soggetti pi\u00f9 rappresentati nelle scuole di ballo; una versione ad esempio \u00e8 quella creata per la Scuola di Ballo dell'Accademia del Teatro alla Scala di Milano da Frederic Olivieri, rappresentata al Piccolo Teatro di Milano nel 2011 e nel 2012, un'altra invece per la Scuola di Danza del Teatro dell'Opera di Roma da Pablo Moret ed Ofelia Gonzalez rappresentata al Teatro Nazionale nel 2012 e nel 2013.\nLo schiaccianoci moderno.\n\"Lo schiaccianoci\" \u00e8 stato ripreso pi\u00f9 volte dal cinema, dal teatro e dallo sport.\nUn esempio cinematografico \u00e8 il film \"Fantasia\" di Walt Disney, in cui fate, funghi, pesci, fiori, cardi e orchidee danzano al ritmo dello \"Schiaccianoci\": la partitura musicale di \u010cajkovskij \u00e8 stata riproposta fedelmente. Il balletto originale dura solamente novanta minuti, quindi \u00e8 pi\u00f9 breve rispetto al \"Lago dei cigni\" o a \"La bella addormentata\". In queste rappresentazioni i compositori omettono brani, li riordinano o addirittura aggiungono brani tratti da altre opere. Nel 1983 infatti, ne \"Lo schiaccianoci: fantasia su ghiaccio\", un adattamento televisivo per uno spettacolo di pattinaggio su ghiaccio, le musiche originali sono state riordinate secondo un'altra scaletta e sono state aggiunte poi musiche di un altro compositore russo, Mikhail Ippolitov-Ivanov.\nL'attuale popolarit\u00e0 de \"Lo schiaccianoci\" \u00e8 in parte dovuta a Willam Christensen, fondatore della compagnia San Francisco Ballet, che import\u00f2 il lavoro negli Stati Uniti nel 1944. Il successo del balletto e la coreografia di George Balanchine per la sua prima rappresentazione nel 1954 cre\u00f2 una vera e propria tradizione invernale nelle rappresentazioni dell'opera negli Stati Uniti.\n\"Lo schiaccianoci\" ebbe anche una parodia sul settimanale \"Topolino\", pubblicata nel 1988 con protagonista Minni, \"Minni e il re dei topi\": la storia ha la particolarit\u00e0 che i ruoli dello Schiaccianoci e del Re dei Topi sono invertiti, con il primo nella parte del cattivo e il secondo in quella del buono.\nNel 1990 viene realizzato un lungometraggio d'animazione intitolato: \"La favola del principe schiaccianoci\" ispirato alla favola di E. T. A. Hoffmann \"Schiaccianoci e il re dei topi\", con le musiche originali del celebre balletto\".\" Nel 1993 il regista Emile Ardolino produce una versione cinematografica del balletto sulla base della coreografia di George Balanchine, intitolata \"George Balanchine The Nutcracker\u00ae\" con Macaulay Culkin nel ruolo dello Schiaccianoci. Il film si distingue per essere una ripresa dell'esibizione in teatro del balletto ad opera del corpo di ballo del New York City Ballet, con le musiche originali di \u010cajkovskij e una voce narrante come uniche parti audio. Al 2001 risale il film d'animazione \"Barbie e lo schiaccianoci\" (tit. orig. \"Barbie in the Nutcracker\"), che ripropone la storia e le musiche del balletto.\nUn film ungherese-britannico in lingua inglese del 2010, \u00e8 stato firmato dal regista russo Andrej Kon\u010dalovskij, intitolato \"Lo schiaccianoci in 3D\" (tit. orig. \"The Nutcracker in 3D\"). Si tratta di un \"fantasy\" che utilizza sia la musica del balletto, sia altre composizioni di \u010cajkovskij (come la \"Quinta Sinfonia\"), per gli arrangiamenti di Eduard Artemiev e Tim Rice (canzoni). Il film ha ricevuto grandi critiche negative all'estero ed addirittura un \"Premio\" per \"Peggior uso del 3D\" nella trentunesima edizione 2010 del Razzie Awards 2010, svoltasi il 26 febbraio 2011, che ad Hollywood premia i peggiori film dell'anno. In Italia \u00e8 uscito il 2 dicembre 2011 con altrettanto insuccesso.\nIl 2 novembre 2018 la Disney ha distribuito nelle sale una libera trasposizione cinematografica del romanzo, nel quale vennero riprese anche parti delle musiche del balletto originale. Il titolo del film, diretto da Lasse Hallstr\u00f6m, \"Lo schiaccianoci e i quattro regni,\" ha tra gli interpreti Keira Knightley nel ruolo della Fata Confetto, Morgan Freeman in quello di Drosselmeyer, Helen Mirren nella parte di Madre Cicogna e la giovane Mackenzie Foy nel ruolo della protagonista Clara. Sono inoltre presenti i celebri ballerini Misty Copeland e Sergei Polunin per le scene di ballo.\nLa musica.\nMovimenti della suite (op.71a).\nIl balletto \u00e8 una tra le pi\u00f9 popolari composizioni della tradizione russa.\nLe musiche appartengono infatti alla tradizione romantica e contengono alcuni tra i pi\u00f9 memorabili brani di essa: molte sono le melodie utilizzate dalla televisione e dai film.\nIl \"Trepak\", o \"Danza russa\", \u00e8 una delle parti pi\u00f9 riconoscibili del balletto, insieme al famoso \"Valzer dei fiori\", come pure la \"Danza della Fata Confetto.\" Il balletto contiene in modo sorprendente armonie e colori orchestrali del tutto moderni, nonch\u00e9 una strabiliante ricchezza di melodie: ci\u00f2 nonostante, l'ammirazione del compositore per il Rococ\u00f2 e la musica del XVIII secolo si possono notare in vari passaggi, come l'\"Ouverture\", l'\"Entr\u00e9e des parents\" e il \"Tempo di Grossvater\", tutti nel primo atto.\nLa riduzione per pianoforte della partitura venne compiuta da Sergej Ivanovi\u010d Taneev, allievo di \u010cajkovskij e suo stretto amico. Taneev era oltre che un'autentica personalit\u00e0 musicale in Russia, un grandissimo pianista, che poteva rivaleggiare con i maggiori contemporanei. La sua riduzione era talmente difficile che \u010cajkovskij ne appront\u00f2 un'ulteriore pi\u00f9 abbordabile.\nIl soggetto.\nIl libretto \u00e8 tratto dal racconto di Ernst Theodor Amadeus Hoffmann \"Schiaccianoci e il re dei topi\", ma non nella sua forma originale, troppo cruenta.\nLa trama del libretto dunque si basa sulla versione del medesimo racconto elaborata da Alexandre Dumas (\"Storia di uno schiaccianoci\"), dal tono pi\u00f9 leggero. Qui verr\u00e0 analizzata la versione originale del balletto, quella di Ivan Vsevolo\u017eskij e Marius Petipa.\nAtto I.\nDurante la vigilia di Natale, agli inizi del XIX secolo, il signor Stahlbaum, in Germania, allestisce una festa per i suoi amici e per i loro piccoli figli.\nQuesti, in attesa dei regali e pieni di entusiasmo, stanno danzando quando arriva il signor Drosselmeyer, lo zio di Clara e Fritz, che porta regali a tutti i bambini, intrattenendoli con giochi di prestigio, nonostante all'inizio incuta paura ai bambini.\nAlla sua nipote prediletta, Clara, regala uno schiaccianoci a forma di soldatino che Fritz, il fratello della bambina, rompe per dispetto. Ma Drosselmeyer lo ripara per la gioia della bambina.\nArrivano alla festa anche gli altri parenti e amici, che si uniscono, ballando con gioia.\nClara, stanca per le danze della serata, dopo che gli invitati si ritirano, si addormenta sul letto e inizia a sognare.\n\u00c8 mezzanotte, e tutto intorno a lei inizia a crescere: la sala, l'albero di Natale, i giocattoli. e soprattutto una miriade di topi che cercano di rubarle lo schiaccianoci.\nClara tenta di cacciarli, quando lo Schiaccianoci si anima e partecipa alla battaglia con i soldatini di Fritz: alla fine, rimangono lui e il Re Topo, che lo mette in difficolt\u00e0. Clara, per salvare il suo Schiaccianoci, prende la sua scarpetta e la lancia addosso al Re Topo, distraendolo; lo Schiaccianoci lo colpisce uccidendolo. Ed ecco che lo Schiaccianoci si trasforma in un Principe, e Clara lo segue, entrando in una foresta innevata. L'Atto si chiude con uno splendido Valzer dei fiocchi di neve.\nAtto II.\nI due giovani entrano nel Regno dei Dolciumi, dove al Palazzo Reale li riceve la Fata Confetto e il principe Coqueluche, che presentano loro la corte del castello. Schiaccianoci racconta come la sua battaglia con il re dei Topi si sia conclusa felicemente grazie all\u2019intervento di Clara, allora la fata organizza una festa in onore della fanciulla. Quindi tutti gli abitanti del palazzo si esibiscono in una serie di danze che compongono il \"Divertissement\" pi\u00f9 conosciuto tra le musiche di \u010cajkovskij e culminano nel celeberrimo Valzer dei fiori.\nTra queste danze spicca in modo particolare il \"pas de deux\" (passo a due) della Fata Confetto con il Principe Coqueluche, in cui nella seconda variazione (Danza della Fata Confetto) si pu\u00f2 riconoscere in modo eclatante il suono della celesta. A coronamento di questo passo a due tutti gli abitanti di quel posto fantastico si esibiscono in un gran \"divertissement\" coinvolgendovi anche Clara e Schiaccianoci, che alla fine vengono incoronati come nuovi sovrani del Regno dei Dolciumi. Quindi la Fata Confetto si inchina davanti a loro e dopo li conduce su di una slitta trainata da renne, che prende il volo tra i saluti di tutti.\nSegue una festante apoteosi, rappresentata da uno sciame di api volanti attorno a un grande alveare.\nNella versione di Aleksandr Gorskij, e in quelle successive che ne riprendono lo schema, il balletto si conclude con il risveglio di Clara accanto al suo schiaccianoci-soldatino e con una sua danza in ricordo del sogno che l\u2019ha portata in un mondo ricco di avventure fantastiche.\nClara.\nIl personaggio di Clara (poi principessa e Fata Confetto nelle varie versioni), nome nella versione originale tedesca, in un secolo di balletto ha cambiato varie volte il nome in Marikhen, Mary e poi Masha in Russia dopo la prima guerra mondiale per motivi patriottici. D'altronde nel racconto originale di Hoffmann, la bambina si chiamava Maria e aveva una bambola di nome Clara (Kl\u00e4rchen)."}
{"id": "1443025", "revid": "729019", "url": "https://it.wikipedia.org/wiki?curid=1443025", "title": "Ferrovia Padova-Bassano", "text": "La ferrovia Padova-Bassano \u00e8 una linea ferroviaria statale che unisce Padova a Bassano del Grappa, passando per il nodo di Camposampiero e Cittadella.\nLa ferrovia \u00e8 gestita da Rete Ferroviaria Italiana che la qualifica come linea complementare. \u00c8 armata con rotaie vignoles a scartamento ferroviario ordinario da . Il tronco Padova-Camposampiero, percorso anche dai treni per Castelfranco Veneto, \u00e8 a doppio binario. L\u2019intera linea da giugno 2020 \u00e8 elettrificata in corrente continua a 3000 volt, e dal 13 dicembre 2020 \u00e8 iniziato il servizio con convogli elettrici.\nStoria.\nLa ferrovia tra Padova e Bassano del Grappa, assieme alla linea Vicenza-Treviso fu una delle \"linee consorziali\" della Societ\u00e0 Veneta. La concessione per la costruzione e l'esercizio delle due linee ferroviarie fu richiesta infatti da un consorzio composto dalle provincie di Padova, Vicenza e Treviso allo scopo di soddisfare la domanda di mobilit\u00e0 presente da lungo tempo tra le popolazioni. Il consorzio si rivolse poi alla Societ\u00e0 Veneta per Imprese e Costruzioni pubbliche (SV) affinch\u00e9 costruisse ed esercisse le due linee per conto delle tre deputazioni provinciali. L'accordo prevedeva la subconcessione alla Societ\u00e0 Veneta per vent'anni. La Societ\u00e0 present\u00f2 un progetto esecutivo per entrambe le linee che fu approvato con Regio Decreto 26 maggio 1875.\nNel progetto della Societ\u00e0 Veneta, la linea tra Bassano del Grappa e Padova si sarebbe incrociata con l'altra linea consorziale nei pressi di Cittadella e si sarebbe inoltrata per Padova passando per la cittadina di Camposampiero. L'accordo tra le province prevedeva che le spese sarebbero state a carico dell'amministrazione padovana nel tratto tra il capoluogo e Cittadella, mentre tra questa citt\u00e0 e Bassano il contributo sarebbe stato diviso con quella vicentina.\nNel febbraio 1874, durante la fase di stesura del progetto, Venezia si mostr\u00f2 interessata ad un eventuale passaggio della Padova\u2013Bassano nei pressi di Castelfranco Veneto, anzich\u00e9 nei pressi di Cittadella, offrendosi disponibile a farsi carico del tronco tra Castelfranco e Camposampiero. Questa variante avrebbe significato la possibilit\u00e0 di collegare successivamente Venezia a Bassano costruendo una breve linea tra la stazione di Venezia Mestre e la quella della cittadina trevigiana. Se fosse stata approvata questa variante, la provincia di Venezia avrebbe alleggerito il carico di spese del consorzio, tuttavia essa pose come condizione la possibilit\u00e0 che la linea fosse costruita dalla Societ\u00e0 per le Ferrovie dell'Alta Italia. In quanto il consorzio si era gi\u00e0 impegnato con la Societ\u00e0 Veneta, esso respinse la proposta e il tracciato della Padova\u2013Bassano pass\u00f2 per Cittadella anzich\u00e9 per Castelfranco. La ferrovia Bassano\u2013Venezia fu costruita solo all'inizio del XX secolo da una societ\u00e0 del gruppo della Veneta.\nLa linea Padova\u2013Bassano fu inaugurata l'11 ottobre 1877.\nNel 1882, la gestione da parte del Consorzio e della Societ\u00e0 Veneta si era dimostrata deficitaria, per cui fu decretato l'esercizio da parte dello Stato, che fu svolto dalla Societ\u00e0 Italiana per le strade ferrate meridionali, dal 1885 nell'ambito della Rete Adriatica. Nel 1896, al termine della concessione ventennale stabilita con il consorzio, lo Stato prorog\u00f2 la concessione alla Societ\u00e0 Veneta che pot\u00e9 riprendere l'esercizio diretto. Dieci anni dopo, lo Stato procedette al riscatto delle \"consorziali\" e quindi la Padova\u2013Bassano pass\u00f2 alle Ferrovie dello Stato.\nCaratteristiche.\n\u00c8 una ferrovia di propriet\u00e0 statale, gestita da RFI in regime di concessione sessantennale, come il resto della rete nazionale. Il gestore classifica la linea ferroviaria tra le complementari.\nIl servizio passeggeri regionale \u00e8 svolto da Trenitalia mediante treni regionali che effettuano tutte le fermate. In certe fasce orarie sono effettuate delle corse sostitutive o integrative con autobus.\nDati tecnici.\nLa ferrovia \u00e8 a semplice binario tra Bassano e Camposampiero e a doppio binario banalizzato tra Camposampiero e Padova, ad eccezione del ponte sul fiume Brenta a binario singolo. L\u2019intera linea \u00e8 elettrificata a 3000 volt in corrente continua dal 29 giugno 2020. A marzo 2018 erano iniziati i lavori di elettrificazione della tratta Bassano del Grappa - Camposampiero; a giugno 2018 \u00e8 stata completata la posa della palificazione; la circolazione \u00e8 stata sospesa (sostituita con autoservizi) per un periodo di tre mesi terminato domenica 9 settembre; a settembre risultavano applicate anche le mensole ma non la linea di contatto elettrico; a giugno 2019 la circolazione dei treni \u00e8 stata nuovamente sospesa e sono ripresi i lavori, proseguiti a luglio col rincalzo del binario e il rinnovo del pietrisco, che sono terminati a settembre 2019 con la riapertura della linea ancora con materiale diesel; l'elettrificazione \u00e8 stata infine attivata in pre-esercizio non commerciale il 29 giugno 2020.\nDal 13 dicembre 2020 i servizi commerciali sono effettuati con materiale rotabile a trazione elettrica.\nL\u2019intera linea \u00e8 attrezzata con il sistema SCMT ed \u00e8 esercita con DCO/SCC con sede a Venezia Mestre.\nLungo la linea si trovano quattro nodi di interscambio:\nMateriale rotabile.\nFino al 2020, il materiale rotabile utilizzato era a trazione Diesel. In prevalenza, venivano impiegate automotrici ALn 668 1200 in doppia trazione. Ad esse si aggiungono ALn 668\u00a03100 in doppia, tripla trazione o quadrupla trazione. Sono state impiegate anche navette composte da locomotori diesel D445 e da cinque o sei carrozze di cui una pilota MDVC TD. Le carrozze intermedie della navetta sono di tipo MDVC.\nA partire dall'attivazione commerciale dell'elettrificazione, i servizi passeggeri sono effettuati con elettrotreni Stadler FLIRT ETR343 di propriet\u00e0 della Regione del Veneto e convogli composti da carrozze MDVC trainati da una locomotiva E.464.\nIl servizio merci \u00e8 inesistente sulla tratta Bassano del Grappa-Camposampiero. Sulla tratta Camposampiero-Padova, invece, confluiscono i convogli merci instradati via Castelfranco e Camposampiero provenienti da Treviso e Vicenza.\nLa linea \u00e8 utilizzata per il transito di treni storici a vapore sia in direzione Trento, solitamente per la ferrovia della Valsugana, sia per le altre ferrovie del Veneto. La stazione di Bassano del Grappa \u00e8 dotata di colonne idrauliche funzionanti che consentono di rifornirle di acqua e carbone."}
{"id": "1443026", "revid": "1013865", "url": "https://it.wikipedia.org/wiki?curid=1443026", "title": "Djelfa", "text": "Djelfa (in arabo \u0627\u0644\u062c\u0644\u0641\u0629) \u00e8 una citt\u00e0 dell'Algeria centrosettentrionale, capoluogo della provincia omonima. Al censimento del 1998 aveva 154.265 abitanti.\nLa citt\u00e0 fu fondata dai francesi nel 1852 come avamposto militare. Si trova sui monti Ouled Nail, a un'altezza di 1.138 m s.l.m., in un punto di collegamento fra gli altopiani del nord e il Sahara a sud. Vi si tengono mercati del bestiame di grande importanza per i pastori semi-nomadismo della regione.\nLa zona di Djelfa \u00e8 rinomata anche per i numerosi siti archeologici con pitture rupestri del Neolitico e monumenti funebri megalitici."}
{"id": "1443028", "revid": "110157", "url": "https://it.wikipedia.org/wiki?curid=1443028", "title": "Vale do Acre", "text": "Vale do Acre \u00e8 una mesoregione dello Stato dell'Acre in Brasile.\nMicroregioni.\n\u00c8 suddivisa in 3 microregioni:"}
{"id": "1443029", "revid": "1418004", "url": "https://it.wikipedia.org/wiki?curid=1443029", "title": "Charles Willeford", "text": "Biografia.\nNato in Arkansas nel gennaio del 1919, Willeford rimane presto orfano e diventa un giovane vagabondo, un hobo. A sedici anni si arruola nei corpi a terra dell'Aeronautica mentendo sull'et\u00e0 e fingendosi diciottenne.\nLa sua carriera militare durer\u00e0 vent'anni e lo porter\u00e0 a combattere nella giungla delle Filippine e nella Seconda guerra mondiale, facendogli guadagnare sul campo numerose onorificenze.\nL'esperienza sotto le armi mostra a Willeford tutte le inquietanti devianze degli esseri umani, su cui si sarebbe basato anni dopo per modellare alcuni protagonisti dei suoi romanzi.\nDopo la guerra Willeford comincia la sua attivit\u00e0 narrativa scrivendo per un'emittente radiofonica una soap opera intitolata \"The Saga of Mary Miller\". Il suo esordio letterario avviene come poeta, nel 1948, quando pubblica la raccolta \"Proletarian Laughter\". Il primo romanzo breve, \"High Priest of California\", esce nel 1953 in formato tascabile.\nCome nel caso di molti grandi scrittori noir, all'inizio della sua carriera Willeford pubblica per piccole case editrici che stampano tascabili pulp.\nLasciato l'esercito, prima di dedicarsi completamente alla scrittura intraprende i mestieri pi\u00f9 disparati, tra cui allenatore di cavalli da corsa, pugile, speaker radiofonico e pittore. Studia arte in Francia e in Per\u00f9 e inglese all'Universit\u00e0 di Miami.\nWilleford diventa famoso per la sua \"quadrilogia di Miami\", una serie di ottimi romanzi noir con protagonista il sergente Hoke Moseley, il cui ultimo capitolo \"Come si muore oggi\", usc\u00ec poche settimane prima della sua morte, avvenuta per attacco cardiaco, all'apice della sua fama di scrittore.\nWilleford dipinge magistralmente una Miami di poliziotti tutti d'un pezzo e criminali psicopatici, una citt\u00e0 succube della criminalit\u00e0 legata all'immigrazione ispanica e vittima della speculazione legata al turismo.\nUna volta il regista Quentin Tarantino dichiar\u00f2: \u00ab\"Pulp Fiction\" non \u00e8 un film noir, io non faccio del neo-noir. Penso che \"Pulp Fiction\" sia molto vicino alla crime fiction di questi ultimi anni, in particolare a Charles Willeford.\u00bb\nWilleford ha scritto, tra le altre cose, \"Nato per uccidere\", ambientato nel mondo semilegale dei combattimenti di galli (da cui Monte Hellman ha tratto il film \"Born to Kill\") e \"Il quadro eretico\", anomala crime-novel il cui protagonista \u00e8 un critico d'arte contemporanea che deve intervistare un misconosciuto artista che in vita ha realizzato solo una cornice vuota."}
{"id": "1443033", "revid": "339392", "url": "https://it.wikipedia.org/wiki?curid=1443033", "title": "Chiesa di Sant'Eustachio ad Acone", "text": ""}
{"id": "1443040", "revid": "287204", "url": "https://it.wikipedia.org/wiki?curid=1443040", "title": "Francesco Vitiello", "text": "Biografia.\nEntrato nel mondo dello spettacolo a 5 anni con la pubblicit\u00e0, debutta, all'et\u00e0 di 15 anni, come attore nella soap opera di Rai 3, \"Un posto al sole\", dove, dal 1996 al 2002 e poi dal 24 febbraio 2006 all'8 aprile 2009, interpreta il ruolo di Diego Giordano. Precedentemente aveva frequentato un corso pomeridiano di teatro e recitato a scuola.\nDopo il debutto televisivo, tra il 1997 e il 1998 lavora in teatro ne \"I veri figli di Filumena M\", \"Corpus Cristi\" e \"Se cantar mi fai d'amore\", tutti per la regia di Enrico Maria Lamanna; nel 2002 recita ne \"Il letto\", regia di Pino L'Abbate, e nel 2004 ne \"La capra\", ancora una volta diretto da E. M. Lamanna. Per la televisione ha lavorato anche nella serie tv di Canale 5 \"Distretto di Polizia 4\" (2003), regia di Monica Vullo e Riccardo Mosca, in cui interpreta il ruolo dell'agente scelto \"Corrado Esposito\".\nSul grande schermo \u00e8 apparso nei film: \"Capo Nord\" (2003), regia di Carlo Luglio, \"Nemici per la pelle\", opera prima di Rossella Drudi, e \"Viva Franconi\", regia di Luca Verdone, entrambi del 2006, e \"Liberarsi - Figli di una rivoluzione minore\" (2008), regia di Salvatore Romano. Nel 2012 torna a \"Un posto al sole\" curando la regia di alcuni episodi.\n\u00c8 tra gli ideatori della serie web \"SOMA - La Serie\".\nDal dicembre 2017 al marzo 2018 e nuovamente dal luglio 2018 torna ad interpretare Diego Giordano nella soap opera \"Un posto al sole\"."}
{"id": "1443042", "revid": "466539", "url": "https://it.wikipedia.org/wiki?curid=1443042", "title": "Kebechet", "text": "Kebechet \u00e8 una divinit\u00e0 egizia appartenente alla religione dell'antico Egitto, dea primordiale di questa mitologia. Il suo nome in geroglifici \u00e8 scritto Qeb-Hwt, ed \u00e8 traslitterato anche in Kebhut, Kebehut, Q\u00e9b\u00e9hout, Kabechet e Kebawet.\nW16-X1-I12*H6:R12\nEra la deificazione del liquido dell'imbalsamazione. Il suo nome significa \"Colei che versa l'acqua fresca\" ed \u00e8 citata nei \"Testi delle piramidi\". Tale liquido era visto come figlia di Anubi, nell'area dove si considerava che Kebechet esisteva, e di conseguenza Kebechet era come sua figlia.\nCome deificazione dell'imbalsamazione, lei era vista come la dea della freschezza e della purificazione attraverso l'acqua. Come tutti i concetti femminili dal sistema del credo d'Ogdoade, Kebechet era descritta come un serpente con un corpo di stelle, o semplicemente come donna con il capo di un serpente, bench\u00e9 in casi rari viene immaginata come uno struzzo, che era rappresentativo di Maat (purezza).\nAccompagnava il sovrano defunto nel viaggio verso l'Oltretomba e lo ristorava quando giungeva nella Duat.\nIl suo culto ebbe breve durata e non acquis\u00ec popolarit\u00e0."}
{"id": "1443046", "revid": "110157", "url": "https://it.wikipedia.org/wiki?curid=1443046", "title": "Microregione di Brasil\u00e9ia", "text": "Brasil\u00e9ia \u00e8 una microregione dello Stato dell'Acre in Brasile, appartenente alla mesoregione di Vale do Acre.\nComuni.\nComprende 4 comuni:"}
{"id": "1443051", "revid": "125677539", "url": "https://it.wikipedia.org/wiki?curid=1443051", "title": "Governo provvisorio della Repubblica di Polonia", "text": "Il Governo Provvisorio della Repubblica di Polonia (in polacco: \"Rz\u0105d Tymczasowy Rzeczypospolitej Polskiej\" o RTRP) fu creato dal \"Consiglio Nazionale di Stato\" nella notte del 31 dicembre 1944.\nSituazione.\nIl Governo Provvisorio della Polona fu creato per prendere il posto del precedente corpo governativo, il Comitato Polacco di Liberazione Nazionale (\"Polski Komitet Wyzwolenia Narodowego\" o PKWN). A causa della sua sede a Lublino, il PKWN era anche noto come \"Comitato di Lublino\". L'istituzione del RTRP fu un passo importante nel rafforzamento del controllo del Partito dei Lavoratori Polacchi e dell'Unione Sovietica in Polonia.\nLa creazione del Governo.\nIl 1\u00ba gennaio 1945 il Comitato Polacco di Liberazione Nazionale divenne il Governo Provvisorio della Repubblica di Polonia. A Londra, il governo in esilio della Polonia protest\u00f2: fu scritta una dichiarazione secondo la quale l'Unione Sovietica aveva \"preso il controllo dei diritti politici sovrani della nazione polacca\". I governi di Winston Churchill e Franklin D. Roosevelt protestarono allo stesso modo, ma non intrapresero alcuna azione al riguardo.\nIl Governo Provvisorio non riconobbe il governo in esilio della Polonia e si autoproclam\u00f2 governo legittimo della Polonia. Inizialmente, il RTRP fu ufficialmente riconosciuto solo dall'URSS. Prima della Conferenza di Jalta, comunque, Josif Stalin port\u00f2 l'attenzione degli Alleati sul fatto che la Polonia era sotto controllo sovietico e che egli intendeva lasciarcela. Al Governo Provvisorio fu assegnato il controllo dei territori polacchi conquistati dall'Armata Rossa durante la sua avanzata verso ovest.\nIl RTRP era presieduto dall'ex Primo Ministro del PKWN Edward Os\u00f3bka-Morawski. I Vice Primi Ministri erano W\u0142adys\u0142aw Gomu\u0142ka del Partito dei Lavoratori Polacchi (PPR, sigla di \"Polska Partia Robotnicza\") e Stanis\u0142aw Janusz del partito Stronnictwo Ludowe. Il Ministro della Difesa era Micha\u0142 Rola-\u017bymierski, mentre quello della Sicurezza era Stanis\u0142aw Radkiewicz.\nIl PPR dichiar\u00f2 che il RTRP avrebbe dovuto essere una coalizione, ma nella pratica i posti chiave erano controllati dal PPR. Il controllo semi-ufficiale del RTRP era esercitato dal generale sovietico Ivan Sierov. Alcuni polacchi comunisti, come W\u0142adys\u0142aw Gomu\u0142ka e Edward Ochab, si opposero all'eccessivo controllo sovietico. Tuttavia, non poterono fare molto per cambiare lo status quo.\nIl 18 gennaio il RTRP cambi\u00f2 sede da Lublino a Varsavia.\nDal 30 gennaio al 2 febbraio i capi del governo dell'Unione Sovietica, del Regno Unito e degli Stati Uniti \u2014 Josif Stalin, Winston Churchill, Franklin D. Roosevelt, rispettivamente \u2014 affrontarono le discussioni preliminari della Conferenza di Jalta a Malta.\nDal 4 febbraio al 12 febbraio i capi di governo degli USA, del Regno Unito e dell'URSS si riunirono alla Conferenza di Jalta in Crimea. Presso Jalta, fu sviluppata la seguente \"Dichiarazione Unita degli Alleati sulla Polonia\":\n\"I tre capi di governo pensano che la frontiera orientale della Polonia dovrebbe seguire la linea Curzon, con digressioni da quest'ultima in alcune regioni di cinque o otto chilometri a favore della Polonia. Riconoscono che la Polonia debba ricevere annessioni di territori da nord ed ovest. Sentono che l'opinione riguardo al nuovo Governo Provvisorio Polacco di Unit\u00e0 Nazionale dovrebbe essere valutata dopo queste annessioni e che la delimitazione finale della frontiera occidentale della Polonia dovrebbe attendere la Conferenza di Pace.\" \nIl 7 febbraio Churchill document\u00f2 la seguente discussione a Jalta:\n\"Quanto presto\", chiese il Presidente, \"sar\u00e0 possibile tenere nuove elezioni?\" \"Entro un mese\" replic\u00f2 Stalin, \"a meno che non avvengano catastrofi al fronte, il che \u00e8 improbabile\". \"Risposi che questo ci avrebbe ovviamente tranquillizzato, e avremmo certamente sostenuto un governo liberamente eletto che avrebbe presieduto alle questioni importanti, ma non dovevamo cercare nulla che potesse guastare le operazioni militari.\" \nA Varsavia il 21 aprile 1955 Polonia, Albania, Bulgaria, Cecoslovacchia, Repubblica Democratica Tedesca, Ungheria, Romania e Unione Sovietica siglarono il Trattato di Varsavia di Amicizia, Cooperazione e Mutua Assistenza, detto semplicemente Trattato di Varsavia. Oltre la fondazione di un'alleanza militare per contrastare la paura del blocco occidentale, questo trattato conferm\u00f2 il cambiamento dei confini polacchi e assegn\u00f2 il controllo della sicurezza interna della Polonia all'URSS.\nIl 23 aprile il diplomatico sovietico Vyacheslav Molotov si trovava a Washington D.C.; il Presidente Harry S. Truman e il Dipartimento di Stato degli Stati Uniti si appellarono a Molotov per un compromesso sulla \"questione polacca\". Nello stesso giorno, il Primo Ministro del RTRP Edward Os\u00f3bka-Morawski annunci\u00f2 in una conferenza stampa:\n\"Abbiamo bisogno di persone che siano d'accordo con la nostra politica estera e con le nostre riforme sociali. Solo un simile governo pu\u00f2 svolgere il proprio lavoro in modo regolare. Abbiamo bisogno della collaborazione di uomini che accettino le decisioni di Jalta, non solo formalmente, ma nella pratica. Stiamo compiendo ogni sforzo possibile per contattare queste persone. Quelli che non vogliamo sono i fascisti... \" \nIl Governo Provvisorio di Unit\u00e0 Nazionale sostituisce il RTRP.\nIl 28 giugno il Governo Provvisorio della Repubblica di Polonia fu trasformato nel Governo Provvisorio di Unit\u00e0 Nazionale (\"Tymczasowy Rz\u0105d Jedno\u015bci Narodowej\"). Questa azione fu promessa da Stalin a Jalta e fu effettuata come gesto di buona volont\u00e0 verso gli Alleati ed il governo in esilio della Polonia."}
{"id": "1443055", "revid": "10836", "url": "https://it.wikipedia.org/wiki?curid=1443055", "title": "Chiesa di Santa Maria ad Acone", "text": ""}
{"id": "1443060", "revid": "339392", "url": "https://it.wikipedia.org/wiki?curid=1443060", "title": "Governo Provvisorio della Polonia", "text": ""}
{"id": "1443066", "revid": "793629", "url": "https://it.wikipedia.org/wiki?curid=1443066", "title": "Provincia di El Bayadh", "text": "La provincia di El Bayadh (in arabo \u0648\u0644\u0627\u064a\u0629 \u0627\u0644\u0628\u064a\u0636) \u00e8 una provincia (\"wilaya\") dell'Algeria. Prende il nome dal suo capoluogo El Bayadh.\nPopolazione.\nLa provincia conta 228.624 abitanti, di cui 115.449 di genere maschile e 113.175 di genere femminile, con un tasso di crescita dal 1998 al 2008 del 3.1%.\nSuddivisione amministrativa.\nLa provincia \u00e8 formata da 8 distretti, a loro volta divisi in 22 comuni."}
{"id": "1443070", "revid": "287204", "url": "https://it.wikipedia.org/wiki?curid=1443070", "title": "El Bayadh", "text": "El Bayadh (in arabo \u0648\u0644\u0627\u064a\u0629 \u0627\u0644\u0628\u064a\u0636) \u00e8 una citt\u00e0 dell'Algeria, capoluogo del distretto omonimo e della provincia omonima. Al censimento del 1998 aveva una popolazione di 59.755 abitanti.\nLa citt\u00e0 si trova a 1350 m s.l.m., sugli altopiani stepposi dell'Atlante. Confina a nord con i comuni di Rogassa e Stitten, a sud con Ain-El-Orak e Krakda, a est con Ghassoul e Stitten e a ovest con El-Mehara e Rogassa.\nLa popolazione della citt\u00e0 \u00e8 costituita soprattutto da berberi sedentari e arabi semi-nomadi."}
{"id": "1443072", "revid": "6923", "url": "https://it.wikipedia.org/wiki?curid=1443072", "title": "Il Vittorioso", "text": "Il Vittorioso \u00e8 stato un periodico a fumetti italiano, distribuito sia in edicola sia nel circuito delle parrocchie e degli oratori e delle scuole cattoliche, sia in abbonamento, e pubblicato dalla Casa editrice AVE, emanazione dell'Azione Cattolica Italiana.\nStoria.\nFondato nel 1937, ospit\u00f2 il debutto di molti dei principali autori di fumetto italiano del XX secolo, tra cui Benito Jacovitti, Claudio Nizzi, Stelio Fenzo e molti altri. Celebre negli anni trenta fu la rivalit\u00e0 con un'altra testata per ragazzi dell'epoca, L'Avventuroso. Durante la Seconda guerra mondiale la distribuzione del giornale fu sospesa per quasi un anno, dalla Presa di Roma da parte dell'esercito tedesco alla Liberazione dell'Urbe (8 settembre 1943 - 4 giugno 1944). Nel dopoguerra, mantenne per un periodo il sottotitolo \"Forte - Lieto - Leale - Generoso\", ovvero le qualit\u00e0 morali che si chiedevano al ragazzo cattolico.\nNel gennaio 1967 (anno XXXI, n. 1 dell'8 gennaio 1967) cambi\u00f2 il proprio nome di testata nel pi\u00f9 breve \"Vitt: il rotocalco dei ragazzi\", e cesser\u00e0 completamente le pubblicazioni nel 1970.\nNel 1994 il quotidiano \"Avvenire\" ha portato in edicola la ristampa di 63 numeri del Vittorioso postbellico."}
{"id": "1443081", "revid": "110157", "url": "https://it.wikipedia.org/wiki?curid=1443081", "title": "Microregione di Rio Branco", "text": "Rio Branco \u00e8 una microregione dello Stato dell'Acre in Brasile, appartenente alla mesoregione di Vale do Acre.\nComuni.\nComprende 7 comuni:"}
{"id": "1443117", "revid": "132266", "url": "https://it.wikipedia.org/wiki?curid=1443117", "title": "Joris August Odilius Ludovicus Vercammen", "text": ""}
{"id": "1443119", "revid": "110157", "url": "https://it.wikipedia.org/wiki?curid=1443119", "title": "Microregione di Sena Madureira", "text": "Sena Madureira \u00e8 una microregione dello Stato dell'Acre in Brasile, appartenente alla mesoregione di Vale do Acre.\nComuni.\nComprende 3 comuni:"}
{"id": "1443153", "revid": "741864", "url": "https://it.wikipedia.org/wiki?curid=1443153", "title": "Sancta Dei Civitas", "text": "Sancta Dei Civitas (in italiano La santa citt\u00e0 di Dio) \u00e8 la sesta enciclica di papa Leone XIII, pubblicata il 3 dicembre 1880.\nIl Papa affronta il tema delle missioni, denuncia le difficolt\u00e0 conosciute dall'attivit\u00e0 missionaria e afferma l'esigenza di promuovere e sostenere l'attivit\u00e0 di tutte le opere di sostegno delle missioni, tra cui Leone XIII segnala: l'Opera della Propagazione della Fede di Pauline Marie Jaricot, della Santa Infanzia di Ges\u00f9 Cristo e delle Scuole d'Oriente.\nUna successiva enciclica dedicata alle missioni \u00e8 la Catholicae Ecclesiae, del 20 novembre 1890."}
{"id": "1443155", "revid": "538762", "url": "https://it.wikipedia.org/wiki?curid=1443155", "title": "Bill Kazmaier", "text": "Powerlifting.\nKazmaier dopo aver giocato a football americano presso l'Universit\u00e0 del Wisconsin dal 1973 al 1974, lascia gli studi e si dedica al power lifting a tempo pieno. Nel 1979, Kazmaier vince il campionato americano power lifting e l'IPF world powerlifting championship, poi rivinto nel 1983. Dotato di un fisico imponente, con un'altezza di 190\u00a0cm per un peso di 150\u00a0kg. Kazmaier \u00e8 stato il primo uomo al mondo a sollevare in panca piana 300\u00a0kg (661 libbre). Il suo record personale nel powerlifting (totale nelle tre prove) in una singola gara \u00e8 di 1.100\u00a0kg (2.425 libbre).\nCarriera nello strongman.\nKazmaier ha vinto il titolo di World's Strongest Man (\"Uomo pi\u00f9 forte del mondo\") per ben tre volte consecutive, 1980, 1981, e 1982; mentre nel 1979 arriv\u00f2 terzo. Dopo queste vittorie, non venne pi\u00f9 invitato per alcuni anni fino a quando nel 1988 venne invitato nuovamente, giungendo secondo alle spalle di J\u00f3n P\u00e1ll Sigmarsson. Nel 1989, alla sua ultima partecipazione si piazz\u00f2 al quarto posto nella competizione. Negli ultimi anni ha fatto da commentatore per la ESPN in occasione delle gare del World's Strongest Man.\nCarriera nel wrestling.\nKazmaier \u00e8 stato anche un wrestler nella federazione World Championship Wrestling nel 1991. Nonostante abbia avuto diverse opportunit\u00e0 per combattere per il titolo dei pesi massimi WCW World Heavyweight Championship contro Lex Luger, non riuscir\u00e0 mai a sconfiggerlo, ha combattuto in coppia con Rick Steiner."}
{"id": "1443165", "revid": "110157", "url": "https://it.wikipedia.org/wiki?curid=1443165", "title": "Vale do Juru\u00e1", "text": "Vale do Juru\u00e1 \u00e8 una mesoregione dello Stato dell'Acre in Brasile.\nMicroregioni.\n\u00c8 suddivisa in due microregioni:"}
{"id": "1443168", "revid": "1543377", "url": "https://it.wikipedia.org/wiki?curid=1443168", "title": "Mossi &amp; Ghisolfi", "text": "Il Gruppo Mossi &amp; Ghisolfi fondato nel 1953 da Vittorio Ghisolfi e dal suocero Domenico Mossi, era una multinazionale italiana che operava nel campo della chimica con sede a Tortona, in Piemonte. Rappresentava la seconda azienda chimica in Italia.\n\u00c8 stato tra i maggiori produttori al mondo nel settore del polietilene tereftalato, meglio noto con l\u2019acronimo di PET, materiale utilizzato e ormai insostituibile nel settore degli imballaggi alimentari. Ha inventato anche il \"Proesa\" per i biocarburanti di seconda generazione.\nStoria.\nGli inizi.\nLa Mossi &amp; Ghisolfi nasce, negli anni '60, come azienda specializzata nella produzione di contenitori in polietilene e poliestere per farmaceutici, detergenti e cosmetici; nei primi anni settanta era gi\u00e0 il primo produttore italiano di imballaggi in plastica, grazie anche ad una \"joint-venture\" stipulata con la Montedison. Negli anni \u201870 la Mossi &amp; Ghisolfi si allea con la Shell per realizzare a Patrica (FR) quello che era, all'epoca, il maggior stabilimento per la produzione di PET in Europa. Gradualmente il cuore dell'attivit\u00e0 dell'azienda si sposta dalla realizzazione dei contenitori in PET alla produzione del polimero.\nNel 1989 acquisisce lo stabilimento chimico di Pallanza, gi\u00e0 della Montefibre, costituendo con altri soci le societ\u00e0 Acetati S.p.A. e, nel 1997, Italpet S.p.A. (poi Italpet Preforme S.p.A. e Europa Preforme S.r.l.), specializzate, la prima nella produzione di acetato di cellulosa, la seconda in quella di contenitori in PET. L'internazionalizzazione della Mossi e Ghisolfi avviene grazie alla dismissione di attivit\u00e0 considerate marginali dai grandi gruppi chimici, nelle quali invece l'azienda di Tortona aveva una forte specializzazione: nel 2000 acquisisce tutte le attivit\u00e0 della Shell nella produzione del PET, ritrovandosi cos\u00ec a gestire stabilimenti anche in Messico e negli Stati Uniti.\nNel 2002 un accordo con la francese Rhodia porta in dote a Mossi &amp; Ghisolfi quattro stabilimenti specializzati nella produzione di PET e poliestere in Brasile. Al 2004 risale, invece, l'acquisizione dalla Mitsubishi della \"Chemtex\",societ\u00e0 con 750 ingegneri, specializzata nella progettazione di impianti chimici e petrolchimici e presente con sedi in Cina ed in India. Proprio quell'anno \u00e8 avviata una forte verticalizzazione dell'intero gruppo in modo da ridurre di almeno il 5% i costi acquisendo direttamente la virgin nafta e producendo direttamente gli intermedi. Un grosso cambiamento destinato ad avere un prodotto finale messo in vendita allo stesso prezzo di quello cinese ma con in pi\u00f9 il prezzo del trasporto.\nIl 29 febbraio 2008 \u00e8 ceduto al colosso statunitense \"Plastipak\" il controllo di Europa Preforme (ex Italpet Preforme) e di Preforme Sud (ex Cobarr), azienda gi\u00e0 leader del gruppo nella produzione di PET.\nIl 31 dicembre 2010 sono definitivamente fermate le produzioni di Acetati, dello stabilimento di Pallanza; l'azienda \u00e8 quindi chiusa in tale data. Negli ultimi anni, il gruppo Mossi &amp; Ghisolfi si dedica alla ricerca scientifica di nuove fonti di energia pulita, scoprendo come ricavare bioetanolo dalla canna comune. Alla scoperta \u00e8 seguito un notevole investimento per finanziare la creazione di un polo per la produzione di questo biocarburante, che ha sede a Crescentino, in provincia di Vercelli.\nLa crisi finanziaria.\nNell'ottobre 2017 la societ\u00e0 ha presentato la richiesta di concordato preventivo per le attivit\u00e0 italiane in seguito alla crisi creata dal maxi investimento nella costruzione dell'impianto in Texas, a Corpus Christi, progettato per essere il pi\u00f9 grande al mondo nella produzione di PET ma i cui costi sono lievitati da uno a oltre 2 miliardi al punto da dover chiedere al tribunale del Delaware il ricorso al \"Chapter 11\", la procedura fallimentare USA.\nLa richiesta di concordato per le attivit\u00e0 italiane \u00e8 accolta dal tribunale di Alessandria, con 171 dipendenti in cassa integrazione per un anno. Due i piani di ristrutturazione del debito in modo da cercare di riequilibrare la situazione finanziaria e individuare nuovi investitori: uno negli Usa dove la societ\u00e0 americana, finita in Chapter 11 per il debito che alla fine del 2016 era di 1,8 miliardi, sar\u00e0 vendut\u00e0 nel 2018 per 1,1 miliardi di dollari, e uno in Italia dove i debiti sono di 500-600 milioni di cui 200 verso le banche.\nNel marzo 2018 \u00e8 spento l'impianto di biocarburante di Crescentino (Vercelli). Nel settembre 2018 Versalis (gruppo Eni) si aggiudica all'asta per 80 milioni di euro dal tribunale di Alessandria il ramo bio di Mossi &amp; Ghisolfi, esattamente Biochemitex, la societ\u00e0 di ingegneria esclusiva per la costruzione di impianti per la produzione di etanolo cellulosico con la tecnologia \"Proesa\", di cui Beta Renewables (societ\u00e0 del gruppo) \u00e8 licenziataria unica.\nIl 13 luglio 2019 il tribunale di Alessandria ha dichiarato il fallimento del gruppo Mossi &amp; Ghisolfi.\nStruttura.\nIl Gruppo Mossi &amp; Ghisolfi \u00e8 stato all'avanguardia mondiale nello sviluppo delle tecnologie che consentono di ottenere biocarburanti e prodotti chimici da variet\u00e0 vegetali non alimentari, tramite la tecnologia PROESA\u2122, risultato di un investimento di cinque anni e di 140 milioni di euro.\nL'azienda \u00e8 stata guidata da Vittorio Ghisolfi, presidente, mentre i figli Guido e Marco hanno ricoperto rispettivamente le cariche di vicepresidente e amministratore delegato.\nIl Gruppo si articolava nelle seguenti \"business unit\": polimeri, ingegneria e R&amp;D, chimica sostenibile ed era presente con i propri impianti produttivi in Italia, Brasile, Messico e Stati Uniti, oltre a due unit\u00e0 di Ricerca e Sviluppo che operavano a Rivalta Scrivia (AL) e a Sharon Center, in Ohio (USA).\nNel mondo si consumano quasi 20 milioni di tonnellate di PET per applicazioni di confezionamento. Il 25% in Cina e circa il 50% in tutta l'Asia. In Italia si consuma circa mezzo milione di tonnellate di PET per applicazioni packaging (bottiglie e altri contenitori), di cui circa il 50% viene riciclato.\nIl Gruppo M&amp;G \u00e8 tra i maggiori tre produttori di PET al mondo, con una capacit\u00e0 produttiva annuale di quasi 1.7 milioni di tonnellate e impianti in Brasile, Messico, USA e Italia. Gli stabilimenti di Suape (Brasile) e Altamira (Messico) sono i due pi\u00f9 grandi ed efficienti impianti del mondo a linea singola e sono basati su tecnologia proprietaria."}
{"id": "1443175", "revid": "110157", "url": "https://it.wikipedia.org/wiki?curid=1443175", "title": "Microregione di Cruzeiro do Sul", "text": "Cruzeiro do Sul \u00e8 una microregione dello Stato dell'Acre in Brasile, appartenente alla mesoregione di Vale do Juru\u00e1.\nComuni.\nComprende 5 comuni:"}
{"id": "1443176", "revid": "767487", "url": "https://it.wikipedia.org/wiki?curid=1443176", "title": "Basta guardarla", "text": "Basta guardarla \u00e8 un film del 1970 diretto da Luciano Salce.\nTrama.\nRichetta, una contadinella ciociara che vive nel paesino di Copparola di Sotto, sta lavorando nei campi quando una lussuosa e antiquata decappottabile nera si ferma a chiedere informazioni: \u00e8 l'auto di Silver Boy artista di avanspettacolo, reclamizzato come \"l'ugola d'oro di Caltagirone\" e \"l'ultimo esponente della canzone melodica\", che con la sua compagnia batte i teatri pi\u00f9 scalcinati della provincia italiana, mettendo in scena uno spettacolo di canzoni e balletti accompagnato da cinque ballerine, la soubrette Marisa do Sol, che si definisce \"spagnola\" di Porta Ticinese e il coreografo gay Danilo.\nLa sera stessa Richetta assiste allo spettacolo, rimanendo fatalmente sedotta dal fascino che il cantante, in abiti argento e capelli impomatati di brillantina, emana cantando il suo intramontabile cavallo di battaglia \"Tre rose\". Richetta, abbandonata la sua vita di contadinella e perpetua del parroco locale, entra a far parte della compagnia come ballerina, con la complicit\u00e0 del coreografo Danilo che l'aiuter\u00e0 a spacciarsi per svedese bionda. Silver Boy, infatti, la nota subito, esclamando entusiasta: \"Questa ragazza ha il ballo nel sangue: basta guardarla!\".\nRichetta verr\u00e0 cos\u00ec ribattezzata Erica dallo stesso Silver Boy e, sorpresi dalla pioggia in aperta campagna durante un caldo pomeriggio estivo, si rifugeranno in un casolare dove lei gli si conceder\u00e0, non senza qualche remora (\"questo non \u00e8 amore, ma febbre dei sensi\").\nMa la soubrette Marisa do Sol trama vendetta e facendo credere a Silver Boy che Richetta lo abbia tradito con Fernando, riesce a farla cacciare dalla compagnia proprio nel momento in cui avrebbe dovuto sostituirla nel momento del \"Coccoroc\u00f2\", duetto tra Silver Boy e la soubrette in cui travestiti da gallo e gallina, interpretano la parte degli animali da cortile in scena.\nMa per Richetta \"Erica\" non tutti i mali vengono per nuocere: viene infatti ingaggiata nella meno scalcinata compagnia di Farfarello e Pola Prima, il primo un comico che affida la propria popolarit\u00e0 a doppi sensi volgarotti e a continui strafalcioni, la seconda una soubrette attempata atteggiata a diva. Farfarello ribattezza nuovamente Richetta, che diviene finalmente Erika Rikk.\nCaduto in disgrazia a causa del suo amore per Richetta, Silver Boy torna a cercare la sua amata, a cui dedica stucchevoli poesie in rima e con cui progetta un radioso avvenire artistico. Ma un nuovo malinteso li porter\u00e0 nuovamente a separarsi.\nRichetta concentra tutte le sue energie nella compagnia di Farfarello ed \u00e8 ormai destinata a diventare la prima donna del variet\u00e0, andando a sostituire l'infortunata Pola Prima che decide di abbandonare le scene, quando il boicottaggio della vendicativa Marisa Do Sol, spinge Richetta a riabbracciare il ferito Silver Boy, e ad abbandonare cos\u00ec il sicuro successo in favore dell'amore.\nProduzione.\nLa parte di Farfarello doveva inizialmente essere interpretata da Ugo Tognazzi, ma avendo Tognazzi rinunciato alla parte, questa fu interpretata da Luciano Salce.\nIl film contribu\u00ec a lanciare l'esordiente attrice Mariangela Melato, proposta a Luciano Salce da Carlo Giuffr\u00e9 per la parte di Marisa do Sol, la spagnola di Milano, al posto di una anonima brasiliana. L'attrice per\u00f2 parve voler ripudiare questo titolo dalla propria carriera, poich\u00e9 non lo inser\u00ec mai nella sua filmografia.\nCome comparsa in questo film, facilmente riconoscibile, vi \u00e8 una giovanissima Loredana Bert\u00e8 agli esordi nel mondo dello spettacolo. La figura dello zio sacerdote di Richetta \u00e8 doppiato da Max Turilli.\nIl film venne girato a Civitavecchia, Formello, Torvaianica e Ostia e per le riprese delle scene furono utilizzati il Teatro sociale di Amelia e il Teatro Brancaccio a Roma per le scene finali.\nColonna sonora.\nLa colonna sonora del film, composta da Franco Pisano, precedentemente per la maggior parte inedita, \u00e8 stata pubblicata integralmente soltanto nel 2014 dalla Beat Records.\nPrecedentemente, infatti, era stato pubblicato solamente il brano omonimo cantato da Edda Dell'Orso, \"Basta guardarla\", in alcune compilation, uscite comunque a diversi anni di distanza dal film: \"Woman In Lounge\" (Cinedelic Records, 2001), \"Music For Beautiful Modern Life (Edited 1)\" (Pioneer, 2002).\nL'edizione prodotta dalla Beat Records, che ha richiesto pi\u00f9 di due anni di lavoro nel reperire tutte le tracce e i diritti d'autore, \u00e8 stata curata da Claudio Fuiano (mastering), con note di copertina di Fabio Babini e artwork di Alessio Iannuzzi, ed \u00e8 stata pubblicata in CD con numero di catalogo BCM9538.\nDistribuzione.\nIl film \u00e8 stato distribuito dalla Interfilm.\nCritica.\n\"Basta guardarla\", considerato oggi un classico della commedia all'italiana e secondo alcuni critici il pi\u00f9 riuscito nel rappresentare l'ambiente dell'avanspettacolo, alla sua uscita fu totalmente ignorato dalla critica italiana che non lo degn\u00f2 di alcuna nota, mentre venne preso in considerazione dai \"Cahiers du cin\u00e9ma\" che lo ritrassero in copertina."}
{"id": "1443178", "revid": "1305772", "url": "https://it.wikipedia.org/wiki?curid=1443178", "title": "Pilbara", "text": "Il Pilbara \u00e8 una delle nove regioni dell'Australia Occidentale, situata nella parte centro-settentrionale dello Stato.\nLa regione \u00e8 molto vasta (oltre una volta e mezza l'Italia), poco popolata e semiarida. \u00c8 conosciuta per gli abitanti aborigeni, la terra di colore rosso, i vasti depositi di minerali; \u00e8 inoltre un importante centro per la biodiversit\u00e0 faunistica.\nGeografia fisica.\nTerritorio.\nLa regione del Pilbara, secondo la definizione del Regional Development Commissions Act 1993, copre un'area di 507.896\u00a0km\u00b2 (comprese le isole), ed ha una popolazione stimata in 61.688 abitanti nel giugno 2018. La maggior parte dei quali risiede nella parte pi\u00f9 occidentale dell'area (vicino alla costa) e nelle piccole citt\u00e0 della regione, che includono Port Hedland, Karratha, Newman, Tom Price e Marble Bar.\nA livello amministrativo, il Pilbara \u00e8 suddiviso in quattro Local Government Areas:\nA livello geografico-ambientale, il Pilbara comprende tre aree territoriali distinte. Il terzo occidentale \u00e8 un'area costiera, che ospita gran parte della popolazione della regione, e molte delle sue attivit\u00e0 economiche ed industriali. Il terzo intermedio \u00e8 un'area di transizione, mentre il terzo pi\u00f9 orientale \u00e8 un'area quasi interamente desertica, ed \u00e8 solo scarsamente popolata da un piccolo numero di australiani aborigeni.\nNella regione sono presenti diversi rilievi montuosi interni di bassa elevazione, che ospitano un certo numero di piccoli centri minerari e famose attrazioni naturalistiche.\nGeologicamente, la regione \u00e8 molto antica: nel cratone Pilbara si ritrovano infatti alcune delle pi\u00f9 antiche rocce di superficie del mondo, compresi gli antichi resti fossilizzati conosciuti come stromatoliti, e rocce granitiche di pi\u00f9 di 3 miliardi di anni.\nClima.\nIl clima del Pilbara \u00e8 di tipo tropicale e compreso tra l'arido ed il semi-arido, con temperature elevate, forte evaporazione e scarse precipitazioni piovose. Durante i mesi estivi la temperatura massima \u00e8 pressoch\u00e9 sempre superiore ai 32 \u00b0C, ma si superano spesso anche i 45 \u00b0C.\nLe temperature invernali raramente scendono al di sotto dei 10 \u00b0C sulla costa, mentre all'interno si pu\u00f2 occasionalmente toccare anche lo 0 \u00b0C.\nLa cittadina di Marble Bar ha registrato per 161 giorni consecutivi una temperatura massima superiore ai 37,8\u00a0\u00b0C (100\u00a0\u00b0F) tra il 31 ottobre 1923 e il 7 aprile 1924.\nIl rischio di inondazioni \u00e8 uno dei principali rischi naturali del Pilbara, con periodi di piogge torrenziali tra novembre e maggio. Come molte altre zone della costa settentrionale australiana, l'area costiera del Pilbara \u00e8 esposta a frequenti cicloni tropicali.\nEconomia.\nL'economia del Pilbara \u00e8 principalmente dominata da industrie minerarie, estrattive e petrolifere. La maggior parte delle ingenti riserve di ferro dell'Australia sono estratte nell'area mineraria della zona di Tom Price e Newman, mentre enormi giacimenti di manganese si trovano a 400\u00a0km a sud di Port Hedland.\nLa regione ha anche uno sviluppato sistema turistico, centrato sulle sue importanti attrazioni naturalistiche, in particolare, il Parco nazionale Karijini, il Parco nazionale Millstream-Chichester ed il Ningaloo Reef, che fanno parte delle Aree protette dell'Australia Occidentale.\nLa sicurezza militare della regione \u00e8 di competenza del \"Pilbara Regiment\", una particolare unit\u00e0 delle Forze Armate Australiane che \u00e8 stata specificatamente organizzata per poter svolgere i pattugliamenti a lungo termine (della durata anche di settimane) che risultano necessari per monitorare le aree pi\u00f9 remote ed inaccessibili del Pilbara orientale."}
{"id": "1443180", "revid": "1305772", "url": "https://it.wikipedia.org/wiki?curid=1443180", "title": "Progressione del record mondiale dei 50 m dorso", "text": "In vasca corta (25 metri) i record del mondo sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1443181", "revid": "767487", "url": "https://it.wikipedia.org/wiki?curid=1443181", "title": "Zona eufotica", "text": "La zona eufotica (o \"zona fotica\"; i termini vengono dal greco e significano \"ben illuminata\") \u00e8 una zona di un dato ecosistema acquatico in cui si ha un livello ottimale di luce solare in entrata, sufficiente a permettere la fotosintesi da parte delle piante e dei batteri fotosintetici.\nCome conseguenza, si ha che la produzione primaria di materia organica derivante dalla fotosintesi supera il consumo di materia organica derivante dalla respirazione."}
{"id": "1443182", "revid": "110157", "url": "https://it.wikipedia.org/wiki?curid=1443182", "title": "Microregione di Tarauac\u00e1", "text": "Tarauac\u00e1 \u00e8 una microregione dello Stato dell'Acre in Brasile, appartenente alla mesoregione di Vale do Juru\u00e1.\nComuni.\nComprende 3 comuni:"}
{"id": "1443183", "revid": "767487", "url": "https://it.wikipedia.org/wiki?curid=1443183", "title": "La via dei babbuini", "text": "La via dei babbuini \u00e8 un film del 1974 diretto da Luigi Magni.\nTrama.\nFiorenza, giovane donna borghese, vive a Roma con il marito Orazio. Il matrimonio dei due \u00e8 gi\u00e0 abbastanza saturo, anche se non esteriormente sfasciato: tale situazione dipende tanto dalla voluta mancanza dei figli, quanto da elementi psicologici e sociali che i due coniugi percepiscono inconsciamente e diversamente.\nFiorenza, accorsa a Massaua per assistere il padre, vecchio colonialista da lei neppure conosciuto, lo vede morire e seppellire. Rimasta sola, non ritorna in patria ma si lascia guidare dallo stravagante Getulio alla scoperta del mistero africano. Orazio, uomo colto ma affetto da infantilismo cronico, raggiunge la moglie e cerca di strapparla al continente che la sta quasi plagiando. Ma Fiorenza, dopo la tragica morte di Getulio, si avvia verso la savana seguendo la via dei babbuini che, a differenza degli uomini, tornano nella foresta ove si trova il segreto della loro genuina natura.\nProduzione.\nPer la parte di Fiorenza venne ingaggiata inizialmente Mariangela Melato in seguito sostituita da Manuela Kustermann; dopo tre settimane di riprese in Africa, per\u00f2, Kustermann non venne ritenuta pi\u00f9 idonea per il ruolo, venendo poi sostituita da Catherine Spaak. Ci\u00f2 fece scaturire una polemica, denominata \"caso Kustermann\", e una protesta da parte della Societ\u00e0 attori italiani:\nPer il ruolo di Getulio si pens\u00f2 inizialmente a Nino Manfredi.\nLe riprese si svolsero in Eritrea, tra cui a Massaua e a Cheren, e in Etiopia: qui vennero girate delle scene vicino al fiume Awash. La troupe lavor\u00f2 in Africa per oltre quattro mesi. Alcune riprese delle sequenze iniziali si svolsero invece a Venezia, mentre gli interni dell'abitazione di Fiorenza e Orazio nella cosiddetta \"villa dell'Olgiata\" a Roma.\nGiorgio Basile oper\u00f2 in qualit\u00e0 di aiuto regista, e Mario Garriba di assistente alla regia. All'effettista Carlo Rambaldi fu affidato il compito della creazione del coccodrillo elettromeccanico a grandezza naturale, capace di camminare, immergersi nell'acqua e nuotarvi e aprire gli occhi.\nColonna sonora.\nLa colonna sonora \u00e8 scritta e diretta da Armando Trovajoli; il tema musicale \u00e8 basato sulla musica che lo stesso autore compose nel 1960 per \"Questo amore ai confini del mondo\". La canzone \"Violino tzigano\", di Bixio Cherubini e Cesare Andrea Bixio, \u00e8 la versione eseguita da Fernando Orlandis, con orchestra diretta da Pippo Barzizza, incisa nel 1935.\nDistribuzione.\nVenne distribuito a partire dal 27 settembre 1974."}
{"id": "1443184", "revid": "767487", "url": "https://it.wikipedia.org/wiki?curid=1443184", "title": "Provincia di El Oued", "text": "La provincia di El Oued (in arabo \u0648\u0644\u0627\u064a\u0629 \u0627\u0644\u0648\u0627\u062f\u064a) \u00e8 una provincia (\"wilaya\") dell'Algeria. Prende il nome dal suo capoluogo El Oued. Altre citt\u00e0 importanti della provincia sono Guemar, Debila e Robbah.\nPopolazione.\nLa provincia conta 647.548 abitanti, di cui 329.604 di genere maschile e 317.944 di genere femminile, con un tasso di crescita dal 1998 al 2008 del 2.6%.\nSuddivisione amministrativa.\nQuesta provincia \u00e8 formata da 12 distretti, a loro volta divisi in 30 comuni."}
{"id": "1443191", "revid": "122921480", "url": "https://it.wikipedia.org/wiki?curid=1443191", "title": "Diuturnum Illud", "text": "La Diuturnum Illud \u00e8 la settima enciclica di papa Leone XIII, scritta il 29 giugno 1881.\nPanoramica introduttiva.\nIl Papa affronta queste tematiche:\nIn particolare, il Pontefice sostiene che la Chiesa non fa preferenza di regime politico, purch\u00e9 esso rispetti il diritto di Dio. Attraverso la modalit\u00e0 dell'elezione democratica non si d\u00e0 la potest\u00e0 (che viene solo da Dio), ma si stabilisce soltanto chi debba essere a gestirlo, chi debba tenerlo.\nSintesi del contenuto.\nIspirandosi alla patristica e alle epistole paoline, l'enciclica deriva la \"potest\u00e0 dei reggitori civili\" e l'autorit\u00e0 episcopale dalla medesima fonte, identificata con Dio creatore. L'obbligo di obbedienza alle leggi umane \u00e8 legittimato e rinforzato da un dovere morale nei confronti di Dio, che esige tale ossequio. Pur rinnegando una visione contrattualistica dello Stato, si intravede la concezione di un primato del bene comune e del potere pubblico che lo persegue, affermando: \"la potest\u00e0 dei reggitori civili, essendo quasi una comunicazione della potest\u00e0 divina, acquista di continuo, per questo stesso motivo, una dignit\u00e0 maggiore della umana\".\nTutto ci\u00f2 \u00e8 vero a patto che chi esercita il potere (il principe) adegui parole ed opere all'ordine divino e naturale della creazione, e le leggi risultanti non violino \"la legge di natura e la volont\u00e0 di Dio\".\nL'enciclica riafferma il principio della libert\u00e0 di coscienza, o meglio della nullit\u00e0 di un potere politico ingiusto, di cui si afferma: \nSe la legge umana non \u00e8 pi\u00f9 conforme al diritto naturale e divino, \"\u00e8 ugualmente iniquo tanto comandare ci\u00f2, quanto eseguirlo\". Propriamente, non si tratterebbe di una libera scelta, ma di un obbligo di disobbedienza pacifica, riassunto nell'evangelico Date a Cesare quello che \u00e8 di Cesare. L'enciclica fornisce un esempio in ambito civile, ed uno in ambito militare:\nSebbene l'esempio storico della non-violenza del soldato cristiano sia probabilmente meno ricco di riscontri, si afferma che il fondamento primo dell'autorit\u00e0 umana \u00e8 divina, cos\u00ec come il fine da perseguire. Ponendo in secondo piano il consenso popolare elettivo, essa si estende agevolmente dall'ambito civile a quello militare, che \u00e8 estraneo al principio di maggioranza."}
{"id": "1443196", "revid": "767487", "url": "https://it.wikipedia.org/wiki?curid=1443196", "title": "La Promesse", "text": "La Promesse \u00e8 un film del 1996 scritto e diretto da Jean-Pierre e Luc Dardenne. Il film denuncia la piaga dello sfruttamento degli immigrati clandestini in Europa.\nPresentato alla Quinzaine des R\u00e9alisateurs al 49\u00ba Festival di Cannes, ha vinto l'Espiga de oro per il miglior film alla Semana Internacional de Cine de Valladolid.\nTrama.\nRoger, un affarista senza scrupoli che vive a Seraing, cittadina industriale nei pressi di Liegi, \u00e8 coinvolto nello sfruttamento degli immigrati clandestini: li protegge dalla legge e in cambio impone condizioni di lavoro disumane. Roger \u00e8 aiutato nelle sue attivit\u00e0 illecite dal figlio Igor, 15 anni, apprendista meccanico. Igor \u00e8 perfettamente consapevole degli intrallazzi del padre, al quale resta fedele e devoto nonostante subisca le sue reazioni violente.\nQuesta sorta di equilibrio si spezza quando un giorno uno dei lavoranti di Roger, Hamidou, cade da una impalcatura ed \u00e8 in fin di vita. Igor vorrebbe prestargli soccorso, ma il padre glielo impedisce per non avere guai con la legge. Prima di morire, Hamidou si fa promettere da Igor che si prender\u00e0 cura di sua moglie Assita.\nMentre Roger fa di tutto per tenere nascosta la morte di Hamidou, Igor, per mantenere la promessa e occuparsi di Assita senza che il padre venga a saperlo, \u00e8 costretto a mentire tanto a Roger quanto alla vedova, che non sa di esserlo. Ben presto Igor dovr\u00e0 prendere coscienza della necessit\u00e0 di ribellarsi al padre e di denunciarne i crimini, per difendere un intero mondo di emarginati, vittime dello sfruttamento e dell'illegalit\u00e0."}
{"id": "1443202", "revid": "88740", "url": "https://it.wikipedia.org/wiki?curid=1443202", "title": "El Oued", "text": "El Oued o El Wadi \u00e8 una citt\u00e0 dell'Algeria, capoluogo della provincia omonima. La popolazione della citt\u00e0 era di circa 139.000 abitanti al censimento del 1998.\nIl nome \"El Oued\" (in arabo \u0627\u0644\u0648\u0627\u062f) significa \"il fiume\", poich\u00e9 la citt\u00e0 sorge su un'oasi alimentata da un fiume sotterraneo.\nEl Oued \u00e8 sede di un importante mercato. Altre attivit\u00e0 economiche della citt\u00e0 sono la coltivazioni di datteri e la produzione di mattoni edili."}
{"id": "1443208", "revid": "1632387", "url": "https://it.wikipedia.org/wiki?curid=1443208", "title": "Carl Thomas Mozart", "text": "Fu il secondo dei sei figli di Wolfgang Amadeus Mozart e della moglie Constanze Weber, dei quali solo lui e l'ultimogenito Franz Xaver sopravvissero fino all'et\u00e0 adulta.\nBiografia.\nDopo la prematura morte dell'illustre genitore venne affidato, bambino di sette anni, a Johann Michael Puchberg, commerciante di articoli per la casa all'ingrosso, compagno di massoneria di Wolfgang Amadeus Mozart e amico di Joseph Haydn.\nInviato a Praga, venne affidato per gli studi ginnasiali al professor Franz Niemeczek, docente, filosofo, storico e critico musicale, nonch\u00e9 biografo del padre; non li concluse, preferendo le lezioni di pianoforte del vecchio amico paterno Franz Xaver Du\u0161ek.\nLa madre, vedendolo tentennare negli studi ed appassionarsi alla musica, dato che aveva destinato alla carriera musicale soltanto il figlio minore Franz Xaver, a cui aveva appositamente aggiunto i nomi di Wolfgang Amadeus, nel 1797 lo invi\u00f2 nella penisola italiana, a Livorno, a iniziare il suo apprendistato presso una ditta commerciale. Tempo dopo, Carl Mozart apr\u00ec, sempre a Livorno, un negozio di pianoforti, che ebbe scarsa fortuna.\nSi trasfer\u00ec allora nella Milano napoleonica, ove dal 1805, su raccomandazione di Joseph Haydn, riprese a studiare musica, questa volta con l'emiliano Bonifazio Asioli.\nNel 1810, conscio di non poter vivere di musica, abbandon\u00f2 di sua spontanea volont\u00e0 gli studi musicali, peraltro dignitosi, limitandosi in seguito a fare unicamente l'insegnante di pianoforte, di cui divenne comunque uno stimato e dignitoso didatta, per diventare traduttore, e successivamente contabile e ufficiale della contabilit\u00e0, in quello che, caduto Napoleone e ritornato il dominio austriaco, divenne l'\"Imperiale Regio Istituto di Contabilit\u00e0 Lombarda\".\nCustode appassionato della memoria del padre, durante tutta la sua vita partecip\u00f2 con frequenza a rappresentazioni di sue opere, a celebrazioni e concerti in suo onore e ad inaugurazioni di monumenti mozartiani.\nFrequentando il salotto musicale di un colonnello imperiale, Giovanni Casella, e dando lezioni di pianoforte a sua figlia Costanza, Carl Mozart intrecci\u00f2 con la moglie del colonnello una relazione che, il 27 dicembre 1823, lo rese padre di una bambina, chiamata Constanza, come sua sorella minore Theresa Constanza, anch'ella nata il 27 dicembre e morta a pochi mesi di vita. L'unica nipote di Wolfgang Amadeus Mozart, anch'ella avviata al pianoforte, visse poco meno di dieci anni: mor\u00ec, probabilmente di vaiolo, il 15 marzo 1833. Si evince da una lettera dello stesso Carl che la scomparsa della bambina aveva gettato lui e l'anziana madre (nonna della piccola) in profonda disperazione e tristezza, condizione da cui non si ripresero pi\u00f9[4][5][6][7][8].\nDi carattere schivo e modesto, Carl Mozart attravers\u00f2 i tumulti popolari, politici e militari della Milano della prima met\u00e0 del XIX secolo sempre concentrandosi sul lavoro d'ufficio, estraniandosi da qualsiasi possibile parteggiamento, fino alla pensione ottenuta nel 1850.\nNel 1853, pensionato e in et\u00e0 avanzata, acquist\u00f2 una casa di villeggiatura a Caversaccio, in provincia di Como, per l'amenit\u00e0 del luogo e la salubrit\u00e0 delle acque delle vicine terme svizzere di Stabio, curative per la sua gotta. Scapolo, lasci\u00f2 questa casa in eredit\u00e0 al domestico Giuseppe Del Signore e, soltanto dopo la morte di quest'ultimo, al comune di Caversaccio, affinch\u00e9 ne facesse l'abitazione o del coadiutore parrocchiale o del medico comunale. La via dove la casa \u00e8 situata si chiama ora \"via Carlo Mozart\" e sul muro esterno \u00e8 visibile una targa che ricorda la sua presenza. In municipio si conserva una copia del suo testamento, redatto a Milano.\nCarl Mozart fu trovato morto la mattina del 31 ottobre 1858 nella sua casa di Milano. Tra le mani teneva un portaritratto d'oro contenente un ritratto del celebre padre. La sua scomparsa segn\u00f2 la fine della stirpe dei Mozart. Consapevole di questo, non se ne era preoccupato, dicendo che comunque i figli non ereditano il talento dei padri.\nLa sua salma, riposta nel cimitero della Mojazza, successivamente soppresso, \u00e8 andata dispersa durante la confusa traslazione delle ossa al nuovo Cimitero Monumentale, ma sulla parete destra esterna dell'ossario centrale, nel predetto Monumentale, l'Associazione degli Austriaci di Milano, nel centenario della sua morte, ha fatto scolpire una scritta-cenotafio color oro che tuttora lo ricorda.\nCuriosit\u00e0.\nCarl Mozart \u00e8 stato interpretato da Milan Demjanenko nel film \"Amadeus\", di Milo\u0161 Forman, del 1984.\nUn passo del testamento di Carl Mozart recita: \"Raccomando premurosamente al detto Sig. Wagner, mio esecutore testamentario, come altres\u00ec alle persone di mia Casa, di sorvegliare affinch\u00e9 il mio cadavere, apposta liberamente non chiuso nella stanza, sia fatto rimanere nella mia abitazione per tutto il tempo consentito dai regolamenti e non gli venga data sepoltura prima dei manifestatisi segni evidenti della seguita indubbia morte\" Queste parole, data la diffusa opinione che la sepoltura di Wolfgang Amadeus Mozart avvenne affrettatamente, hanno fatto nascere un atroce quanto improbabile dubbio circa una sua avvenuta sepoltura da svenuto ancora vivo, e un terrore del figlio in merito; partendo da questo tema, il giornalista e scrittore Andrea Ganugi ha costruito un romanzo dal titolo \"Lo stano caso del dottor Regazzoni - Romanzo indagine per pianoforte e orchestra tra Velate e Caversaccio\", per Pietro Macchione Editore, pubblicato nel 2016."}
{"id": "1443210", "revid": "298055", "url": "https://it.wikipedia.org/wiki?curid=1443210", "title": "Herbert Garrison", "text": ""}
{"id": "1443213", "revid": "110157", "url": "https://it.wikipedia.org/wiki?curid=1443213", "title": "Campionato mondiale di baseball 1998", "text": "Il XXXIII Campionato mondiale di baseball si tenne tra il 21 luglio e il 2 agosto 1998 in Italia, nelle sedi di Bologna, Firenze, Grosseto, Milano, Messina, Modena, Nettuno, Palermo, Parma, Rimini e Vicenza.\nFu vinto da per la ventunesima volta e registr\u00f2 il miglior risultato di sempre per l', semifinalista e quarta assoluta alla fine della competizione.\nRisultati.\nPrimo turno.\nGruppo A.\nG : giocate, V : vinte, P : perse, PF : punti fatti, PS : punti subiti, % : percentuale di vittoria.\nGruppo B.\nG : giocate, V : vinte, P : perse, PF : punti fatti, PS : punti subiti, % : percentuale di vittoria."}
{"id": "1443219", "revid": "729019", "url": "https://it.wikipedia.org/wiki?curid=1443219", "title": "Napoleone della Torre", "text": "Biografia.\nNapoleone nacque da Pagano I della Torre, che fu capo della \"Credenza di Sant'Ambrogio\" a Milano fino alla sua morte nel 1241. Della sua vita non si sa nulla fino al 1260, anno in cui diviene podest\u00e0 di Piacenza. Durante questo periodo, la Signoria di Milano veniva retta successivamente dai suoi cugini, Martino e Filippo della Torre, figli di Iacopo della Torre. Gi\u00e0 in questo periodo \u00e8 attivo nella politica della citt\u00e0 di milano , infatti pose anche lui la firma nel 1265 per il trattato di alleanza con Carlo I d'Angi\u00f2.\nSignore di Milano.\nDopo la morte del cugino Filippo, avvenuta nel dicembre dello stesso anno, Napoleone sal\u00ec al potere succedendogli nel governo di Milano, nella carica di anziano del Popolo di Milano, e contemporaneamente in quella di podest\u00e0 di Como, Novara, Bergamo e Lodi. Napoleone prosegu\u00ec la linea politica tracciata dal predecessore, parteggiando sempre per i guelfi e favorendo le imprese di Carlo I d'Angi\u00f2. La vittoria angioina nella Battaglia di Benevento del 26 febbraio 1266 contro i ghibellini del re Manfredi, segn\u00f2 il trionfo del partito guelfo nell'Italia Settentrionale e Italia Centrale e la fine del dominio degli Hohenstaufen sul Regno di Sicilia. Mentre Napoleone regnava a Milano, suo fratello Raimondo, vescovo di Como, aveva ricevuto dalla Lega guelfa il diritto di designare i podest\u00e0 di Mantova e di Ferrara tra i propri familiari, fatto che consolid\u00f2 ancora di pi\u00f9 il potere dei Della Torre in Italia. Il Fratello francesco aveva la signoria del Seprio, mentre Paganino quella di Vercelli, anche se di breve durata in quanto venne ucciso e poi vendicato da Napoleone.\nNel frattempo, l'ex re di Sicilia Corradino aveva intenzione di scendere in Italia e riappropriarsi del Regno strappato allo zio Manfredi. Il timore di una ripresa del potere ghibellino spinse il 4 aprile 1267 i rappresentanti e i signori delle citt\u00e0 guelfe ad incontrarsi a Milano per rinnovare la Lega guelfa e ne affidarono il comando a Napoleone, al fratello Raimondo e a Guglielmo VII degli Aleramici, marchese del Monferrato. Tuttavia Napoleone, anche al comando dell'esercito guelfo, tenne in questa occasione un atteggiamento ambiguo, senza mai attaccare con efficacia Corradino, il quale si era nel frattempo insediato a Pavia alla fine del gennaio 1268, forse per contrasti con il papa Clemente IV. Dopo la sconfitta di Corradino nella Battaglia di Tagliacozzo del 23 agosto 1268, Carlo d'Angi\u00f2 era intenzionato a estendere il proprio dominio su tutto il nord Italia e richiese alle citt\u00e0 guelfe di convocare un'assemblea a Cremona, nel corso della quale sarebbe stata riconosciuta la sua signoria, ma le citt\u00e0 partecipanti, sostenute principalmente da Napoleone, dichiararono di non essere disposte a riconoscere la sua autorit\u00e0; per questo motivo la vendetta dell'angioino si scagli\u00f2 principalmente contro i Della Torre e infatti sostenne molte ribellioni ai danni di quest'ultimi e il loro dominio. \"Napo\" fu quindi obbligato ad aumentare la tassazione anche perch\u00e9 si stava prodigando alla costruzione di opere di pubblica utilit\u00e0 come la pulizia e la lastricatura delle strade cittadine e il completamento del Naviglio da Abbiategrasso a Milano, terminato nel 1271. In questo stesso anno riprese il dominio su Novara e stipul\u00f2 un trattato di pace con Brescia.\nNe seguirono innumerevoli rivolte: prima Brescia e poi Lodi abbandonarono la Lega guelfa e passarono ai ghibellini, quest'ultima venne per\u00f2 riconquistata da Napoleone. Dopo Lodi si rivolt\u00f2 anche Como e perfino a Milano iniziavano a nascere opposizioni a causa dei continui e ingenti tribuni richiesti da Napo. Successivamente, anche Crema, Cremona e Novara insorsero e a questo punto il potere dei Della Torre inizi\u00f2 a vacillare. Nel 1272 venne indetto un nuovo consiglio degli ottocento dove finalmente il Della Torre venne riconosciuto come signore di Milano e quindi riconosciuta la Signoria.\nNel 1269 il fratello Raimondo venne catturato da Corrado Venosta Von Matsch, feudatario del Castello di Boffalora in Valchiavenna, ed esposto in una gabbia al pubblico ludibrio a Sondalo in Valtellina. Venne poi liberato dalle milizie di Napoleone che distrussero il castello il 25 settembre 1273.\nRibellione di Lodi.\nNell'estate dello stesso anno, in seguito alla ribellione di Lodi fomentata dalla famiglia Overnaghi, Napo radun\u00f2 un esercito dalle citt\u00e0 di Milano, Vercelli, Novara, Como e Bergamo. Il 25 luglio il Carroccio usc\u00ec fuori citt\u00e0 ma al 18 agosto le truppe erano ancora accampate attorno a San Giuliano, il 20 a Calvenzano e finalmente il 27 davanti alle mura della citt\u00e0 di cui saccheggiarono le campagne circostanti. Si costru\u00ec un castello o una torre d'assedio per attaccare la citt\u00e0 ma dopo sei giorni l'esercito si ritir\u00f2 verso Milano. Il motivo di tale lentezza, secondo il Giulini, \u00e8 da attribuirsi alla volont\u00e0 di Napo di riprendere la citt\u00e0 con la diplomazia piuttosto che con le armi per evitare di apparire come un tiranno agli occhi del popolo.\nIl 19 aprile del 1270 l'esercito milanese mosse nuovamente alla volta di Lodi e nei giorni seguenti furono catturati alcuni piccoli borghi attorno alla citt\u00e0 e saccheggiate le campagne tuttavia non fu dato l'assalto alla citt\u00e0. La famiglia lodigiana dei Sommariva, esule dalla sua citt\u00e0, si accordo con Napo tramite Raimondo della Torre, vescovo di Como: in cambio della pace e del libero commercio tra le due citt\u00e0 si sarebbe impegnata a far sollevare i suoi sostenitori al fine di cacciare il podest\u00e0 Alberto Catasco e Buoso da Dovera e avrebbe permesso a Napo di nominare un vicario a sua scelta. Il 4 luglio la citt\u00e0 cadde nelle mani dei Della Torre e Napo vi entr\u00f2 acclamato dal popolo. Tuttavia, mentre il Torriani era a mensa, i sostenitori degli Overnaghi guidati da Succio Vistarini attaccarono a sorpresa quelli dei Sommariva riuscendo quasi a cacciarli dalla citt\u00e0. Napo abbandon\u00f2 il pranzo e radunati i suoi mosse contro gli Overnaghi riuscendo a sconfiggerli e uccidendo Francesco Vistarini, figlio di Succio. Lo stesso Succio insieme al figlio Antonio decise allora di arrendersi presentandosi nel palazzo dei Torriani; i due furono inviati come prigionieri a Milano. Come era consuetudine, i palazzi degli Overnaghi e dei Vistarini furono saccheggiati e grazie all'arrivo di altri tremila soldati milanesi accampati fuori citt\u00e0, Lodi fu interamente catturata.\nSuccessivamente Napo ordin\u00f2 la realizzazione dei castelli di Porta Milano e Porta Regina per migliorare le difese della citt\u00e0.\nNel 1273 venne eletto re dei Romani Rodolfo d\u2019Asburgo e \"Napo\" gli si avvicin\u00f2 per riequilibrare il perduto appoggio di Carlo I d'Angi\u00f2, ricevendone il vicariato imperiale nel 1274. Intanto anche Ottone Visconti, arcivescovo di Milano dal 1262 senza aver mai potuto prendere possesso della sede per l'opposizione dei Della Torre, divenuto il punto di riferimento delle famiglie nobili di Milano, dell'Alto Milanese e del Locarnese, con il loro appoggio mosse guerra ai Della Torre.\nSconfitta e morte.\nLe truppe dei Torriani, capeggiate da \"Napo\", inflissero una pesante sconfitta a quelle di Ottone Visconti nella Battaglia della Guazzera vicino Ranco, nei pressi del Lago Maggiore, nel 1276. Successivamente Ottone contrattacc\u00f2 e occup\u00f2 Lecco e Civate, arrivando nottetempo a Desio e nella successiva battaglia attacc\u00f2 \"Napo\" e i suoi familiari: Francesco della Torre, fratello di \"Napo\", venne ucciso, mentre \"Napo\" stesso e suo nipote Guido, figlio di Francesco, furono catturati e successivamente condotti e imprigionati a Castel Baradello a Como. Ottone entr\u00f2 trionfalmente in Milano, instaurando nella citt\u00e0 il dominio dei Visconti. La vittoria fu garantita dalle alleanze che il Visconti aveva fatto con Asti, Torino, Aosta, Vercelli e il marchese di Monferrato. Napo, rinchiuso in una gabbia di ferro appesa alle mura esterne del Castello, sub\u00ec diciotto mesi di patimenti prima di morire di stenti il 16 agosto 1278. Secondo la tradizione i resti mortali di Napo vennero sepolti nella Cappella di San Nicol\u00f2 di Castel Baradello a Como.\nDiscendenza.\nNapoleone spos\u00f2 probabilmente Margherita Del Balzo ed ebbero cinque figli:"}
{"id": "1443224", "revid": "599013", "url": "https://it.wikipedia.org/wiki?curid=1443224", "title": "S\u00e9bastien Gimbert", "text": "Carriera.\nNel 1994 ha partecipato al campionato Europeo Velocit\u00e0, in classe 125 e alla guida di una Yamaha, classificandosi al 31\u00ba posto. Nel 1996 e nel 1997 si aggiudica due titoli nazionali francesi di velocit\u00e0 in classe 250.\nHa esordito nei gran premi del motomondiale nel 1996 nel gran premio di casa, rimasto unica partecipazione dell'anno, esattamente come l'anno successivo, in entrambi i casi nella classe 250 con la Honda. Nel 1998 ha partecipato a 10 gran premi della classe 500 e nella stagione 1999 ha gareggiato nuovamente in classe 500 restando sempre fedele alla stessa casa. Nel 2000 ha partecipato a 4 gran premi nella classe 500 con la Honda e a 12 nella classe 250 con la TSR-Honda. Nel 1996 non ottiene punti; nel 1997 si classifica 32\u00ba, nel 1998 21\u00ba, nel 1999 19\u00ba, nel 2000 22\u00ba in entrambe le classi sopracitate.\nMaggior fortuna ha avuto nelle competizioni motociclistiche di durata, vincendo due edizione del Bol d'Or nel 2002 e 2003 a bordo di una Suzuki. Nelle stagioni successive si \u00e8 dedicato anche alle competizioni della Superbike in sella ad una Yamaha. Nel 2009 si \u00e8 aggiudicato un terzo titolo nazionale francese, questa volta nella categoria Superbike in sella ad una BMW. Nel 2013 disputa quattro gare nel campionato Italiano Superbike con una BMW S1000RR del Thevent Racing Team. Conquista ventuquattro punti ed il diciassettesimo posto in classifica."}
{"id": "1443225", "revid": "92920", "url": "https://it.wikipedia.org/wiki?curid=1443225", "title": "Disequazione con il valore assoluto", "text": "In matematica una disequazione con valore assoluto \u00e8 una disequazione del tipo formula_1, dove:\nCaso particolare: formula_4 funzione costante.\nConsideriamo prima di tutto il caso in cui formula_5 . Si ha pertanto formula_6.\nLe disequazioni di questo tipo si possono risolvere in maniera meccanica a seconda del valore di formula_7, sfruttando il fatto che il valore assoluto di un numero \u00e8 sempre maggiore o uguale a formula_8.\nk &gt; 0.\nIn questo caso ci si riporta a disequazioni senza valore assoluto:\nCaso generale.\nIn questo caso sia a primo membro che al secondo ci sono due funzioni di formula_39, e il metodo risolutivo dipende dal segno di disuguaglianza presente tra di esse.\n|f(x)| &lt; g(x).\nLa disequazione \u00e8 equivalente a formula_40\no, in alternativa, a formula_41\n|f(x)| \u2264 g(x).\nLa disequazione \u00e8 equivalente a formula_42\no, in alternativa, a formula_43\n|f(x)| &gt; g(x).\nLa disequazione \u00e8 equivalente a formula_44\no, in alternativa, a formula_45\n|f(x)| \u2265 g(x).\nLa disequazione \u00e8 equivalente a formula_46\no, in alternativa, a formula_47\nPresenza di pi\u00f9 valori assoluti.\nformula_48\nNel caso siano presenti due o pi\u00f9 valori assoluti \u00e8 necessario aprire i valori assoluti secondo la definizione:\nQuindi nell'esercizio proposto i due valori assoluti diventano:\ne \nformula_51\nSi individuano pertanto gli intervalli dell'asse reale in cui gli argomenti dei valori assoluti mantengono il loro segno. In questo caso ci sono tre intervalli e in tali intervalli i valori assoluti vengono aperti:\nformula_52\nLe soluzioni dei tre sistemi vanno unite nell'insieme di soluzione della disequazione data in partenza."}
{"id": "1443226", "revid": "741864", "url": "https://it.wikipedia.org/wiki?curid=1443226", "title": "Licet Multa", "text": "Licet Multa \u00e8 l'ottava enciclica di papa Leone XIII, scritta il 3 agosto 1881.\nIl Papa, scrivendo al primate del Belgio, l'arcivescovo di Malines, affronta la situazione della Chiesa in terra di Belgio, esorta ed applaude per l'opera di educazione dei giovani."}
{"id": "1443227", "revid": "2730", "url": "https://it.wikipedia.org/wiki?curid=1443227", "title": "Hellzapoppin", "text": ""}
{"id": "1443233", "revid": "17454", "url": "https://it.wikipedia.org/wiki?curid=1443233", "title": "Budokan", "text": ""}
{"id": "1443236", "revid": "729019", "url": "https://it.wikipedia.org/wiki?curid=1443236", "title": "Etsi Nos", "text": "Etsi nos \u00e8 la nona enciclica di papa Leone XIII, scritta il 15 febbraio 1882.\nContenuto.\nIl Pontefice scrive ai vescovi italiani: sulla necessit\u00e0 di difendere l'opera del Papato nella storia italiana; sull'iniquit\u00e0 delle nuove leggi italiane che offendono e combattono la Chiesa e la Fede; sulle colpe della massoneria."}
{"id": "1443241", "revid": "119803662", "url": "https://it.wikipedia.org/wiki?curid=1443241", "title": "Fugging", "text": "Fugging (pronuncia tedesca ), fino al 2021 \"Fucking\", \u00e8 una frazione del comune austriaco di Tarsdorf, nella regione occidentale dell'Alta Austria chiamata Innviertel. \u00c8 situata a 32 chilometri da Salisburgo e a 4,5\u00a0km dalla linea di confine con la Germania. Le dimensioni della frazione sono limitate: infatti nel 2005 i suoi abitanti erano 104, distribuiti in 32 case.\nNome.\nOrigine del nome.\nIl nome del villaggio deriva da quello di un tal Focko, vissuto intorno al VI secolo, mentre la cittadina sarebbe sorta nel 1070, quindi il nome vorrebbe semplicemente indicare \"il luogo di Focko\". Negli anni la scrittura del nome della localit\u00e0 ha subito un'evoluzione, infatti era scritto \"Vucchingen\" nel 1070, \"Fukching\" nel 1303, \"Fugkhing\" nel 1532 e \"Fucking\" solo nel diciottesimo secolo, pronunciato con la vocale quasi posteriore quasi chiusa arrotondata presente nell'inglese \"book\".\nControversie.\nLa sua notoriet\u00e0 deriva dal suo stesso toponimo, che corrisponde esattamente al gerundio del verbo inglese \"to fuck\". Accessoriamente, il termine in inglese \u00e8 usato anche come attributo dispregiativo e volgare. Per questa singolare coincidenza, il paese di Fucking \u00e8 divenuto addirittura meta di specifico turismo, particolarmente da visitatori di madrelingua inglese, che ambiscono a farsi ritrarre fotograficamente a fianco al cartello o ad altri segni che consentano di poter giocare allusivamente con il collegato doppio senso.\nNel 2017 il programma televisivo inglese The Grand Tour incluse Fucking come tappa di un suggestivo itinerario che partendo dalla montagna tedesca Wank, procedeva per Kissing, Petting, Fucking e infine Wedding.\nSu Internet ha raggiunto accessoria notoriet\u00e0 l'immagine che raffigura il cartello stradale \"Fucking\" corredato di un avviso (peraltro assai comune sulle strade austriache) destinato agli automobilisti e che recita \"\"Bitte \u2014 nicht so schnell!\" (\"Per favore - non cos\u00ec velocemente\"\") con tanto di disegno di due bambini, e dunque supplemento di equivocit\u00e0.\nI cartelli erano oggetto di molti furti, al punto che nell'agosto del 2005 si \u00e8 dovuto fissarli a piattaforme di cemento onde scoraggiare la sempre pi\u00f9 diffusa pratica.\nNel 2004 si tenne un referendum per valutare se cambiare nome alla cittadina, ma la proposta fu bocciata.\nNell'aprile del 2012 \u00e8 affermato che era stata fatta una nuova richiesta per cambiare nome al paese, ma il sindaco ha negato tale affermazione, che probabilmente era solo uno scherzo mediatico e che il paese non cambier\u00e0 nome, poich\u00e9 il nome non \u00e8 scurrile visto che il paese si trova in Austria e non in un paese anglofono.\nDal 1\u00ba gennaio 2021 \u00e8 stata rinominata in Fugging.\nRiferimenti nella cultura di massa.\nIl poeta radicale inglese Heathcote Williams scrisse una poesia intitolata \"A Town called Fucking\", dedicata a questa frazione."}
{"id": "1443243", "revid": "117600679", "url": "https://it.wikipedia.org/wiki?curid=1443243", "title": "Pastacresciute", "text": "Le pastacresciute o paste cresciute (\"pastacrisci\u00f9te\" in napoletano), dette anche frittelle, pettole o zeppole di pasta cresciuta (da non confondersi con le omonime pietanze da pasticceria), sono un prodotto tipico napoletano di friggitoria.\nSono frittelle salate sferiche irregolari fatte di pastella di farina, acqua e lievito naturale. Vengono fritte in abbondante olio bollente.\nSi vendono nelle friggitorie tipiche di Napoli insieme ad altri prodotti caratteristici come gli \"scagliozzi\" (fette triangolari di polenta fritte), i \"sciurilli\" (fiori di zucchini), le fette di melanzane fritte in pastella (simili alla tempura giapponese), piccoli arancini rotondi (\"palle di riso\") e crocch\u00e8 di patate.\nUna variante molto apprezzata nel napoletano prevede l'aggiunta all'impasto di pezzetti di alghe di mare.\nQuesta variante \u00e8 diffusa come antipasto nei ristoranti, ma in genere non \u00e8 venduta nelle friggitorie tipiche. Altre possibili aggiunte sono acciughe salate o \"cicenielli\".\nIn Calabria le paste cresciute (dette per l'appunto i z\u00ecppuli in dialetto) vengono chiamate \"crespelle\" o \"crispelle\", e sono farcite con le acciughe (se salate), o cosparse di zucchero o miele (se dolci). Si preparano per diverse ricorrenze.\nVarianti.\nScugnizzielli.\nGli scugnizzielli sono delle pastacresciute servite come antipasto con pomodori tagliati a tocchetti, oppure salsa di pomodoro, olio extravergine di oliva, sale e pepe."}
{"id": "1443249", "revid": "171091", "url": "https://it.wikipedia.org/wiki?curid=1443249", "title": "Ponte di pietra di Aosta", "text": "Il ponte di pietra (in francese, \"pont de pierre\") \u00e8 un monumento romano della citt\u00e0 di Aosta, situato a circa centocinquanta metri a est dell'Arco d'Augusto. Fu eretto ai tempi della fondazione della citt\u00e0 romana di Augusta Praetoria per consentire il passaggio da una sponda all'altra del torrente Buthier.\nDescrizione.\nL'opera, a una sola campata ad arco ribassato, poggia su solidi basamenti in puddinga, conglomerato locale estratto dalle cave lungo il corso della Dora Baltea, e misura, tra le due imposte, circa 17 metri. La larghezza del passaggio, invece, contando anche lo spessore dei parapetti, \u00e8 di circa 6 metri. La volta del ponte, costituita da grossi conci dei cunei, mostra un contorno piuttosto piatto per le costruzioni romane (rapporto ampiezza-altezza di 3 a 1). Il rivestimento esterno fu edificato con puddinga e riempito nel rinfianco dell'arco con opera cementizia romana di alta qualit\u00e0.\nStoria.\nLa costruzione risale alla seconda met\u00e0 del regno di Augusto, che nel 24 a.C. fond\u00f2 e in seguito ampli\u00f2 la colonia militare di Augusta Praetoria come importante snodo stradale. Il Ponte di pietra potrebbe aver avuto una particolare importanza nella rete stradale romana, perch\u00e9 ad Aosta il collegamento transalpino verso la Gallia, ossia la strada consolare detta \"via delle Gallie\", si diramava verso il Passo del Piccolo e del Gran San Bernardo. In direzione sudorientale verso la Pianura Padana, la strada passava sopra un altro ponte ad arco segmentale, il pont Saint-Martin, ottimamente preservato, situato all'uscita della Valle d'Aosta.\nIn epoca medievale, in occasione di un'eccezionale alluvione, il torrente Buthier cambi\u00f2 corso, spostando il suo alveo pi\u00f9 a ovest. Sotto il ponte continu\u00f2 a scorrere un canale di portata modesta, che col tempo si prosciug\u00f2 completamente. Il ponte perse cos\u00ec ogni sua funzione e, col passare dei secoli, venne a poco a poco interrato, e solo in epoca moderna fu riportato alla luce."}
{"id": "1443252", "revid": "418630", "url": "https://it.wikipedia.org/wiki?curid=1443252", "title": "Osso sesamoide", "text": "Un osso sesamoide \u00e8 un osso presente con una certa frequenza nei tendini di alcuni dei muscoli degli arti superiori e degli arti inferiori. La maggior parte di queste ossa ha dimensioni di pochi millimetri e presenta grande somiglianza con i semi di sesamo, motivo per cui Galeno diede loro il nome di ossa sesamoidi. Tuttavia le pi\u00f9 grandi tra queste possono essere considerate vere e proprie ossa, come nel caso dell'osso pisiforme o della patella. La funzione delle ossa sesamoidi \u00e8 quella di rafforzare i punti deboli nella struttura del tendine e la presenza di un osso sesamoide comporta un aumento notevole della resistenza del tendine stesso alla trazione.\nLe ossa sesamoidi originano per ossificazione endocondrale da abbozzi cartilaginei inclusi nel tendine, tuttavia alcuni di questi abbozzi possono non ossificare mai nella vita di un individuo. Ne consegue che le ossa sesamoidi possono essere distinte tra ossa sesamoidi costanti, i cui abbozzi cartilaginei ossificano in tutti gli individui, ed ossa sesamoidi incostanti, i cui abbozzi cartilaginei ossificano solo in una parte degli individui. Numerosi possono essere gli ossi sesamoidi incostanti, in particolare a livello di mano e piede. La loro eventuale presenza \u00e8 da conoscere e da ricercare, nel caso di patologia e di diagnosi differenziale.\nOssa sesamoidi dell'arto superiore.\nOsso Pisiforme.\nL'osso pisiforme \u00e8 un osso sesamoide compreso nel tendine del muscolo flessore ulnare del carpo che fa parte delle ossa del carpo. D\u00e0 attacco al legamento trasverso del carpo e si articola mediante artrodia col piramidale.\nOssa sesamoidi costanti della mano.\nNella mano sono presenti due ossa sesamoidi costanti, situate sulla superficie palmare della prima articolazione metacarpo-falangea, e sono denominate osso sesamoide mediale o osso sesamoide ulnare ed osso sesamoide laterale o osso sesamoide radiale. Le due ossa sesamoidi sono solitamente delle stesse dimensioni e si presentano legate tra loro dal \"legamento intersesamoideo\", teso tra le loro superfici palmari. Talvolta le due ossa possono essere comprese nella prima articolazione metacarpo-falangea, e in questo caso le loro superfici dorsali si presentano rivestite di cartilagine e ricevono l'attacco dei legamenti metacarpo falangei collaterali. Le due ossa sesamoidi sono entrambe comprese nei tendini del muscolo flessore breve del pollice, in modo che l'osso sesamoide laterale sia compreso nel tendine del capo superficiale mentre quello mediale \u00e8 compreso nel tendine del capo profondo. L'osso sesamoide mediale riceve anche l'inserzione dei due capi del muscolo adduttore del pollice.\nOssa sesamoidi incostanti della mano.\nAccanto alla ossa sesamoidi costanti della mano, si descrivono anche altre ossa sesamoidi incostanti situate sulla superficie palmare della mano nei tendini dei muscoli flessori delle dita.\nOssa sesamoidi dell'arto inferiore.\nPatella.\nLa patella \u00e8 l'osso sesamoide pi\u00f9 grande del corpo umano. Compreso nel tendine del muscolo quadricipite femorale, chiude anteriormente la capsula articolare dell'articolazione del ginocchio.\nOssa sesamoidi costanti del piede.\nNel piede vi sono due ossa sesamoidi costanti, che si trovano sulla superficie plantare della prima articolazione metatarso-falangea, sono denominate osso sesamoide tibiale (o mediale) e sesamoide fibulare (o laterale). Il sesamoide tibiale \u00e8 di norma pi\u00f9 grande del fibulare, con una lunghezza di 14-15 mm e una larghezza di 8-10 mm, il secondo infatti misura circa 10 mm di lunghezza e 8 mm di larghezza. Il piatto plantare, un'estensione del tendine del flessore breve dell'alluce, li collega alla superficie plantare, mentre la cresta intersesamoidale li separa. Sono poi ulteriormente stabilizzati dal legamento intersesamoideo, che li connette, e da legamenti collaterali. Talvolta questi due sesamoidi possono presentarsi bipartiti, tripartiti o quadripartiti in vari segmenti ossei, questo fenomeno \u00e8 pi\u00f9 comune nel tibiale che non nel fibulare. Sui due si inseriscono i capi del muscolo flessore breve dell'alluce, sul mediale anche fibre dell'abduttore dell'alluce, mentre sul laterale altre dell'adduttore dell'alluce. La vascolarizzazione dipende nella met\u00e0 dei casi dall'arteria plantare mediale e dall'arco plantare insieme, in caso contrario vi contribuisce solo l'arco plantare o solo l'arteria plantare mediale. Sono innervati dai nervi digitali plantari.\nOssa sesamoidi incostanti del piede.\nOltre alle due ossa sesamoidi costanti (tibiale e fibulare) dell'alluce, ne esistono numerose altre incostanti, localizzate in particolare nelle aree pi\u00f9 soggette al carico con la funzione di diminuire l'attrito e modificare la pressione locale e dunque quasi sempre sulla superficie plantare del piede. Segue un elenco delle principali ossa sesamoidi incostanti riscontrate.\nAltre ossa sesamoidi sono:"}
{"id": "1443253", "revid": "51323", "url": "https://it.wikipedia.org/wiki?curid=1443253", "title": "Una Breve Vacanza", "text": ""}
{"id": "1443254", "revid": "20931", "url": "https://it.wikipedia.org/wiki?curid=1443254", "title": "Dermatoglifi", "text": ""}
{"id": "1443256", "revid": "152625", "url": "https://it.wikipedia.org/wiki?curid=1443256", "title": "Sk8er Boy", "text": ""}
{"id": "1443263", "revid": "123241499", "url": "https://it.wikipedia.org/wiki?curid=1443263", "title": "Scagliozzi", "text": "Gli scagliozzi (chiamati anche \"scagliuzz\" , \"sgagliozzi\" o \"sgagliozze\") sono un prodotto da friggitoria, presente nella cucina foggiana, barese, napoletana, messinese e toscana.\nDescrizione.\nSono semplici fette di polenta, la quale generalmente viene lasciata a seccare qualche giorno dopo la preparazione per perdere un po' del suo contenuto d'acqua e poter essere fritta senza sciogliersi nell'olio bollente, tagliate a forma di piccoli triangoli, fritte in abbondante olio bollente e salate. Fanno eccezione le sgagliozze baresi, quasi sempre di forma rettangolare o quadrata. \nA Napoli si vendono nelle friggitorie tipiche della citt\u00e0 insieme ad altri prodotti caratteristici, quali le pastacresciute, gli \"sciurilli\" (frittelle di fiori di zucca), le fette di melanzane fritte in pastella, piccoli arancini rotondi (\"palle di riso\") e crocch\u00e8 di patate.\nA Foggia, la citt\u00e0 degli scagliozzi, si vendono tipicamente in friggitoria e costituiscono uno degli alimenti base della dieta tradizionale.\nA Bari, la sgagliozza nacque nel Medioevo grazie ai commerci con la Repubblica di Venezia, ed \u00e8 tradizione trovare questa preparazione in bancarelle allestite nel centro storico, in particolare durante i giorni di festa, (Natale o le due festivit\u00e0 dedicate a San Nicola di Bari) assieme ad altri prodotti tipici, quali panzerotto e popizze.\nA Messina sono venduti esclusivamente da rivendite ambulanti e costituiscono un tipico cibo da strada locale.\nLa pietanza si pu\u00f2 consumare da sola o accompagnata da pezzi di formaggio fuso, olive o varie salse.\nEtimologia.\nA Bari il termine usato \u00e8 esclusivamente declinato al femminile come \"sgagliozze,\" mentre in tutte le altre citt\u00e0 menzionate si usa anche o esclusivamente il maschile. Il termine \"sgagliozzi\" rimanda all'etimologia di \"scaglia, pezzo grossolanamente tagliato\"; tuttavia, \u00e8 bene ricordare che nel Sud Italia la parola \"scagliozza\" indica anche la moneta, quindi si pu\u00f2 mettere anche in relazione con il colore dorato della pietanza."}
{"id": "1443267", "revid": "767487", "url": "https://it.wikipedia.org/wiki?curid=1443267", "title": "Arsenio Lupin (film)", "text": "Arsenio Lupin (\"Ars\u00e8ne Lupin\") \u00e8 un film del 2004 diretto da Jean-Paul Salom\u00e9, basato sul personaggio del ladro gentiluomo Ars\u00e8ne Lupin, protagonista del romanzo \"La contessa di Cagliostro\" scritto da Maurice Leblanc nel 1924. In Italia \u00e8 uscito il 23 novembre 2005 direttamente in home video. Il film termina con una situazione drammatica, lasciando lo spettatore in sospeso (situazione definita cliffhangher narrativo) che per\u00f2 non si risolve perch\u00e9 la pellicola, che ha avuto un esito economico fallimentare, non ha mai avuto un seguito.\nTrama.\nFiglio di un abile ladro e istruttore di Savate, Arsenio Lupin verr\u00e0 iniziato all'arte marziale fin da bambino. Quando i gendarmi verranno ad arrestare il padre, questo riveler\u00e0 la verit\u00e0 al figlio riguardo alla sua vera attivit\u00e0 e gli chieder\u00e0 di rubare per lui la collana di Maria Antonietta attualmente custodita dallo zio, il duca de Dreux-Soubise, un lontano discendente della famiglia reale. Il duca, che li ospitava in virt\u00f9 della parentela tra la madre di Arsenio e la moglie, li caccia dopo la fuga del padre. Sulla strada incontrano il cadavere di un uomo che viene riconosciuto da Arsenio come il genitore.\nOrmai cresciuto, Arsenio \u00e8 diventato un abile ladro con l'abitudine di sedurre le sue vittime e l'orgoglio di non aver mai ucciso nessuno, sebbene sia ricercato proprio per omicidio. Mentre va a trovare la madre ormai vecchia e malata, lei gli confida che l'assassino di suo padre era venuto a farle visita. Mentre sta per rivelargli l'identit\u00e0 dell'uomo, arrivano i gendarmi ad arrestarla per complicit\u00e0 nei crimini del figlio, ma l'emozione la uccide. La cugina Clarisse lo porta via dall'ospedale conducendolo a casa propria, sperando di farlo rimanere in incognito come istruttore di arti marziali di suo padre. Dopo aver passato la notte con Clarisse, Arsenio curiosa nello studio dello zio scoprendo alcuni strani documenti e origliando una conversazione tra lui e un altro uomo. Li segue scoprendo che lo zio fa parte di un complotto per ristabilire la monarchia in Francia. Durante la riunione gli uomini condannano a morte una donna, Jos\u00e9phine, accusata di essere una strega che trent'anni prima aveva tentato di rubare una delle tre croci in possesso della congregazione. Le tre croci messe assieme infatti avrebbero portato al tesoro della famiglia reale, nascosto da Maria Antonietta prima della rivoluzione. Durante il processo solo un uomo si schiera dalla parte della donna, Beaumagnan, inutilmente per\u00f2.\nLa condanna viene eseguita buttando la donna in mare, ma Arsenio riesce a salvarla e la porta al fienile dentro la propriet\u00e0 dello zio. Al suo risveglio non la trova pi\u00f9 e Clarisse, sapendo che ha passato la notte con un'altra, lo caccia.\nArsenio avendo scoperto l'esistenza di un immenso tesoro, non vuole perdere l'occasione e insegue lo zio partito per Parigi. Salito di nascosto sul treno su cui viaggiava, riesce a rubare la croce e a seminare i suoi inseguitori. La croce se esposta al calore mostra il nome della chiesa in cui trovare la successiva. Durante una processione in cui la seconda croce viene esposta, Arsenio riesce a rubarla. Inseguito da Beaumagnan e dallo zio viene tratto in salvo da Jos\u00e9phine, ma perde il medaglione con il ritratto di Clarisse.\nSiccome i loro interessi coincidono, Jos\u00e9phine e Arsenio si alleano per trovare la terza croce e il tesoro di Maria Antonietta, diventando anche amanti.\nClarisse viene interrogata riguardo al medaglione che Arsenio aveva con s\u00e9. La ragazza racconta che l'uomo deve averlo rubato al sanatorio, ma Beaumagnan capisce che i due hanno avuto una relazione e la ricatta minacciando di dire tutto a suo padre se lei non gli svela la sua identit\u00e0. Clarisse alla fine cede.\nArsenio una notte trova un messaggio che gli dice di andare a un vecchio faro per sapere chi ha ucciso suo padre. L\u00ec trova Beaumagnan, che gli svela come sia stata Jos\u00e9phine a uccidere suo padre anni prima per impossessarsi della collana di Maria Antonietta. Jos\u00e9phine per\u00f2 interrompe la discussione dicendo che sono tutte menzogne. Beaumagnan tiene sotto tiro i due con una pistola e L\u00e9onard, il complice di Jos\u00e9phine, si intromette e ne nasce una rissa che fa cadere Beaumagnan in mare subito dopo che ha sparato a Jos\u00e9phine. Curata da L\u00e9onard, il gruppo si dirige poi a Parigi.\nLa terza croce si trova al museo del Louvre e ogni sera viene ritirata dal curatore per studiarla. Arsenio si intrufola nel museo fingendosi una delle prostitute che il curatore riceve ogni notte, ma lo trova gi\u00e0 morto. \u00c8 stato ucciso da Beaumagnan che ha predisposto tutto per far ricadere la colpa su di lui. Prima che arrivi la polizia lo porta a fare un giro del museo mostrandogli come il volto di Jos\u00e9phine sia in quasi ogni ritratto della storia francese. Lei infatti non \u00e8 altro che la nipote del mago Cagliostro di cui ha imparato i segreti, riuscendo a rimanere sempre giovane nel tempo. Secondo Beaumagnan lei non sta facendo altro che manipolarlo per i suoi scopi e gli chiede di rifletterci bene quella notte e di venire a cercarlo a casa sua con le altre due croci.\nArsenio torna alla barca di Jos\u00e9phine molto confuso e la donna comincia a sospettare che lui le stia nascondendo qualcosa. Drogatolo, lo fa rinchiudere da Leonard nella sala macchine della barca, ma il complice della donna si sente male, quindi \u00e8 costretto a liberare Arsenio per farsi dare la medicina. Prima di dargliela lui lo costringe a rivelargli dove Jos\u00e9phine ha nascosto le due croci.\nLa polizia intanto ricerca Arsenio per l'omicidio del curatore. La notizia giunge anche a Clarisse e suo padre appena arrivati a Parigi. Lei si sente male e mentre viene visitata si scopre che \u00e8 rimasta incinta.\nArsenio irrompe nella banca in cui Jos\u00e9phine ha nascosto le croci e nella cassetta di sicurezza trova anche la collana di Maria Antonietta che lui aveva rubato per il padre da bambino.\nOttenute le croci si reca da Beaumagnan, che per\u00f2 \u00e8 stato appena adescato da una prostituta.\nMentre sale nell'appartamento senza essere visto, assiste all'ipnosi di Beaumagnan da parte della donna, che si rivela essere Jos\u00e9phine. Secondo i suoi ordini lui dovr\u00e0 rubare la croce appena sentita una parola chiave alla festa che verr\u00e0 data a casa del duca de Dreux-Soubise.\nArsenio quindi prende l'identit\u00e0 di un principe Russo e finge un'aggressione a spese di Clarisse per entrare nelle sue simpatie, rimediando un invito alla festa.\nArrivato al palazzo dice subito a Beaumagnan la parola chiave. L'ipnosi fa effetto e l'uomo si reca dov'\u00e8 custodita la croce attendendo poi pazientemente ordini, mentre Arsenio balla con Clarisse fingendosi un perfetto pretendente. Quando anche Jos\u00e9phine arriva, fa apparire per qualche istante la collana al collo di Clarisse attirando l'attenzione sua e dello zio, poi si apparta con la ragazza sulla scale facendo sparire la collana senza che lei si accorga di niente. Inseguita dal padre, Clarisse non capisce di quale collana lui parli e Arsenio si dilegua raggiungendo Beaumagnan. Ancora sotto l'effetto dell'ipnosi gli rivela che suo padre non \u00e8 mai stato ucciso, ma anzi fu lui a uccidere il complice e a mettergli al dito l'anello per far sparire le sue tracce, per poi sottoporsi ad un intervento di chirurgia facciale diventando... Beaumagnan! Fu proprio lui a dare la collana a Jos\u00e9phine, dato che all'epoca ne era innamorato. Appena capito che suo padre \u00e8 un assassino, Arsenio sul momento rifiuta di accettarlo e se ne va portandosi via la croce. Incontra Jos\u00e9phine che lo sfigura e cerca di avere la meglio su lui, ma senza successo. Intanto Clarisse viene raggiunta da Bonnetot che ha ottenuto da suo padre il permesso di sposarla per metterla al riparo dallo scandalo, e l'aggredisce. Arsenio la raggiunge e la salva, rivelando la sua vera identit\u00e0 e dicendole di raggiungerlo al suo rifugio. L'allarme ormai \u00e8 stato dato, Arsenio riesce a fuggire ma non Jos\u00e9phine, che viene catturata.\nIl giorno dopo Clarisse viene mandata da Arsenio dicendo che se non consegna le tre croci Jos\u00e9phine verr\u00e0 uccisa. Lei per\u00f2 lo implora di portarla via perch\u00e9 \u00e8 incinta di suo figlio. Arsenio rifiuta perch\u00e9 non vuole che suo figlio abbia un ladro come padre e un assassino come nonno. Dopo che Clarisse se ne va arrabbiata, Arsenio torna a meditare sulle croci e scopre che possono essere combinate per formare l'Orsa Maggiore.\nIl giorno dopo porta le croci all'appuntamento ma rimane vittima dell'attentato dinamitardo ordito da Jos\u00e9phine e Leonard. Salvato dagli stessi, se ne vanno lasciando Beaumagnan ferito e tutti i clienti del bar morti, tra cui il duca e Bonnetot.\nPresosi cura di lui sulla sua barca, Jos\u00e9phine cerca di drogarlo e ipnotizzarlo, Arsenio per\u00f2 conosce il trucco e finge solo di essere in suo potere. Intanto scopre che Clarisse \u00e8 prigioniera sulla barca: Jos\u00e9phine \u00e8 gelosa di lei e del figlio che porta in grembo perch\u00e9 non pu\u00f2 procreare.\nLa notte Arsenio accompagna docile Jos\u00e9phine al presunto luogo del tesoro e viene raggiunta da Beaumagnan. Mentre entrambi sono convinti che lui sia senza volont\u00e0, fa cadere una grata che li rinchiude. Viene rapidamente raggiunto dai suoi complici che hanno dato l'allarme alla polizia e consegnato le prove dei loro crimini alle autorit\u00e0. I due vengono arrestati mentre Arsenio si reca velocemente alla barca perch\u00e9 Jos\u00e9phine vi ha nascosto una bomba. Raggiuntola in tempo, riesce a fuggire con Clarisse mentre Leonard si sacrifica per farli fuggire. Intanto Beaumagnan viene liberato in quanto parte dei servizi segreti francesi e Jos\u00e9phine incarcerata.\nPoco dopo all'obitorio dov'\u00e8 ospitato il cadavere del duca, Arsenio scopre che l'uomo aveva un occhio di vetro con nascosta la pagina di un libro, che gli permette di decifrare l'enigma e trovare il tesoro. Questo \u00e8 nascosto nella scogliera davanti al luogo dove anni prima Beaumagnan aveva finto la sua morte. Raggiunta la grotta e apertala con una delle croci, Arsenio viene raggiunto dal padre che tenta di ucciderlo, ma durante la lotta sul ciglio della scogliera l'uomo cade e muore. Jos\u00e9phine riesce a evadere dal carcere.\nDiversi mesi dopo Arsenio vive con Clarisse e porta a segno un colpo dopo l'altro assieme alla sua banda. Dopo una nottata di lavoro torna a casa e trova la servit\u00f9 e Clarisse uccisa. \u00c8 stata Jos\u00e9phine che ha ordito l'attentato per rapire suo figlio, anche se, quando ha l'occasione di uccidere anche Arsenio, esita e se ne va. Distrutto dalla perdita Arsenio si crea una nuova identit\u00e0 e ricomincia con la vita spericolata da ladro, ma in solitaria.\nDiversi anni dopo, nel 1913, mentre \u00e8 in compagnia di una giovane donna incontrano una delegazione venuta ad accogliere Francesco Giuseppe I. Da lontano Arsenio per\u00f2 scorge Jos\u00e9phine in compagnia di un ragazzo che sembra suo figlio. Lui ha in mano una valigetta e la sta portando vicino alla delegazione. Arsenio lo raggiunge e gliela sottrae. Il ragazzo sul momento resiste, poi si volta e se ne va, permettendo ad Arsenio di lanciare la valigetta in aria e sventare l'attentato dinamitardo. Jos\u00e9phine accorre preoccupata, ma capisce che Arsenio \u00e8 vivo, mentre lui si dilegua tra la folla."}
{"id": "1443268", "revid": "287204", "url": "https://it.wikipedia.org/wiki?curid=1443268", "title": "Amina bint Wahb", "text": "\u00c0mina era figlia di Wahb ibn \u02bfAbd Man\u0101f, sayyid dei Ban\u016b Zuhra, un clan della trib\u00f9 araba dei Quraysh della Mecca, e di Kibara bt. \u02bfAbd al-\u02bfUzz\u00e0.\nDi lei si sa che, giovanissima, era andata sposa ad \u02bfAbd All\u0101h, figlio di \u02bfAbd al-Mu\u1e6d\u1e6dalib, il sayyid del clan hascemita dei Quraysh.\nIl loro concepimento del futuro Profeta \u00e8 circondato da accadimenti straordinari, come quello che avrebbe consentito ad \u00c0mina di vedere dalla Mecca la lontanissima citt\u00e0 siriana di Bosra, a sottolineare l'eccezionalit\u00e0 della futura nascita di Maometto e del destino di salvezza che si sarebbe profilato per l'umanit\u00e0 a seguito del messaggio coranico da lui diffuso.\nPoco dopo il concepimento \u00c0mina rest\u00f2 vedova, essendo morto suo marito a Yathrib, presso parenti di sua nonna paterna, Salm\u0101 bt. \u02bfAmr, di ritorno da un viaggio di affari a Gaza.\nLa giovane madre dette a balia il fanciullo a \u1e24al\u012bma, appartenente ai Banu Sa\u02bfd b. Bakr, ma la morte colse verso il 577 ad al-Abw\u0101\u02be, tra la Mecca e Yathrib, anche \u00c0mina quando Maometto aveva appena sei anni, tanto che della sua cura dovette occuparsi il nonno paterno \u02bfAbd al-Mu\u1e6d\u1e6dalib ibn H\u0101shim, contraddicendo la consuetudine ancestrale araba che voleva che tutore dell'orfano fosse uno zio materno (\"kh\u0101l\")."}
{"id": "1443270", "revid": "1863668", "url": "https://it.wikipedia.org/wiki?curid=1443270", "title": "Abies pinsapo", "text": "L'abete di Spagna (\"Abies pinsapo\" ) \u00e8 una pianta della famiglia delle Pinacee, nativa delle zone montuose del sud della Spagna (Andalusia).\n\u00c8 considerato l'albero nazionale dell'Andalusia.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"pinsapo\" \u00e8 il nome comune di questo abete in Andalusia.\nDescrizione.\nPortamento.\n\u00c8 un albero di notevole sviluppo (altezza 25\u201330 m, circonferenza del tronco fino a 150\u00a0cm), di forma e portamento conico piramidale da giovane, poi irregolare; presenta un unico tronco dritto, con rami che si dipartono fin dalla base, ascendenti nella parte superiore, ricurvi in basso nella parte inferiore. Nei luoghi esposti alle intemperie, il portamento pu\u00f2 assumere le forme pi\u00f9 varie.\nFoglie.\nFoglie aghiformi lunghe 6\u201320\u00a0mm, arrangiate a spirale, si dipartono radialmente e perpendicolarmente ai ramoscelli; di colore dal verde scuro all\u2019argentato, rigide, a punta acuta o ottusa, con bande di stomi su entrambe le facce. Possono persistere fino a 13 anni.\nFiori.\nSono strobili maschili che crescono numerosi sui ramoscelli, lunghi 5\u20137\u00a0mm, con microsporofilli rossi o violacei.\nFrutti.\nSono coni cilindrici che crescono tipicamente solo nei rami pi\u00f9 alti, eretti, con apice ottuso, verdi-purpurei da giovani, di colore grigio-brunastro a maturit\u00e0; 9\u201316\u00a0cm di lunghezza, 3\u20135\u00a0cm di larghezza. Hanno scaglie triangolari, lisce e leggermente striate, con margine superiore intero, ondulato e ricurvo. I semi sono di forma obovata, lunghi 6\u201310\u00a0mm, di color marrone chiaro. A germinazione sviluppano 5-8 cotiledoni.\nCorteccia.\nLiscia e grigia da giovane, con l'et\u00e0 si fessura longitudinalmente, diventando rugosa a scaglie. Il legno \u00e8 molto simile a quello dell'abete bianco.\nDistribuzione e habitat.\nSi tratta di un abete decisamente raro, che si trova in ristrette zone montuose della Spagna meridionale e del Rif marocchino. In Spagna, la sottospecie nominale sopravvive in aree protette (Sierra de las Nieves e Sierra de Grazalema, rispettivamente nelle province di Malaga e Cadice) ad un'altitudine che varia tra i 900 ed i 1.800 metri.\nTassonomia.\nLa specie \u00e8 stata descritta per la prima volta dal botanico svizzero Pierre Edmond Boissier nella sua opera \"Voyage botanique dans le Midi de l'Espagne\" (1838).\nViene riconosciuta una sottospecie, endemica dei monti del Rif nel nord del Marocco:\nSinonimi.\nViene riportato un sinonimo:\nUsi.\nRiveste grande importanza in orticoltura, essendo uno degli abeti con il maggior numero di cultivar. Mentre in ambiente naturale la sua crescita \u00e8 lenta, se adeguatamente coltivato in giardini su suoli umidi, raggiunge rapidamente notevoli dimensioni. La sua caratteristica pi\u00f9 apprezzata \u00e8 l'aspetto della chioma e i riflessi argentati degli aghi, esaltato attraverso incroci con \"A. alba\", \"A. numidica\", \"A. cephalonica\", \"A. nordmanniana\" e \"A. pindrow\".\nConservazione.\nLa \"IUCN Red List\" classifica \"Abies pinsapo\" come specie in pericolo di estinzione (\"Endangered\").\nA minacciare maggiormente questa delicata specie sono gli incendi, la siccit\u00e0, l'erosione, e il turismo."}
{"id": "1443271", "revid": "287204", "url": "https://it.wikipedia.org/wiki?curid=1443271", "title": "Sciurilli", "text": "Le pizzelle di sciurilli o semplicemente sciurilli sono un prodotto tipico napoletano di friggitoria.\nSono fiori di zucca ancora chiusi passati in pastella e fritti in abbondante olio bollente e salati.\nSi vendono nelle friggitorie di Napoli insieme ad altri prodotti tipici come gli \"scagliozzi\" (fette triangolari di polenta fritte), le \"pastacresciute\", le fette di melanzane fritte in pastella (che insieme agli sciurilli sono simili, in qualche modo, alla tempura giapponese), piccoli arancini rotondi (\"palle di riso\") e crocch\u00e8 di patate. In Campania, sono note le pizzelle di Sciurilli, piccole palline fritte e condite di Fiori di zucca, farina, olio, sale e lievito."}
{"id": "1443275", "revid": "2028514", "url": "https://it.wikipedia.org/wiki?curid=1443275", "title": "Laminato plastico", "text": "Il laminato plastico \u00e8 un materiale ottenuto mediante processi di laminazione e usato comunemente nel settore manifatturiero del mobile e dell'arredamento come rivestimento di pannelli lignei come truciolare, MDF, tamburati ed altro. Se di spessore adeguato, viene usato anche in forma strutturale, ovvero senza pannelli di supporto, per realizzare rivestimenti edili, arredo giardino ed urbano, setti per bagni ed uffici pubblici.\nUno dei sinonimi pi\u00f9 diffusi per il laminato plastico \u00e8 il termine f\u00f2rmica che identifica l'omonima storica ditta produttrice, la Formica Corporation, fondata nel 1913 da Herbert A. e Daniel J. O'Connor, a seguito della loro invenzione del laminato ad alta pressione, che nella sua prima forma era utilizzato come isolante elettrico. Solo nel 1927 al laminato venne aggiunto uno strato di resina melamminica che ne consent\u00ec l'impiego come materiale decorativo. Il nome \"formica\" deriva dall'inglese \"for mica\", cio\u00e8 il nuovo prodotto avrebbe sostituito la mica precedentemente utilizzata.\nPer \"laminato\" nel settore arredamento si intende un foglio ottenuto pressando diversi strati di carta impregnata con resine fenoliche o melamminiche.\nCaratteristiche.\nNella versione pi\u00f9 comune, il laminato \u00e8 composto da uno strato protettivo o di finitura esterno detto \"overlay\" solitamente impregnato con resine melamminiche, un foglio con una stampa decorativa o colorato a tinte unite (anch'esso impregnato con resine melamminiche) ed un retro composto da uno o pi\u00f9 strati di carta fenolica chiamato \"kraft\". \nIl \"kraft\" ha un colore marroncino con virate in base alle richieste dal nero al crema tipici della carta grezza; esistono tuttavia laminati con \"kraft\" omogeneo in tinta con la superficie ed anche kraft realizzati con strati di colori differenti; vengono inoltre prodotti laminati formati da un \"kraft\" accoppiato a foglie di alluminio, tranciato o anche a fogli di materiale magnetico (per la realizzazione di lavagne magnetiche).\n\u00c8 un prodotto molto resistente all'acido anche bollente. Se il laminato ha un buon \"overlay\" resiste molto bene anche a solventi aggressivi, acidi, ammoniaca e strofinamenti. Questo lo rende un materiale molto apprezzato nell'arredamento soprattutto per la realizzazione di piani di lavoro per cucine, bagni, pavimenti, parquet e scrivanie oltre che piuttosto economico al confronto dei marmi e degli acciai. Negli anni 60-70 \u00e8 stato anche usato per produrre i circuiti stampati delle radio e delle televisioni, in quanto pi\u00f9 economico della vetronite usata nell'elettronica professionale.\nTipi.\nSi possono distinguere due tipi di laminato plastico:\nDi recente la tecnologia ha permesso di ottenere anche dalle presse in calandra pressioni e laminati con caratteristiche paragonabili a quelle del HPL. Da ci\u00f2 \u00e8 nato un prodotto conosciuto come \"continuos high pressure laminate (CHPL)\".\nDato che le resine fenoliche e melamminiche sono polimeri termoindurenti, il laminato risulta rigido anche ad alte temperature. Alcuni tipi di laminati sono tuttavia prodotti in modo che a 180\u00a0\u00b0C possano essere curvati. Questa caratteristica consente le seguenti lavorazioni:"}
{"id": "1443276", "revid": "767487", "url": "https://it.wikipedia.org/wiki?curid=1443276", "title": "Tiefschwarz", "text": "Tiefschwarz (nero intenso) \u00e8 un duo musicale di Stoccarda composto dai fratelli Alexander \"Ali\" (7 giugno 1967) e Sebastian \"Basti\" (28 dicembre 1969) Schwarz.\nBiografia.\nI due fratelli iniziarono la carriera come disc jockey negli anni ottanta per poi dare inizio al progetto electro-house \"Tiefschwarz\" nel 1996.\nFondarono la \"Continuemusics label\" tra il 1996 e il 1997.\nNel 1999 la casa di produzione di Fran\u00e7ois Kevorkian, la Wave Music, incluse in una selecta di Fran\u00e7ois K il loro pezzo \"Music\".\nIl loro primo album fu poi commercializzato nel 2001 con il titolo \"RAL9005\" per la Classic Records.\nTra i molti remix realizzati i principali sono quelli per Madonna (\"Get Together\"), Missy Elliott (\"Teary Eyed\"), i Depeche Mode (\"John the Revelator\"), Byron Stingily, i MAW, Jennifer Paige e Mousse T."}
{"id": "1443280", "revid": "287204", "url": "https://it.wikipedia.org/wiki?curid=1443280", "title": "Bucket sort", "text": "Il Bucket sort \u00e8 un algoritmo di ordinamento per valori numerici che si assume siano distribuiti uniformemente in un intervallo formula_1. La complessit\u00e0 del bucket sort \u00e8 lineare O(n).\nSpiegazione astratta.\nSe \"n\" \u00e8 il numero di elementi da ordinare, l'intervallo formula_1 \u00e8 diviso in \"n\" intervalli di uguale lunghezza, detti \"bucket\" (cesto). Ciascun valore dell'array \u00e8 quindi inserito nel bucket a cui appartiene, i valori all'interno di ogni bucket vengono ordinati e l'algoritmo si conclude con la concatenazione dei valori contenuti nei bucket.\nPseudo-codice.\n BucketSort(array A, intero N)\n for i \u2190 1 to length[A] do\n // restituisce un indice di bucket per l'elemento A[i]\n bucket \u2190 f(A[i], N)\n // inserisce l'elemento A[i] nel bucket corrispondente\n aggiungi(A[i], B[bucket])\n for i \u2190 1 to N do\n // ordina il bucket\n ordina(B[i])\n // restituisce la concatenazione dei bucket\n return concatena(B)\nN \u00e8 il numero di bucket da usare, la funzione \"f\" calcola il bucket in cui inserire l'elemento, \"ordina\" \u00e8 un algoritmo di ordinamento e \"concatena\" restituisce un array composto dalla concatenazione dei valori dei bucket.\nComplessit\u00e0.\nLa complessit\u00e0 del bucket sort \u00e8 \"O(n)\" per tutti i cicli, a parte l'ordinamento dei singoli bucket. Date le premesse sull'input, come descritto in \"Introduction to Algorithms\", utilizzando insertion sort l'ordinamento di ogni bucket \u00e8 dell'ordine di formula_3, quindi la complessit\u00e0 media di \"O(n)\" per tutto l'algoritmo. La complessit\u00e0 nel caso migliore \u00e8 lineare, \"O(n+m)\" dove m \u00e8 il massimo valore nell'array."}
{"id": "1443284", "revid": "1573940", "url": "https://it.wikipedia.org/wiki?curid=1443284", "title": "Ban\u016b", "text": "Il termine Ban\u016b () - plurale del sostantivo arabo \"ibn\", che vuol dire \"figlio\" - non si usa soltanto nel significato letterale suo proprio quanto, pi\u00f9 spesso, per indicare gli appartenenti a una medesima trib\u00f9 che si ritengono \"figli\" di un eponimo, reale o immaginario. Spesso il termine viene abbreviato dagli studiosi con la semplice traslitterazione \"B.\".\nIl termine viene usato anche in senso figurato, indicando quanti sono uniti da un medesimo credo o da una medesima ideologia."}
{"id": "1443285", "revid": "322321", "url": "https://it.wikipedia.org/wiki?curid=1443285", "title": "Giuseppe Barbieri (architetto)", "text": "Fu allievo di Luigi Trezza e dopo aver ottenuto, intorno al 1800, il diploma di ingegnere e architetto, si ritrova a collaborare con Bartolomeo Giuliari alla realizzazione di alcuni disegni.\nNel 1808 viene incaricato di redigere il progetto per il completamento del palazzo del Gran Guardia a cui affiancher\u00e0 anche il palazzo della Gran Guardia Nuova, poi rinominato in suo onore Palazzo Barbieri, che ora ospita la sede del Comune di Verona. Si occupa inoltre di ridisegnare alcune importanti vie cittadine.\nA Verona progett\u00f2, a partire dal 1816 il Cimitero Monumentale e in qualit\u00e0 di \"ingegnere municipale\" si occup\u00f2 delle operazioni di sistemazione dell'invaso di piazza Bra e dello sviluppo urbanistico adiacente.\nSi occup\u00f2 anche di architettura ecclesiastica con il completamento delle facciata della chiesa di San Sebastiano, dei campanili delle chiese di \"San Lorenzo\" a Pescantina, dei \"santi Pietro e Paolo\" a Poiano, di \"San Martino Vescovo\" ad Avesa e di quello in tufo a San Michele Extra."}
{"id": "1443290", "revid": "767487", "url": "https://it.wikipedia.org/wiki?curid=1443290", "title": "Il primo amore", "text": "Il primo amore (\"Puppy Love\") \u00e8 un film del 1933 diretto da Wilfred Jackson. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 2 settembre 1933, distribuito dalla United Artists.\nTrama.\nTopolino e Pluto fanno visita alle loro rispettive fidanzate, Minni e Fifi. Mentre Topolino e Minni sono impegnati a suonare il pianoforte (cantando il brano del titolo), Pluto ruba la scatola di cioccolatini che Topolino ha portato per Minni e la d\u00e0 a Fifi. Egli sostituisce quindi i cioccolatini con un osso e restituisce la scatola. Entrambi i rapporti si fanno freddi quando Minni trova l'osso, ma quando poi scopre i cioccolatini mezzi mangiati si riunisce con Topolino.\nDistribuzione.\nEdizione italiana.\nEsistono due edizioni italiane del corto. Nel DVD \"Walt Disney Treasures: Topolino in bianco e nero\" \u00e8 stata inclusa l'edizione originale, senza doppiaggio italiano. Quella inclusa in VHS e nel DVD \"Disney Cuori &amp; Amori\" \u00e8 invece colorata al computer, doppiata in italiano e presenta dei nuovi titoli di testa e di coda."}
{"id": "1443291", "revid": "28592", "url": "https://it.wikipedia.org/wiki?curid=1443291", "title": "Opera Imperiale di San Pietroburgo", "text": ""}
{"id": "1443293", "revid": "93556", "url": "https://it.wikipedia.org/wiki?curid=1443293", "title": "Lucho Olivera", "text": "Biografia.\nDebutt\u00f2 professionalmente nel 1962, collaborando per la rivista argentina \"Vea y Lea\". Nel 1964 incentr\u00f2 la sua attivit\u00e0 sulla realizzazione dei fumetti, lavorando per la rivista \"Misterix\" (Editorial Abril) e la Editorial Columba.\nNel 1968, su testi di Robin Wood, vede la luce \"Nippur di Lagash\", e nel 1971, sempre con Wood come sceneggiatore, \"Gilgamesh\". Entrambe le serie verranno tradotte per il pubblico italiano dalla Eura Editoriale."}
{"id": "1443298", "revid": "547034", "url": "https://it.wikipedia.org/wiki?curid=1443298", "title": "Infotainment", "text": "Infotainment, a volte adattato come infotenimento, \u00e8 un neologismo di matrice anglosassone - nato dalla fusione delle parole \"information\" (informazione) ed \"entertainment\" (intrattenimento) - che designa, soprattutto in ambito radio-televisivo, un mezzo di comunicazione di massa con funzione di informazione ed intrattenimento.\nOrigine e contesto.\nL\"'infotainment\" ha origine dalla mescolanza di pi\u00f9 generi per andare incontro all'instabile livello d'attenzione del pubblico. Si realizza introducendo schemi appartenenti al \"genere\" spettacolo nei programmi d'informazione.\nAnche nel panorama dell'informazione mediatica, il pubblico \u00e8 bombardato da informazioni di ogni tipo, soggetto quindi a fenomeni di \"sovraccarico\". Di conseguenza, una notizia per poter emergere e richiamare l'attenzione deve essere spettacolarizzata: ci\u00f2 comporta delle ricadute deontologiche che riguardano sia il giornalismo che la gestione dell'azienda editoriale.\nAnche la tecnologia subisce l'influenza dell'infotainment: abbiamo cos\u00ec lo sviluppo di sistemi nell'industria automobilistica (negli accessori delle automobili), dell'infotainment-System (pubblicit\u00e0 nei mezzi di trasporto pubblici), del Mobile Infotainment System (comunicazione su cellulari e smartphone)."}
{"id": "1443299", "revid": "124563545", "url": "https://it.wikipedia.org/wiki?curid=1443299", "title": "Wilfred Jackson", "text": "Regista di molti cortometraggi di Topolino e de \"La gallinella saggia\", il cortometraggio di debutto di Paperino, si occup\u00f2 per la Disney solo di cartoni animati.\nIl suo lavoro fu molto importante per la Disney, infatti fu lui che riusc\u00ec ad aggiungere il sonoro al cortometraggio \"Steamboat Willie\".\nAnche se malato continu\u00f2 a lavorare per la Disney e and\u00f2 in pensione nel 1961."}
{"id": "1443300", "revid": "57342", "url": "https://it.wikipedia.org/wiki?curid=1443300", "title": "Ferrovia Rovigo-Chioggia", "text": "La ferrovia Rovigo-Chioggia \u00e8 una linea ferroviaria italiana di propriet\u00e0 statale a scartamento ordinario che unisce la citt\u00e0 di Rovigo a Chioggia. Il suo percorso si snoda interamente nel Veneto e lungo il delta del Po.\nLa ferrovia \u00e8 a binario semplice e a scartamento normale e non \u00e8 elettrificata.\nL'infrastruttura \u00e8 gestita da Rete Ferroviaria Italiana (RFI) che la qualifica come linea complementare e il servizio passeggeri \u00e8 espletato da Sistemi Territoriali.\nStoria.\nLa linea ferroviaria fra Rovigo e Adria fu costruita dalla Societ\u00e0 per le Ferrovie dell'Alta Italia (SFAI) nell'ambito della linea Verona-Rovigo, voluta dalle province di Verona e di Rovigo e finanziata grazie alla Legge 29 giugno 1873, n. 1473. Fu aperta all'esercizio il 23 ottobre 1876.\nIl tronco da Adria fino a Chioggia e al suo porto fu invece finanziato con la Legge 29 luglio, n. 5002 che la inser\u00ec fra le linee di seconda categoria. La strada ferrata fu quindi aperta in due momenti: il 25 settembre 1884 per il tronco Adria-Loreo e il 23 maggio 1887 per il Loreo-Chioggia.\nCaratteristiche.\nLa linea \u00e8 una ferrovia a binario semplice a scartamento ordinario da 1435 mm. La trazione \u00e8 termica.\nLa circolazione tra la stazione di Lama e quella di Chioggia \u00e8 regolata dal Dirigente Posto di Comando con sede presso la stazione di Adria. Tra Rovigo e Lama, invece, \u00e8 affidata alla Dirigenza Locale.\nTraffico.\nIl traffico passeggeri si svolge fra i due capolinea, sebbene alcune corse provenienti da Rovigo risultano limitate ad Adria.\n\u00c8 espletato da Sistemi Territoriali con l'impiego di automotrici ALn 668, ALn 663 e GTW 2/6. I treni, classificati come regionali, hanno una cadenza oraria. I principali nodi di interscambio sono posti nelle stazioni di Rovigo e Adria.\nBibliografia.\nUlteriori approfondimenti:"}
{"id": "1443301", "revid": "1718925", "url": "https://it.wikipedia.org/wiki?curid=1443301", "title": "Club Jorge Wilstermann", "text": "Il Club Jorge Wilstermann \u00e8 una societ\u00e0 di calcio boliviana della citt\u00e0 di Cochabamba. Milita nella Primera Divisi\u00f3n, la massima serie del campionato boliviano di calcio.\nStoria.\nFu fondata nel 1949 da un gruppo di lavoratori del \"Lloyd A\u00e9reo Boliviano\" con lo scopo di rappresentare l'azienda a livello locale. Inizialmente ebbe il nome di \"San Jos\u00e9 de la Banda\", con maglia di colori azzurro-bianco, in seguito cambi\u00f2 denominazione in quella attuale in omaggio al primo aviatore commerciale della Bolivia, Jorge Wilstermann.\nIl cromatismo del club mut\u00f2 durante la gestione di Jorge Rojas Tard\u00edo, che sugger\u00ec i colori attuali come \"simbolo di forza, tenacia e dedizione totale al campo di gioco\"."}
{"id": "1443311", "revid": "466539", "url": "https://it.wikipedia.org/wiki?curid=1443311", "title": "Il dono di Nicholas", "text": "Il dono di Nicholas \u00e8 un film tv del 1998 diretto da Robert Markowitz e basato sulla vicenda di Nicholas Green.\nTrama.\nLa vera storia di Nicholas Green, piccolo turista americano ucciso durante una sparatoria sull'autostrada Salerno-Reggio Calabria, e che donando gli organi salv\u00f2 la vita di alcuni italiani."}
{"id": "1443312", "revid": "7336", "url": "https://it.wikipedia.org/wiki?curid=1443312", "title": "Wontan", "text": ""}
{"id": "1443313", "revid": "118561352", "url": "https://it.wikipedia.org/wiki?curid=1443313", "title": "Pierluigi Morizio", "text": "Biografia.\nFormatosi in seno al Teatro Abeliano di Bari, cura regie televisive e ha firmato le regie teatrali di \"Novecento\" di Alessandro Baricco e \"Pig Maglione\" di Gilmoure.\nCome giornalista si \u00e8 occupato in veste di redattore del giornale telematico \"Medimage\" e ha condotto il Tg dell'emittente VideoEmme. Ha inoltre collaborato con le testate stampa baresi \"Il Settimanale\" e \"La Citt\u00e0\".\nNel 2017 ha pubblicato il saggio di ricerca \"Il futuro anteriore della televisione\", edito da Segnali di Fumo in collaborazione con il CoReCom Puglia.\nAl suo attivo anche un disco come paroliere (\"La fattoria degli animali\", ed. C&amp;M) e un romanzo breve (Il colosso di neve, ed. TempestaRacano LTV).\nL'attivit\u00e0 di attore lo porta su alcuni set cinematografici: Nel 1990 \u00e8 nel film \"La stazione\" girato in Puglia. Nel 1997 partecipa all'episodio n.3 della seconda stagione di \"The Hunger\" dal titolo \"The Dream sentinel\".\n\u00c8 inserito anche in una puntata della fiction \"La squadra\" su Rai 3.\nNel 2004, insieme a Checco Zalone e Giacinto Lucariello, presenta il concorso di bellezza \"Ragazza Cinema Ok\" nei locali della Puglia.\nConduce stabilmente dal 2013 il festival internazionale di blues Bitonto Blues Festival.\nHa condotto nella stagione 20/21 la produzione online \"Diabolica passione Chiamata Musica\" (produzione BBF) dove ha avuto come ospiti, tra gli altri, Dodi Battaglia, Eugenio Finardi, Teresa De Sio, Carlo Massarini, Mario Venuti, Piero Cassano dei Matia Bazar, Fabio Treves, Ronnie Jones."}
{"id": "1443316", "revid": "1632387", "url": "https://it.wikipedia.org/wiki?curid=1443316", "title": "Battlelore (gruppo musicale)", "text": "I Battlelore sono un gruppo musicale heavy metal finlandese, fondato nel 1999 dal chitarrista Jyri Vahvanen e dal bassista Miika Kokkola a Lappeenranta.\nIl nome del gruppo deriva dall'unione della parola inglese \"battle\" (battaglia) e folklore.\nBiografia.\nI primi demo e il contratto con la Napalm Records (1999-2004).\nIl loro primo demo \"Warrior's Tale\" venne pubblicato lo stesso anno della fondazione del gruppo ma i Battlelore attirarono l'attenzione dell'etichetta Napalm Records solo dopo la pubblicazione del secondo demo \"Dark Fantasy\" nel 2000, che presenta per la prima volta Kaisa Jouhki come cantante femminile, Henri Vahvanen come batterista e Maria Honkanen come tastierista, membri che militano ancora oggi nei Battlelore. Sotto richiesta dell'etichetta, la band registra un demo senza titolo di 3 tracce e poco tempo dopo venne ultimato il contratto.\nNell'autunno del 2001 registrano ai Music Bros Studios il disco di debutto con il produttore Miitri Aaltonen.\nDopo poco tempo il chitarrista Tommi Havo lascia il gruppo per ragioni personali e viene sostituito dall'attuale chitarrista solista Jussi Rautio. Il disco d'esordio, \"...Where the Shadows Lie\", nel quale sono presenti anche alcuni brani contenuti nei precedenti demo e risuonati, viene pubblicato nel 2002 ottenendo un buon successo da parte del pubblico. Per \"...Where the Shadows Lie\" viene girato il video di \"Journey to Undying Lands\". I Battlelore si fanno per\u00f2 conoscere solo con il successivo disco \"Sword's Song\", registrato sempre ai Music Bros Studios con Miitri Aaltonen come produttore, uscito nella primavera del 2003, da molti definito come il migliore del gruppo. Il disco ha un buon successo e ci\u00f2 porta il gruppo a fare il primo tour in Europa, che li porta per la prima volta in Italia in due date autunnali assieme ad Atrocity, Leaves' Eyes e Darkwell: il 21 novembre al Transilvania Live di Milano e il 22 novembre all'Alpheus di Roma.\nNel 2004 viene pubblicato il primo DVD della band, \"The Journey\", contenente la registrazione del concerto finlandese tenutosi al prestigioso Tavastia Club di Helsinki, un documentario e dei videoclip.\nCambi di formazione e \"Third Age of the Sun\" (2004-2005).\nNel 2004 il cantante Patrik Mennander lascia la band, per via della mancanza di tempo da dedicare ai Battlelore, e il suo posto viene preso prima temporaneamente e poi in via ufficiale dall'ex-frontman degli Evemaster, Tomi Mykk\u00e4nen. Il suo ultimo concerto \u00e8 allo show da \"headliner\" del RingCon (il festival ufficiale de \"Il Signore degli Anelli\" a Bonn, in Germania). Per ragioni personali anche il bassista fondatore Miika Kokkola lascia la band, e viene sostituito da Timo Honkanen, gi\u00e0 tour-member in passato.\nCon questi nuovi cambiamenti nella formazione il gruppo pubblica nel 2005 il terzo album in studio, \"Third Age of the Sun\", registrato ai Sound Suite Studios nella primavera del 2005 e prodotto da Terje Refsnes, per la cui promozione viene girato il videoclip di \"Storm of the Blades\". Secondo il parere della critica \"Third Age of the Sun\" \u00e8 di qualit\u00e0 inferiore rispetto ai dischi precedenti, in parte dovuto alla defezione di Mennander e di Kokkola, ma vi \u00e8 un songwriting pi\u00f9 vario e ambizioso, un poco di melodie folk e una vena pi\u00f9 sinfonica dovuta al massiccio uso delle tastiere, che subiscono un'evoluzione notevole, risultando pi\u00f9 incisive che in passato, e ad un abbandono temporaneo delle clean vocals maschili, che tuttavia riappariranno a partire dal disco successivo. Il disco entra nelle classifiche finlandesi alla posizione numero 38.\nEvernight e The Last Alliance (2006 - 2008).\nDopo aver partecipato all'edizione 2006 del Wacken Open Air, in autunno iniziano le registrazioni del quarto disco con Miitri Aaltonen alla produzione ai Music Bros Studios, che viene poi pubblicato agli inizi del 2007 con il titolo \"Evernight\", anticipato dal videoclip di \"House of Heroes\", da molti definito come il pi\u00f9 oscuro degli album del gruppo finlandese, ma anche il migliore dopo \"Sword's Song\".\nNei primi giorni di settembre viene annunciato un tour europeo assieme previsto per novembre a Draconian e Arzamat, tuttavia il tour viene cancellato.\nA gennaio 2007 il chitarrista Jyri lascia temporaneamente la band per andare in Asia per 6 mesi, e viene sostituito da Tommi Lintunen, che compare nel videoclip di \"House of Heroes\". Al suo ritorno a giugno, Vahvanen riprende il posto di chitarrista.\nA settembre viene annunciato che la band avrebbe dovuto aprire le date finlandesi di Helsinki e Tampere degli After Forever a novembre, tuttavia le date vengono cancellate dal promoter e a novembre vengono esclusi dal tour con europeo i Korpiklaani, previsto per dicembre.\nIl 20 ottobre partecipano all'edizione 2007 del Metal Female Voices Fest e l'esibizione viene registrata per far parte di un DVD.\nNel periodo di aprile-maggio 2008 viene registrato ai Sound Supreme Studios di H\u00e4meenlinna con Dan Swan\u00f6 come produttore il loro quinto disco \"The Last Alliance\", poi pubblicato a settembre, anticipato dal video di \"Third Immortal\". Dopo una settimana di uscita sul mercato raggiunge la ventiseiesima posizione nella classifica degli album pi\u00f9 venduti in Finlandia, e partecipano al \"The Finnish Fire Tour\" assieme a Korpiklaani, Falchion e Kivimets\u00e4n Druidi, al quale il cantante Tomi non prende parte per \"problemi personali\" e viene sostituito da Harri Hyyti\u00e4inen, membro degli Avathar.\nIl disco esce anche in versione speciale con un DVD allegato, in cui vi \u00e8 la registrazione del concerto al Metal Female Voices Fest 2007.\nDurante il periodo estivo il posto di batterista viene preso temporaneamente da Enrico Annus, per impegni personali di Henri Vahvanen.\nA luglio 2009 viene annunciato che il gruppo ha rinnovato il contratto con la Napalm Records, terminato con il disco \"The Last Alliance\". Il contratto garantisce alla band il supporto dell'etichetta per il prossimo disco e per il relativo tour promozionale.\nDoombound (2011).\nA fine settembre la band intraprende un breve tour di 6 date in Inghilterra assieme ai Finntroll e a dicembre viene annunciato che il sesto album \u00e8 in preparazione e la band entrer\u00e0 in studio attorno a giugno-luglio 2010 per le registrazioni. La pubblicazione era prevista per ottobre 2010, poi spostata nei primi mesi del 2011.\nA causa delle registrazioni del nuovo album la band ha suonato solo in alcune date durante la primavera 2010.\nL'album viene registrato ai Sound Supreme Studios con Janne Saksa e Dan Swan\u00f6 mixa il tutto. Stilisticamente l'album segna un ritorno \"old-school\" dei primi dischi, \u00e8 il primo \"concept album\" della band ed \u00e8 incentrato sulla figura di T\u00farin Turambar.\nL'album \"Doombound\", contiene 11 pezzi, dei quali uno strumentale e uno in lingua finlandese, per celebrare la terra del gruppo, la Finlandia, e il poema epico finlandese, il \"Kalevala\". L'edizione speciale dell'album contiene il DVD \"10 Years of Battlelore\", in cui ci sono molti contenuti speciali.\nPausa creativa.\nIl 23 ottobre 2011 il gruppo annuncia, tramite il suo sito, una pausa indefinita dalla scena musicale, precisando che non si tratta di un addio definitivo. La pausa termina nel 2016, quando il gruppo annuncia di partecipare al Metal Female Voices Fest a ottobre dello stesso anno.\nStile e influenze.\nIl loro stile coniuga elementi principalmente dal gothic metal e dal folk metal, metal estremo (black e death metal in particolare) e industrial metal con sprazzi di power metal, e si \u00e8 evoluto molto con il passare degli anni. Fanno parte della cosiddetta corrente \"beauty and the beast\", ovvero quei gruppi che presentano il contrasto di voce femminile (solitamente da opera, per\u00f2 Kaisa Jouhki canta in modo pi\u00f9 \"\"energico\") e voce maschile, spesso in growl (per\u00f2 i Battlelore fanno uso anche di clean vocals maschili).\nIl chitarrista e fondatore Jyri Vahvanen ha definito la loro musica come \"Fantasy metal\" e \"very bombastic, epic and melodic metal\".\nPeculiarit\u00e0 del gruppo sono i loro show dal vivo, nei quali ogni membro \u00e8 travestito con costumi fantasy e truccato in modo da sembrare \"feroci guerrieri o sporchi ladroni\" o \"elfi-femmina bellissimi\"\".\nI testi dei Battlelore riguardano personaggi ed eventi della Terra di Mezzo di J. R. R. Tolkien. Le opere di Tolkien alle quali si ispirano maggiormente sono \"Il Signore degli Anelli\" e \"Il Silmarillion\", altre sono la letteratura medievale e in parte il \"Kalevala\". A partire dall'album \"Evernight\", la band ha deciso deliberatamente di non utilizzare pi\u00f9 nomi o luoghi dell'immaginario tolkieniano, sebbene i testi ne rimangono comunque ispirati.\nBolt Thrower, Emperor, The Gathering, Kyuss, Black Sabbath, Morbid Angel, Katatonia, Anathema, My Dying Bride, Iron Maiden, W.A.S.P., Zakk Wylde, Dissection, Theatre of Tragedy sono alcuni degli artisti che hanno influenzato la musica dei Battlelore."}
{"id": "1443319", "revid": "1543377", "url": "https://it.wikipedia.org/wiki?curid=1443319", "title": "Asterix il gallico", "text": "Asterix il gallico (\"Ast\u00e9rix le Gaulois\") \u00e8 il primo albo della serie a fumetti \"Asterix\" di Ren\u00e9 Goscinny (sceneggiatura) e Albert Uderzo (disegni), pubblicato a puntate su \"Pilote\" dal n\u00ba 1 (29 ottobre 1959) al n\u00ba 38 (14 luglio 1960 e quindi in forma di albo nell'ottobre 1961.\nL'albo inizialmente fu stampato in 6.000 copie che andarono subito esaurite, e nel 1967 fu adattato in un omonimo film d'animazione. Nel 1999 si classific\u00f2 al 23\u00ba posto tra i 100 libri del secolo di le Monde.\nTrama.\nNel 50 a.C., dopo la sconfitta di Vercingetorige, la Gallia \u00e8 occupata dall\u2019esercito romano. Ma non tutta: un piccolo villaggio dell\u2019Armorica resiste ancora agli assalti delle centurie dei quattro accampamenti fortificati che lo circondano: Petibonum, Laudanum, Babaorum e Aquarium. Asterix, un guerriero del villaggio degli irriducibili Galli, si trova caccia di cinghiali, ma incrocia sul suo cammino quattro legionari armati di Petibonum che, da solo, riempie di botte. Questo \u00e8 stato possibile grazie a una pozione magica preparata da Panoramix, il druido del villaggio, ovvero un filtro che moltiplica la forza per un certo tempo. La pozione viene distribuita periodicamente a tutti gli uomini del villaggio, tranne Obelix, il portatore di menhir, sul quale gli effetti del filtro sono permanenti, poich\u00e9 da piccolo cadde nel paiolo del druido.\nA Petibonum, il centurione romano Caius Bonus e il suo secondo Marcus Sacapus, per scoprire il segreto della forza sovrumana dei loro avversari, decidono di inviare una spia nel villaggio: il legionario Caligula Minus viene prima truccato (parrucca e baffi finti) e vestito da gallo, e poi incatenato e affidato a una pattuglia, che si inoltra nella foresta con la speranza di venire attaccata dai galli. La speranza si concretizza in Asterix e Obelix, che sconfiggono la pattuglia e conducono Caligula Minus, alias Caliguliminix, al loro villaggio, dove la spia vede il fabbro forgiare i metalli a mani nude, Obelix sollevare menhir senza fatica e Asterix tirare un carro pieno di tronchi senza sforzo. E quando chiede di conoscere il segreto della loro forza per poter ritornare sano e salvo dalla sua famiglia, gli viene data da bere la pozione magica. Poco dopo, per\u00f2, Caligula Minus viene smascherato durante un ballo gallico che prevede che ci si tirino i baffi a vicenda, ma riesce comunque a fuggire e a far ritorno a Petibonum, dove informa Caius Bonus dell'esistenza della pozione. Cos\u00ec, ordina un'imboscata nella quale i legionari catturano Panoramix, lo portano nell\u2019accampamento e lo torturano con l'intento di scoprire il segreto, ma inutilmente.\nNel frattempo al villaggio, Asterix \u00e8 preoccupato della prolungata assenza di Panoramix e, bench\u00e9 Obelix gli ricordi che l\u2019effetto della pozione magica sia svanito, parte alla sua ricerca. Usando la sua astuzia, egli penetra a Petibonum e, nottetempo, prima scopre che Caius Bonus e Marcus Sacapus vogliono la pozione magica per spodestare Cesare, e poi individua la tenda dove \u00e8 rinchiuso il druido. Quando Asterix incontra Panoramix, i due, sorprendentemente, non decidono di fuggire, ma piuttosto di farsi beffe dei Romani e delle smisurate ambizioni dei loro comandanti. L'indomani il druido dichiara al centurione la disponibilit\u00e0 a preparare la pozione, ma prima gli far\u00e0 perdere tempo obbligando l\u2019intera guarnigione a cercare improbabili ingredienti e poi lo inganner\u00e0 facendo bere ai legionari una pozione che, anzich\u00e9 accrescere la forza, fa soltanto crescere barba e capelli a gran velocit\u00e0. L\u2019intero accampamento cade ben presto in preda al caos.\nCaius Bonus, disperato, promette ad Asterix e Panoramix la libert\u00e0 in cambio dell\u2019antidoto. Cos\u00ec Panoramix chiede al centurione di procurare gli ingredienti necessari, non per l\u2019antidoto (inutile in quanto la pozione tricologica ha breve durata), ma per la vera pozione magica, che verr\u00e0 preparata di nascosto dal druido per il solo Asterix, mentre ai legionari, invece, viene fatto bere un buon minestrone. Convinto di essere ormai libero dal maleficio, Caius Bonus non mantiene la promessa di liberare i galli, ma naturalmente Asterix non ha difficolt\u00e0 a mettere fuori gioco la guarnigione e a uscire dall\u2019accampamento insieme a Panoramix, ma appena fuori, i due vedono sorpresi che Petibonum \u00e8 stata accerchiata dalle legioni guidate da Giulio Cesare in persona, che ha avuto notizia di una congiura ai suoi danni. Asterix e Panoramix sono ricondotti dai Romani a Petibonum, ma, aiutando Cesare a smascherare il cospiratore Caius Bonus, vengono liberati da Cesare. Il proconsole, per\u00f2, promette minacciosamente ad Asterix che fra loro la partita non \u00e8 affatto chiusa, e Asterix accetta spavaldamente la sfida. I nostri eroi fanno ritorno incolumi al villaggio, che per festeggiarli prepara un ricco banchetto.\nL'albo.\nLa prima avventura di Asterix \u00e8 un semplice e ironico scontro tra i nostri eroi e i loro nemici. Il contesto in cui si sviluppa la storia \u00e8 l\u2019occupazione della Gallia da parte dei Romani, che pu\u00f2 ricordare quella tedesca dalla quale i francesi si erano liberati quindici anni prima; non a caso, nella prima tavola vediamo dei barbari germanici che se ne vanno lasciando la profetica minaccia: \u201cMa in guardia! Ci rifedrete!\u201d. Per il resto la connotazione storica \u00e8 unicamente uno stratagemma per mettere in scena una vicenda in cui il piccolo riesce a resistere al potente, come Davide e Golia; allo stesso modo i Galli ridicolizzano i Romani facendosi beffe della loro sete di potere utilizzando l\u2019astuzia.\nI modelli grafici dei personaggi non sono ancora quelli definitivi: basti dire che persino Giulio Cesare \u00e8 rappresentato in due versioni molto diverse, una all\u2019inizio e una alla fine dell\u2019avventura.\nSi tratta dell'unica storia della serie in cui il personaggio principale, Asterix, agisce senza l'aiuto del suo fido amico Obelix, essendo soprattutto Panoramix il secondo protagonista al fianco di Asterix. Obelix vi appare infatti solo come personaggio secondario e assumer\u00e0 il suo ruolo di coprotagonista fisso solo a partire dalla storia successiva, \"Asterix e il falcetto d'oro\".\nStoria editoriale.\nIn Francia.\nIn Francia la storia fu serializzata inizialmente all'interno della rivista Pilote, in cui apparve a puntate dal numero 1 (29 ottobre 1959) al 38 (14 luglio 1960); in seguito \u00e8 stata pubblicata in albo cartonato nel 1961 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nIn Italia.\nEdizioni Mondadori.\nIn Italia l'albo \u00e8 edito, come gli altri della serie, da Mondadori; la prima edizione italiana risale al febbraio 1968 per la traduzione di Marcello Marchesi. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa.\nNel 1975 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori, e nel giugno 2010 la storia \u00e8 apparsa all'interno di \"Asterix: le origini\", volume a colori in formato tascabile della collana Mondadori \"Oscar Best Seller\" comprendente anche le storie \"Asterix e il falcetto d'oro\" e \"Asterix e il duello dei capi\".\nAltre edizioni.\nLa storia \u00e8 stata inoltre pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1975 venendovi poi ristampata periodicamente; alla fine degli anni novanta \u00e8 stata anche pubblicata in albo come supplemento speciale della rivista. Tali edizioni sono basate su quella Mondadori e presentano la stessa traduzione di Marcello Marchesi.\nUn'ulteriore edizione italiana dell'albo \u00e8 stata quella pubblicata da Fabbri/Dargaud, datata febbraio 1982. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"Ast\u00e9rix le Gaulois\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "1443327", "revid": "80339", "url": "https://it.wikipedia.org/wiki?curid=1443327", "title": "Zona fotica", "text": ""}
{"id": "1443329", "revid": "287204", "url": "https://it.wikipedia.org/wiki?curid=1443329", "title": "Fodla", "text": ""}
{"id": "1443330", "revid": "547034", "url": "https://it.wikipedia.org/wiki?curid=1443330", "title": "EC 1.3.1", "text": "La EC 1.3.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH e su accettori come NAD o NADP."}
{"id": "1443332", "revid": "365417", "url": "https://it.wikipedia.org/wiki?curid=1443332", "title": "EC 1.3.3", "text": "La EC 1.3.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH ed ossigeno come accettore."}
{"id": "1443333", "revid": "365417", "url": "https://it.wikipedia.org/wiki?curid=1443333", "title": "EC 1.3.5", "text": "La EC 1.3.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH ed un chinone (o composti correlati) come accettore."}
{"id": "1443334", "revid": "365417", "url": "https://it.wikipedia.org/wiki?curid=1443334", "title": "EC 1.3.2", "text": "La EC 1.3.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH ed un citocromo come accettore."}
{"id": "1443335", "revid": "365417", "url": "https://it.wikipedia.org/wiki?curid=1443335", "title": "EC 1.3.7", "text": "La EC 1.3.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH e proteine con cluster ferro-zolfo come accettore."}
{"id": "1443336", "revid": "365417", "url": "https://it.wikipedia.org/wiki?curid=1443336", "title": "EC 1.3.99", "text": "La EC 1.3.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi gruppi CH-CH ed accettori di diversi tipi."}
{"id": "1443338", "revid": "121387172", "url": "https://it.wikipedia.org/wiki?curid=1443338", "title": "EC 1.4.1", "text": "La EC 1.4.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico ed accettori come NAD o NADP."}
{"id": "1443339", "revid": "365417", "url": "https://it.wikipedia.org/wiki?curid=1443339", "title": "EC 1.4.2", "text": "La EC 1.4.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico e citocromo come accettore."}
{"id": "1443340", "revid": "365417", "url": "https://it.wikipedia.org/wiki?curid=1443340", "title": "EC 1.4.3", "text": "La EC 1.4.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico e ossigeno come accettore."}
{"id": "1443342", "revid": "365417", "url": "https://it.wikipedia.org/wiki?curid=1443342", "title": "EC 1.4.4", "text": "La EC 1.4.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico e disolfuro come accettore."}
{"id": "1443345", "revid": "365417", "url": "https://it.wikipedia.org/wiki?curid=1443345", "title": "EC 1.4.7", "text": "La EC 1.4.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico e proteine con cluster ferro-zolfo come accettori."}
{"id": "1443346", "revid": "365417", "url": "https://it.wikipedia.org/wiki?curid=1443346", "title": "EC 1.4.99", "text": "La EC 1.4.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico ed accettori di vario tipo."}
{"id": "1443348", "revid": "1543377", "url": "https://it.wikipedia.org/wiki?curid=1443348", "title": "Edward Evan Evans-Pritchard", "text": "Vita e ricerche sul campo.\nNato nel Sussex, Inghilterra, studia all'Exeter College, Oxford e successivamente alla London School of Economics (LSE), dove subisce l'influenza del famoso antropologo Bronis\u0142aw Malinowski e diviene allievo di Charles Gabriel Seligman, padre dell'etnografia del Sudan. Le ricerche sul campo di Evans-Pritchard iniziano proprio in Sudan nel 1926 con lo studio della popolazione nilotica degli Azande, ai quali dedica la sua prima opera, oggi un classico dell'antropologia culturale e sociale, \"Stregoneria, Oracoli e Magia tra gli Azande\" (pubblicata nel 1937). Interrotta la ricerca sugli Azande nel 1930 intraprende un nuovo progetto di studio legato alla popolazione semi-nomade dei Nuer anch'essa stanziata nel Sudan meridionale.\nDurante questo periodo entra in contatto con Meyer Fortes e A. R. Radcliffe-Brown, con il primo collabora nell\"'opera Sistemi Politici Africani\" mentre l'influenza del secondo e del funzional-strutturalismo lasciano tracce evidenti nei tre lavori di Evans-Pritchard dedicati ai Nuer (\"I Nuer\", \"La religione Nuer\", e \"Parentela e matrimonio tra i Nuer\").\nNegli anni della Seconda guerra mondiale Evans-Pritchard serve il governo inglese in Etiopia, Libia, Sudan, e Siria. In Sudan svolge un ruolo determinante nel fomentare la guerriglia delle popolazioni Anuak contro le truppe italiane. Nel 1942 durante l'amministrazione militare inglese della Cirenaica, coglie l'occasione per condurre la ricerca che porter\u00e0 alla pubblicazione dell'opera \"I Senusi di Cyrenaica\" (nel 1949). Sul finire del conflitto, nel 1944, si converte al cattolicesimo.\nNel 1946 Evans-Pritchard diviene professore di antropologia sociale all'Universit\u00e0 di Oxford nonch\u00e9 membro dell'All Souls College nel quale rester\u00e0 sino al termine della sua carriera.\nInsignito del titolo di Sir (cavaliere) nel 1971, muore a Oxford l'11 settembre 1973.\nMagia e sistemi di pensiero.\nDurante il suo studio sugli Azande Evans-Pritchard elabor\u00f2 un'intuizione destinata a modificare sensibilmente la trattazione antropologica dei sistemi di pensiero.\nCercando di comprendere gli effetti e i presupposti del concetto di \"mangu\", traducibile come \"stregoneria\", l'autore teorizz\u00f2 l'esistenza di due diversi principi di causalit\u00e0 tra gli zande: da un lato quello volto a comprendere perch\u00e9 un certo avvenimento \u00e8 accaduto, legato a spiegazioni di tipo \"razionale\" e scientifico; dall'altro quello che si interroga sul perch\u00e9 un avvenimento \u00e8 accaduto proprio a una certa persona, per il quale si ricorre a spiegazioni di tipo \"magico\". A partire da questa constatazione Evans-Pritchard riconobbe l'esistenza di un sistema di pensiero coerente anche dietro a quelle spiegazioni e teorie che, agli occhi di un occidentale, sarebbero potute sembrare irrazionali o prive di logica.\nFino a quel momento la razionalit\u00e0 delle popolazioni extra-occidentali era sempre stata analizzata in base al suo conformarsi o meno alle nozioni occidentali del termine. Con la pubblicazione di \"Stregoneria, Oracoli e Magia tra gli Azande\", invece, si inizia a riconoscere l'esistenza di diverse tipologie di razionalit\u00e0, che andranno valutate non dal punto di vista della loro verit\u00e0 o falsit\u00e0, ma cercandone la coerenza interna e la logica pratica a cui rispondono.\nAntropologia e storia.\nNel corso della sua carriera Evans-Pritchard contribu\u00ec al dibattito sui rapporti tra storia e antropologia sostenendo la necessit\u00e0 di una maggiore commistione tra le due discipline. Due eventi in particolare sono rilevanti. Il primo \u00e8 l'intervento dal titolo \"Social Anthropology: Past and Present\", tenutosi a Oxford nel 1950 in occasione dell'annuale conferenza commemorativa per Robert Ranulph Marett, durante il quale individu\u00f2 nelle divergenze tra l'antropologia e la storia uno dei nodi critici pi\u00f9 urgenti da affrontare per il futuro della disciplina antropologica. Innanzi tutto la comprensione di una societ\u00e0 non poteva prescindere dall'analisi della sua storia, in quanto i problemi del presente sono sempre frutto di processi iniziati e sviluppatisi nel passato. In secondo luogo l'antropologia sociale era essa stessa una sorta di scienza storica, poich\u00e9 maggiormente simile a una disciplina umanistica che a una scientifica. \nQueste affermazioni suscitarono reazioni molto dure nell'ambiente accademico britannico, dove prevaleva nettamente la tesi della separazione tra storia e antropologia sociale sostenuta da Radcliffe-Brown.\nUndici anni pi\u00f9 tardi Evans-Pritchard torn\u00f2 sul tema durante una conferenza dal titolo \"Anthropology and History\", riscuotendo maggiori consensi, soprattutto tra gli storici. In questa occasione l'argomentazione era basata su di una doppia critica: agli antropologi veniva rimproverato di non utilizzare in maniera adeguata le fonti storiche; agli storici di stare dimenticando la letteratura antropologica. In particolare a questi ultimi era rivolto un invito a espandere i propri orizzonti di ricerca, sia rivolgendosi maggiormente al mondo non occidentale sia approfondendo le aree di studio tradizionali in un'ottica antropologica, indagando la storia sociale e culturale.\nUltime opere.\nGli ultimi lavori di Evans-Pritchard assunsero un taglio maggiormente filosofico rispetto alle sue opere precedenti.\nI loro contenuti si concentrano spesso su osservazioni dell'autore, basate sulla sua esperienza come antropologo, su quale sia il miglior modo di intraprendere e condurre gli studi antropologici.\nNel 1950 si oppose alla visione di quanti avrebbero voluto l'antropologia parte delle scienze naturali, sostenendo che essa sia pi\u00f9 facilmente riconducibile alle scienze umanistiche, specialmente agli studi storici. Afferm\u00f2 inoltre come uno dei ruoli principali dell'antropologo sia quello di compiere un lavoro di traduzione, trovando il modo di comprendere una cultura differente al fine di spiegarla a persone della sua stessa cultura.\nNel 1965, venne pubblicato l'influente lavoro \"Teorie sulla Religione Primitiva\", dove Evans-Pritchard contest\u00f2 le teorie esistenti sulle pratiche religiose primitive. Seguendo la linea dei suoi lavori teorici degli anni '50, afferm\u00f2 che raramente gli antropologi riescono a cogliere a fondo il pensiero delle genti che studiano, e che lo motivano con aspetti pi\u00f9 vicini ad essi stessi e alle loro culture, piuttosto che a quella che stanno studiando. Un'ulteriore nota critica ha riguardato i diversi approcci che secondo Evans-Pritchard gli antropologi possono avere nello studio della religione a seconda che essi stessi siano o meno credenti. I non credenti preferirebbero pertanto spiegazioni che utilizzano teorie biologiche, sociologiche e psicologiche per spiegare la religione come un'illusione, mentre i credenti farebbero uso di teorie che inquadrano la religione come metodo per concettualizzare e relazionarsi con la realt\u00e0.\nFamiglia.\nChiamato semplicemente \"E.P.\" da amici e familiari, Evans-Pritchard ha avuto cinque figli da sua moglie Ioma. Il pi\u00f9 giovane, Ambrose Evans-Pritchard, lavora come reporter investigativo per il \"Daily Telegraph\" di Londra ed \u00e8 autore del libro \"La vita segreta di Bill Clinton\". La figlia pi\u00f9 giovane, Deirdre Evans-Pritchard, \u00e8 un'esperta di folclore e di studi medio-orientali."}
{"id": "1443349", "revid": "228587", "url": "https://it.wikipedia.org/wiki?curid=1443349", "title": "Enoil-(proteina trasportante acili) reduttasi (NAD)", "text": "La enoil-(proteina trasportante acili) reduttasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la riduzione di enoilacili legati a proteine lunghi tra i 4 ed i 16 atomi di carbonio."}
{"id": "1443350", "revid": "30610", "url": "https://it.wikipedia.org/wiki?curid=1443350", "title": "Ferrovia Teramo-Giulianova", "text": "La ferrovia Teramo-Giulianova \u00e8 una linea ferroviaria italiana di interesse regionale che collega la citt\u00e0 di Teramo con la citt\u00e0 di Giulianova e con la ferrovia Adriatica. Tale infrastruttura avrebbe dovuto far parte, secondo i progetti iniziali, di un collegamento molto pi\u00f9 esteso con le citt\u00e0 di Roma e L'Aquila, il quale non venne mai realizzato.\nStoria.\nLa ferrovia fu costruita in seguito alla sua inclusione nell'elenco delle ferrovie complementari previste dalla Legge \"Baccarini\" del 29 luglio 1879, n. 5002. Fu inaugurata alle ore 14:15 del 15 luglio 1884 con la stazione terminale di Teramo passante in previsione di una \"possibile\" prosecuzione del tracciato. Era infatti solo una parte di un pi\u00f9 vasto progetto che, originariamente, prevedeva di realizzare il pi\u00f9 breve collegamento tra la stazione di Giulianova, sulla ferrovia Adriatica, e Roma attraversando L'Aquila e Rieti. Il progetto risaliva al 1855 ed era stato oggetto di studio del governo borbonico; era stato riproposto dal deputato Francesco Sebastiani alla Camera dei deputati il 10 aprile del 1865 e, nuovamente nel 1873, dall'on. Settimio Costantini. Il proseguimento, con l'apertura della Roma-Sulmona, fu del tutto abbandonato. Negli anni venti si riaccesero le speranze con la costruzione della ferrovia L'Aquila-Capitignano inaugurata nel 1922. La successiva tratta di collegamento che doveva valicare il Gran Sasso rimase allo stato di progetto dato che non si decise sulla scelta tra un collegamento diretto passante per Isola del Gran Sasso tramite una galleria di 7\u00a0km sotto il monte o un collegamento montano di 57\u00a0km che lo aggirava a nord. La successiva \"stretta\" di fine anni trenta che vide la soppressione anche della L'Aquila-Capitignano fece tramontare definitivamente l'antico progetto.\nLa ferrovia apparteneva alla Rete Adriatica e venne esercita dalla Societ\u00e0 Italiana per le strade ferrate meridionali, fino alla statalizzazione delle ferrovie italiane avvenuta nel 1905, data dalla quale l'esercizio pass\u00f2 alle Ferrovie dello Stato (FS).\nA partire dall'agosto 1993 venne introdotto l'esercizio a spola, successivamente abbandonato.\nNel 2001, con la costituzione di Rete Ferroviaria Italiana, quest'ultima societ\u00e0 divenne il gestore della linea.\nL'11 ottobre 2003 \u00e8 stata attivata la trazione elettrica: la trazione era stata prima a vapore e successivamente termica con impiego di automotrici e di locomotive dalla fine degli anni settanta.\nCaratteristiche.\nLa linea \u00e8 una ferrovia a binario semplice e elettrificato in corrente continua a 3.000 volt. La gestione dell'infrastruttura \u00e8 affidata a Rete Ferroviaria Italiana (RFI).\n\u00c8 munita di Sistema Controllo Marcia Treno e di Controllo Centralizzato del Traffico.\nEsercita dal Dirigente Centrale Operativo con sede a Pescara, fa uso del regime di circolazione Blocco Conta Assi consentendo una velocit\u00e0 massima di circa 120\u00a0km/h (rango C).\nTraffico.\nI convogli provenienti da Teramo proseguono nella quasi totalit\u00e0 dei casi sulla ferrovia Adriatica in direzione Pescara.\nIl servizio di trasporto pubblico ferroviario regionale viene svolto da Trenitalia e dalla Sangritana sulla direttrice Teramo-Giulianova-Pescara-Chieti.\nCi sono anche dei treni che si spingono pi\u00f9 a sud, fino alla stazione di Termoli, ed altri che hanno come destinazione Avezzano, Sulmona e la stazione di Scafa-San Valentino-Caramanico Terme.\nDal 2008, con l'apertura della nuova tratta ferroviaria completamente in variante, della ferrovia San Vito-Lanciano, la societ\u00e0 Ferrovia Adriatico-Sangritana S.p.A. effettua servizio regionale collegando Teramo con la nuova stazione di Lanciano.\nI treni che provengono da Teramo devono invertire il senso di marcia per proseguire per Pescara in direzione sud."}
{"id": "1443351", "revid": "729019", "url": "https://it.wikipedia.org/wiki?curid=1443351", "title": "Mura di San Gimignano", "text": "Le mura di San Gimignano sono un'opera di architettura militare risalente al XIII secolo.\nStoria.\nPrimo tracciato.\nLa prima cinta muraria della citt\u00e0 risale al 998 ed era situata tra il poggio di Montestaffoli, dove gi\u00e0 esisteva una rocca sede di mercato di propriet\u00e0 del vescovo di Volterra, e il poggio della Torre con il castello vescovile.\nDi questo primo tracciato restano alcuni archi, antiche porte cittadine, che ancora oggi si innalzano nel tessuto cittadino. L'antico tracciato misurava 1.108 metri e partiva ai piedi di Montestaffoli ed arrivava nei pressi della chiesa di San Bartolo, accanto alla quale si apre ancora il doppio Arco della Cancelleria, che un tempo costituiva l'uscita meridionale del castello; declinava poi lungo via Capassi per girare lungo l'attuale via Santo Stefano. da qui costeggiava via degli Innocenti arrivando in prossimit\u00e0 della piazza della Cisterna (dove ancora oggi si trova il grande arco dei Becci, ex-portale); infine risaliva lungo via del Quercecchio chiudendosi in prossimit\u00e0 dei Montestaffoli.\nSecondo tracciato.\nNel XII secolo, grazie al fiorire dei commerci, aiutati anche dal passaggio della via Francigena, si erano formati due borghi lungo la direttrice nord-sud: quello di San Matteo, verso Pisa, e quello di San Giovanni, verso Siena, entrambi lungo una nuova \"via maestra\", che vennero inglobati nelle mura con il nuovo tracciato completato nel 1214.\nNel 1251 le mura inglobarono Montestaffoli, ma pochi anni dopo, nel 1255, la citt\u00e0 venne presa dai guelfi di Firenze che ordinarono la distruzione delle mura. Riacquistata l'indipendenza nel 1261 e tornata la supremazia ghibellina dopo la battaglia di Montaperti, i sangimignanesi ricostruirono le mura ricalcando il tracciato precedente, aggiungendo per\u00f2 per la prima volta il poggio della Torre a ovest, secondo la conformazione ancora oggi esistente.\nNel 1353 i fiorentini costruirono la Rocca di Montestaffoli e tra la fine del XV l'inizio del XVI secolo vennero eretti i cinque bastioni a base circolare del diametro di circa 13 metri ciascunom, per aggiornare la fortificazione secondo le nuove necessit\u00e0 introdotte dall'uso delle armi da fuoco.\nTracciato.\nLe mura sono lunghe 2.176 metri e vi si aprono cinque porte principali (in senso orario da sud):\nEscludendo la Porta Quercecchio, in corrispondenza di ciascuna porta era situata una delle quattro contrade cittadine: di Castello di Piazza, di San Giovanni e di San Matteo.\nNei pressi della Porta San Giovanni si trova il grande Bastione San Francesco. Tra la Porta Quercecchio e la Porta San Matteo, nel punto pi\u00f9 alto della citt\u00e0, si trova la Rocca di Montestaffoli, che offre un'ampia vista della citt\u00e0 e della campagna circostante."}
{"id": "1443352", "revid": "118136", "url": "https://it.wikipedia.org/wiki?curid=1443352", "title": "Fool (cucina)", "text": ""}
{"id": "1443354", "revid": "228587", "url": "https://it.wikipedia.org/wiki?curid=1443354", "title": "Enoil-(proteina trasportante acili) reduttasi (NADPH B-specifica)", "text": "La enoil-(proteina trasportante acili) reduttasi (NADPH B-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la riduzione di enoilacili legati a proteine. L'enzima di lievito ed \"Escherichia coli\" \u00e8 \"B-specifico\" relativamente al NADP, a differenza della enoil-(proteina trasportante acili) reduttasi (NADPH, A-specifica)."}
{"id": "1443356", "revid": "1363832", "url": "https://it.wikipedia.org/wiki?curid=1443356", "title": "Maria Diomira del Verbo Incarnato", "text": "Biografia.\nLa Venerabile Suor Maria Diomira dal Verbo Incarnato nasce a Genova il 23 febbraio 1708, da Hans Schwery di Naters e di Th\u00e9r\u00e8se Curty di Friburgo. Il suo Padre, Hans, che si faceva chiamare Giovanni Serri era Guardia Svizzera al servizio del granducato di Toscana. Mara Teresa, Dopo un soggiorno a Friburgo, in Svizzera, terra d'origine di sua madre fu la sua prima comunione nella Chiesa di S. Maurice di Friburgo, il giorno di Pasqua 1717.\nFu educata presso le monache Benedettine di Pisa, citt\u00e0 dove la sua famiglia si era trasferita. Si dedic\u00f2 fin da ragazza all'assistenza di ammalati e moribondi.\nSi sottopose a grandi mortificazioni della carne e secondo la tradizione ebbe le stimmate che si sarebbero manifestate in lei per la prima volta all'et\u00e0 di 22 anni, mentre si accostava all'eucaristia nella chiesa dei Cavalieri di Pisa.\nFu incerta se accettare l'invito delle cappuccine di Citt\u00e0 di Castello, ma poi decise sempre per le cappuccine di Fanano, sulla montagna modenese, in una struttura da secoli collegata con l'abbazia di Nonantola. Fu ammessa a Fanano il 5 ottobre 1730, vesti l'abito religioso il 1\u00ba novembre 1730.\nTre anni pi\u00f9 tardi, nel 1733, pronunci\u00f2 i voti e assunse il nome di suor Maria Diomira del Verbo Incarnato. Come grazie chiese al Signore di poter liberare le anime del purgatorio. Ascolto la sua richiesta e permetta a numerose anime di essere liberate dal purgatorio, per la maggior parte appartenente all'ordine di San Francesco e per il resto delle persone comune di cui la Gran Duchessa Violante Beatrice di Baviera\nFu scelta dalle consorelle come badessa, ruolo che svolse per molti anni non senza contrasti con le autorit\u00e0 ecclesiastiche verso le quali suor Diomira mantenne sempre un atteggiamento di disciplina e obbedienza.\nSuor Maria Diomira del Verbo Incarnato spira il 14 gennaio 1768 dicendo: \"No, non mi sazio n\u00e9 mai mi sazier\u00f2 di fissare gli occhi su Ges\u00f9. Quanto benedico quelle poche fatiche sofferte per amore Suo\".\nLe ferite impresse nella sua carne ricompaiono subito dopo la sua morte. Le Sorelle e i fedeli convenuti da tutto il Frignano per vedere \"la santa\" hanno viste, rutilanti di sangue. Per la sua intercessione si ottengono grazie e guarigioni, soprattutto a favore delle madri gestanti, lattanti o puerpere.\nIl 21 dicembre 1901 papa Leone XIII ne apr\u00ec il processo di beatificazione presso la Congregazione delle Cause dei Santi, dichiarandola venerabile."}
{"id": "1443362", "revid": "228587", "url": "https://it.wikipedia.org/wiki?curid=1443362", "title": "Enoil-(proteina trasportante acili) reduttasi (NADPH, A-specifica)", "text": "La enoil-(proteina trasportante acili) reduttasi (NADPH, A-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la riduzione di enoilacili legati a proteine. L'enzima epatico \u00e8 \"A-specifico\" relativamente al NADP+, a differenza della enoil-(proteina trasportante acili) reduttasi (NADPH B-specifica)."}
{"id": "1443365", "revid": "287204", "url": "https://it.wikipedia.org/wiki?curid=1443365", "title": "\u00c9riu", "text": "\u00c9riu, detta anche Eri, nella mitologia irlandese \u00e8 una delle dee patrone eponime dell'Irlanda.\nSecondo la mitologia, \u00c9riu aiut\u00f2 i Gaelici nella conquista dell'isola irlandese, come descritto dal \"Libro delle Invasioni\".\nEtimologia.\nIl nome gaelico dell'Irlanda, \"Eire\", viene proprio da \"\u00c9riu\" e dalla parola che in antico norvegese o anglosassone significa \"terra\". \nSpiegazione mitologica.\n\u00c9riu, con le sorelle F\u00f3dla e Banba, faceva parte di un'importante triade divina. \nQuando i Milesi giunsero dalla Spagna in Irlanda, ciascuna delle tre sorelle chiese che all'isola fosse dato il proprio nome. \u00c9riu vinse, ma anche Banba fu spesso usato in poesia per indicare l'isola.\nSecondo Seathr\u00fan C\u00e9itinn, \u00c9riu venerava Macha la quale, come Badb, \u00e8 spesso indicata come figlia di Ernmas; tutte e tre dee potrebbero essere equivalenti.\nAll'inizio \u00c9riu fu una dea della guerra e della fertilit\u00e0; lei, Banba e Fodhla sono interpretate come dee della sovranit\u00e0; secondo C\u00e9itinn le tre dee andrebbero identificate con la triade Badhbh, Macha e M\u00f3irr\u00edoghan."}
{"id": "1443377", "revid": "122639054", "url": "https://it.wikipedia.org/wiki?curid=1443377", "title": "Serpiolle", "text": "Serpiolle, piccola frazione del Comune di Firenze, appartenente al Quartiere 5 Rifredi.\nStoria e descrizione.\n\u00c8 situata al nord del capoluogo toscano in zona collinare, subito dopo la zona di Careggi.\nIl toponimo \u00e8 di origine latina ed indica un insediamento romano nella zona. Il paese \u00e8 attraversato dal torrente Terzolle, che si congiunge nel piccolo torrente Terzollina, nei pressi di un ex mulino.\nVi si trova la chiesa di San Lorenzo, citata nel 1202 come dipendente dalla chiesa di Santo Stefano in Pane, una piccola cappella e la societ\u00e0 di mutuo soccorso di Serpiolle.\nFamosi abitanti di Serpiolle sono Cosimo da Magnano (1365-1420), poeta.\nSerpiolle riveste un ruolo importante per la storia della musica popolare fiorentina, in quanto nel 1904 vi venne fondata la Societ\u00e0 Mandolinistica \u201cLa Pippolese\u201d, un\u2019orchestra formata da soli strumenti a plettro (\u201cpippolo\u201d), che ha suonato a tutte le pi\u00f9 importanti feste della citt\u00e0 fino agli anni \u201960.\nBibliografia.\n[1] Carlo Bondi Rossi, \"La valle del Terzolle 2\", Societ\u00e0 di Mutuo Soccorso di Serpiolle, 2009, p. 147."}
{"id": "1443383", "revid": "3115", "url": "https://it.wikipedia.org/wiki?curid=1443383", "title": "Chiesa di San Cristoforo (Caslano)", "text": "La chiesa di San Cristoforo \u00e8 un edificio religioso che si trova a Caslano, in Canton Ticino. \u00c8 sede dell'omonima parrocchia.\nStoria.\nLa struttura viene citata per la prima volta in documenti storici risalenti al 1352 sotto forma di oratorio edificato in stile romanico. Fra il 1636 ed il 1653 venne edificata la chiesa attuale in stile barocco, inglobando il preesistente oratorio di cui una parte costituisce l'odierna sagrestia.\nDescrizione.\nLa chiesa ha una pianta ad unica navata coperta da una volta a botte lunettata. La campata antecedente il presbiterio ha invece una copertura a crociera. L'interno \u00e8 riccamente ornato di stucchi e affreschi eseguiti a pi\u00f9 riprese nel corso dei secoli. \nDal 1966 vi \u00e8 sulla facciata un mosaico policromo di Aurelio Gonzato.\nSulla cantoria in controfacciata si trova l'organo a canne Mascioni \"opus 845\", costruito nel 1964. A trasmissione elettrica, ha 17 registri su due manuali e pedale."}
{"id": "1443387", "revid": "1305772", "url": "https://it.wikipedia.org/wiki?curid=1443387", "title": "Arturo Bonucci", "text": ""}
{"id": "1443388", "revid": "38120", "url": "https://it.wikipedia.org/wiki?curid=1443388", "title": "The Children of H\u00farin", "text": ""}
{"id": "1443394", "revid": "83531", "url": "https://it.wikipedia.org/wiki?curid=1443394", "title": "Arturo Bonucci (1894-1964)", "text": "Biografia.\nAllievo di Francesco Serato (1843-1919) presso il Conservatorio Giovanni Battista Martini di Bologna, fu pi\u00f9 tardi insegnante presso lo stesso conservatorio. In seguito ottenne la cattedra di violoncello all'Accademia Musicale Chigiana di Siena dove rimase dal 1934 al 1943. Spos\u00f2 la violinista Pina Carmirelli. Due dei suoi nipoti, il violoncellista Arturo Bonucci e il violinista Rodolfo Bonucci, seguirono la tradizione musicale familiare.\nAttivit\u00e0.\nSvolse la carriera concertistica sia come solista, sia in formazioni da camera quali:"}
{"id": "1443395", "revid": "212348", "url": "https://it.wikipedia.org/wiki?curid=1443395", "title": "Hippie", "text": ""}
{"id": "1443401", "revid": "339392", "url": "https://it.wikipedia.org/wiki?curid=1443401", "title": "Folklore popolare", "text": ""}
{"id": "1443416", "revid": "1543377", "url": "https://it.wikipedia.org/wiki?curid=1443416", "title": "Rocca di Montestaffoli", "text": "La rocca di Montestaffoli \u00e8 una rocca costruita nel XIV secolo nel comune di San Gimignano.\nStoria.\nIl poggio di Montestaffoli era, nell'Alto Medioevo, sede di una rocca posseduta dal vescovo di Volterra, che aveva giurisdizione politica sull'insediamento. Qui era stato istituito un mercato che godeva di una fiorente economia, grazie agli scambi con le citt\u00e0 vicine (San Gimignano era infatti all'incrocio tra la via Francigena, sull'asse nord-sud, e la via che congiungeva Pisa con Siena).\nLa zona di Montestaffoli venne lambita dalle due cerchie murarie, finch\u00e9 nel 1353 i fiorentini, ai quali i sangimignanesi avevano offerto la loro citt\u00e0 in cambio di protezione dopo l'epidemia e la carestia del 1348, costruirono l'attuale rocca.\nAndata in rovina durante gli anni del Granducato di Toscana, venne restaurata solo nel Novecento; restano solo le mura e sono andati persi tutti gli ambienti.\nDa alcuni anni viene usata come luogo per rappresentazioni e concerti nella stagione estiva, e recentemente vi sono anche state installate alcune opere d'arte contemporanea."}
{"id": "1443418", "revid": "1564499", "url": "https://it.wikipedia.org/wiki?curid=1443418", "title": "Borgo Incoronata", "text": "Borgo Incoronata \u00e8 una frazione del comune di Foggia.\nVi si trova il santuario della Madonna Incoronata, che ricorda un'apparizione dell'aprile dell'anno 1001: secondo la leggenda la Madonna, con la carnagione scura (Madonna Nera), apparve ad un conte di Ariano e ad un pastore nel bosco del Cervaro, invitandoli all'erezione di una chiesa. Il borgo sorge sull'itinerario della \"via Francigena\".\nOggi il santuario \u00e8 tenuto dall'ordine degli Orionini e vi si festeggia l'ultimo sabato di aprile di ogni anno la ricorrenza dell'apparizione.\nDal 2006 \u00e8 stato istituito il Parco naturale regionale Bosco Incoronata."}
{"id": "1443419", "revid": "729019", "url": "https://it.wikipedia.org/wiki?curid=1443419", "title": "Castello di Edimburgo", "text": "Il castello di Edimburgo \u00e8 un'antica fortezza, che dalla sua posizione in cima alla rocca del castello, domina il panorama della citt\u00e0 di Edimburgo. Il castello \u00e8 abitato sin dal IX secolo a.C. La struttura delle costruzioni attuali risale al XVI secolo, ad eccezione della St. Margaret's Chapel che risale ai primi anni del XII secolo. Esso \u00e8 l'edificio pi\u00f9 antico della citt\u00e0 di Edimburgo, giunto integro fino ai nostri giorni.\nCome tutti i castelli, la fortezza di Edimburgo \u00e8 stata sempre un centro di attivit\u00e0 militari. Fra le fortezze antiche di tutta la Gran Bretagna, il castello di Edimburgo \u00e8 fra le poche che pu\u00f2 vantare una guarnigione militare permanente, sia pure per motivi di rappresentanza, e il quartier generale del Royal Regiment of Scotland e del British 52nd Infantry Brigade. \u00c8 anche sede dei musei dei Royal Scots e dei Royal Scots Dragoon Guards. L'amministrazione del castello dipende dal Ministero della Difesa del Governo britannico. Il castello \u00e8 ormai un museo ed \u00e8 quello pi\u00f9 visitato della capitale scozzese.\nStoria.\nPreistoria del sito.\nGeologia.\nIl castello \u00e8 costruito su di una roccia basaltica di origine vulcanica, stimata risalire a circa 340 milioni di anni addietro, e si eleva a circa 120 m. s.l.m.. \nQuesta posizione strategica \u00e8 stata fondamentale per tutti gli avvenimenti storici che si sono susseguiti nei secoli nella citt\u00e0 di Edimburgo. Da sud, ovest e nord il castello \u00e8 protetto da alcune falesie scoscese dell'altezza di circa 80 metri. Ci\u00f2 significa che l'unico lato accessibile \u00e8 quello ad est che costituisce l'unica via di accesso al maniero.\nQuesta sua ubicazione ha reso il castello inespugnabile (mai esso \u00e8 stato espugnato dal nemico assediante), ma ha creato anche notevoli difficolt\u00e0 logistiche, quali ad esempio il rifornimento idrico per i suoi abitanti, visto che il materiale su cui \u00e8 costruito non assorbiva l'acqua piovana e quindi rendeva impossibile l'accumulo di riserve per gli abitanti del castello. Questo problema ebbe grosse ripercussioni in passato durante gli assedi ai quali venne sottoposto il castello. Nel corso di assedi molto prolungati, molti suoi abitanti morirono per la mancanza di acqua.\nI primi abitanti.\nLe origini della citt\u00e0 di Edimburgo sono molto discusse e contrastanti. Secondo Tolomeo il primo insediamento sulla collina del castello risaliva alla met\u00e0 del II secolo, dato dalla presenza di un gruppo di Votadini all'epoca della conquista romana della Britannia. I romani chiamavano questa localit\u00e0 con il nome di Alauna.\nNotizie, poco credibili, di un precedente insediamento sono riportate da Andrew of Wyntoun un antico cronista di storia scozzese. Wyntoun fa riferimento ad un certo re Ebrawce residente nell'area, circa 1.000 anni prima della conquista romana. Se la storia \u00e8 credibile, Ebrawce (da cui deriverebbe il nome Edimburgo secondo la sua versione) avrebbe avuto oltre 50 figli dalle sue venti mogli. Sul sito del castello avrebbe costruito il Maiden's Castle. Il nome di questo mitico re Ebrawce \u00e8 comunque assonante all'ipotetico sub-Regno di Ebrauc esistente nella regione di York sotto la dominazione romana.\nMentre esistono dubbi circa la veridicit\u00e0 della storia di Wyntoun, ricerche archeologiche effettuate negli anni ottanta del XX secolo, avrebbero appurato che insediamenti in questo sito furono presenti fra la fine dell'et\u00e0 del ferro e l'inizio dell'Et\u00e0 del bronzo. In ogni caso i reperti dei ritrovamenti, non particolarmente numerosi, non hanno consentito di dirimere la questione. Sembra comunque acclarato che la storia di re Ebrawce sia solo una speculazione.\nDagli scavi eseguiti nelle zone circostanti si hanno riscontri di insediamenti dell'Et\u00e0 del ferro ma non sulla collina dove sorge il castello. Risultano invece documentati insediamenti di \"votadini\" intorno al I - II secolo nel sito chiamato Alauna in cui si sono trovati materiali di fattura romana come ciotole e recipienti di terracotta, bronzi e anfore. Questo riflette la relazione esistente fra romani e votadini, iniziata con Gneo Giulio Agricola e la successiva costruzione del Vallo Antonino. Da qui in poi esistono numerose evidenze di insediamenti in questo sito.\nL'alto Medioevo.\nNon esistono notizie storiche del castello fino al VII secolo, quando nel poema epico Y Gododdin si trova un riferimento alla fortezza di Eidyn. Il poema narra del \"Y Gododdin\" re Mynyddog Mwynfawr ed il suo gruppo di guerrieri che, dopo un anno di banchetti nella fortezza, uscirono per combattere gli Angles nell'area dell'attuale Yorkshire e nonostante compissero atti di valore furono ferocemente massacrati.\nIn ogni caso questo racconto poetico \u00e8 molto aleatorio anche se \u00e8 universalmente accertato che il castello di Edimburgo e la fortezza di Eidyn sono la stessa cosa. Peraltro i reperti archeologici non aiutano pi\u00f9 di tanto in quanto sono stati ritrovati nelle zone basse, ai piedi della cinta del castello. \nQuello che \u00e8 noto \u00e8 che dopo gli eventi narrati in \"Y Gododdin\", il castello di Eidyn fu assediato dagli Angles e venne da loro conquistato. \u00c8 durante questo periodo della dominazione degli Angles che Edimburgo acquisisce il suo attuale nome. Tuttavia non si conosce molto dell'insediamento sulla rocca del castello in questo periodo.\nIl basso Medioevo.\nSoltanto verso la met\u00e0 dell'XI secolo, il castello comincia ad emergere dai racconti storici. John di Fordun narra della morte di re Malcolm III, dei luoghi, della sua vedova e futura Santa Margherita.\nAnche se \u00e8 piuttosto anacronistico parlare di capitali reali durante questo periodo di storia scozzese, fu Dunfermline piuttosto che Edimburgo la residenza reale primaria durante il regno di Malcolm III, per poi essere trasferita, durante il regno di suo figlio Re Davide I, ad Edimburgo.\nIl pi\u00f9 grande contributo che re Davide I diede allo sviluppo di Edimburgo, come luogo del potere reale, furono indubbiamente le sue riforme amministrative. A lui sono anche accreditate tangibili modifiche alla struttura del castello. Di queste comunque, solamente la cappella di Santa Margherita rimarr\u00e0 a testimoniare le costruzioni di quell'epoca. Comunque, visto che la prima riunione del Parlamento scozzese venne tenuta nel 1140 proprio nel castello, dovevano necessariamente esserci altre importanti costruzioni nell'area. Dato che la parte meridionale del castello, dove si apre la porta di accesso, non doveva essere allora praticabile, par certo che dovessero essere ubicate nella parte nord nelle vicinanze della cappella di Santa Margherita. Questo ha portato a credere che la cappella sia l'ultimo edificio rimasto fra quelli che si affacciavano su di una piazza che era il centro della fortificazione nel XII secolo.\nPunti di interesse.\nAl culmine del Royal Mile di fronte al castello esiste una grande piazza detta Esplanade. Su questa piazza ha luogo l'Edinburgh Military Tattoo tutti gli anni fra agosto e settembre. Da questa piazza si pu\u00f2 ammirare la Half Moon Battery, ritratta in un dipinto del pittore Alexander Nasmyth del 1780. Questo edificio a forma cilindrica, del 1574, incorpora parte della costruzione del 1364 nota come David's Tower.\nIl castello vero e proprio si trova al di l\u00e0 di un portale sito nella cinta muraria e fronteggiante l'Half Moon Battery. La strada si inerpica lungo la collina e passa sotto un altro portico giungendo poi in un cortile detto Crown Square.\nDavid's Tower.\nLa David's Tower fu commissionata nel 1368 da Davide II figlio di Roberto I di Scozia. La torre era di dimensioni eccezionali per gli standard costruttivi del tempo e venne edificata sul luogo in cui ora esiste l'Half Moon Battery. Era alta circa 30 metri e constava di tre piani, ciascuno alto quanto l'attuale Half Moon Battery. La torre, inizialmente, ebbe funzione di ingresso al castello ma successivamente venne ampliata con l'inserimento di appartamenti per gli ospiti e per la nobilt\u00e0 in visita e l'ingresso iniziale venne trasformato in una stanza per gli ospiti.\nQuando la regina cattolica Maria Stuarda, spos\u00f2 James Hepburn nel 1567, una gran parte della nobilt\u00e0, di religione protestante, si ribell\u00f2 e Maria venne imprigionata nel castello di Loch Leven e costretta ad abdicare in favore del figlio Giacomo VI di appena un anno di et\u00e0. Nonostante ci\u00f2, parte della nobilt\u00e0 le rimase fedele a difesa del castello di Edimburgo. William Kirkcaldy di Grange, tenne il castello sotto l'assedio di Lang per un anno intero fino al 1573, quando il reggente, Morton, dell'infante Giacomo chiese aiuto alla regina Elisabetta I d'Inghilterra per poter finalmente aver ragione della difesa del castello. Questa invi\u00f2 dei grossi cannoni dal castello di Berwick e cos\u00ec, dopo dieci giorni dall'inizio del bombardamento, nel maggio di quell'anno, la David's Tower croll\u00f2 rovinosamente al suolo.\nIl crollo della torre blocc\u00f2 la via per raggiungere l'unica fonte d'acqua disponibile per gli abitanti del castello e dopo pochi giorni vi fu la resa, appena quindici giorni dopo l'arrivo dei cannoni. Kirkcaldy venne impiccato e gran parte del castello ricostruita, compresa la nuova Half Moon Battery.\nHalf Moon Battery.\nLa Half Moon Battery venne prontamente costruita sul sito dove esisteva la vecchia David's Tower. Questo magnifico bastione di difesa, prominente rispetto al lato est del castello ai giorni nostri, \u00e8 situato sulle rovine della vecchia torre ed ingloba diverse stanze del primo e secondo piano della stessa. Molti di questi ambienti, le cui aperture danno sulle mura interne del castello, sono visitabili ancora oggi. La Half Moon Battery venne completata nel 1588.\nCrown Square.\nLa Crown Square \u00e8 una cittadella situata in cima al castello. La piazza \u00e8 contornata dal National War Memorial a nord, dal Royal Palace ad est, dalla Great Hall a sud e dal Queen Anne Building a ovest.\nThe King's Lodging.\nI King's Lodging sono gli appartamenti reali, del XV secolo, e comprendono una piccola stanza nota come piccola camera o stanza di Maria dove nacque quello che sarebbe poi diventato re Giacomo I, divenuto poi anche re d'Inghilterra alla morte della regina Elisabetta I.\nThe Great Hall.\nLa Great Hall del castello fu costruita nel 1511 per volere del re Giacomo IV. Venne usata per le riunioni del Parlamento scozzese prima che venisse costruito il Parliament Hall nel 1639, fuori dalla cinta del castello e nelle vicinanze della cattedrale di St Giles. La Great Hall viene ancora usata, in alcune occasioni importanti, per cerimonie di Stato.\nThe Crown Room.\nLa Crown Room \u00e8 una sala a volta che contiene i gioielli della Corona scozzese. Essi sono rappresentati dalla corona di Scozia, dallo scettro e dalla spada oltre ad altri innumerevoli gioielli appartenuti ai monarchi della nazione. La corona \u00e8 del 1540 ed \u00e8 stata realizzata in oro con 94 perle, 10 brillanti e 33 pietre preziose e semi-preziose. Lo scettro \u00e8 anch'esso in oro e sormontato da un grande cristallo di rocca. Ma il tesoro pi\u00f9 importante in essa contenuto \u00e8 la Pietra di Scone sulla quale sono stati incoronati tutti i re di Scozia sin dall'antichit\u00e0. Essa era stata portata in Inghilterra ed incorporata nel trono delle incoronazioni nell'Abbazia di Westminster a Londra, ma nel 1996 \u00e8 stata riportata ad Edimburgo con l'intesa che verr\u00e0 riportata a Londra per l'incoronazione dei prossimi re.\nScottish National War Memorial.\nLo Scottish National War Memorial venne costruito dopo la Prima guerra mondiale per commemorare i caduti scozzesi e coloro i quali caddero combattendo nei reggimenti scozzesi. \u00c8 stato inaugurato il 14 luglio 1927.\nNational War Museum of Scotland.\nIl War Museum of Scotland \u00e8 una branca del National Museums of Scotland. Era conosciuto come Scottish United Services Museum e ancora prima come Scottish Naval and Military Museum. Esso narra la storia militare della Scozia e le guerre degli ultimi 400 anni. Gli avvenimenti sono documentati con ricostruzioni in scala, uniformi dell'epoca, armi e medaglie di tutte le epoche illustrate.\nSt. Margaret's Chapel.\nIl pi\u00f9 antico edificio del castello e della citt\u00e0 di Edimburgo \u00e8 la St. Margaret's Chapel la cui costruzione risale al XII secolo. Essa venne fatta costruire dal re Davide I come cappella privata della famiglia reale e dedicata alla propria madre che mor\u00ec nel castello nel 1093.\nRoberto Bruce si vide distrutto il castello dal suo luogotenente Tommaso Randolph 1\u00ba signore di Moray, per prevenirne l'occupazione da parte degli inglesi dopo la sconfitta, partita dalle truppe scozzesi, nella battaglia di Falkirk. Subito dopo Bruce si rec\u00f2 a pregare sulle rovine della cappella e ne ordin\u00f2 la ricostruzione. La campagna contro gli inglesi, che era iniziata con una sconfitta, si trasform\u00f2 in un successo e Roberto sconfisse Edoardo II.\nQuesto edificio \u00e8 usato ancora oggi per varie cerimonie religiose come matrimoni e battesimi, ma pu\u00f2 contenere al massimo venticinque persone compresi gli officianti.\nMons Meg.\nIl grande cannone da assedio del XV secolo \"Mons Meg\" \u00e8 posto all'esterno della St. Margaret's Chapel. Il cannone, pesante sei tonnellate, \u00e8 puntato verso il nord della citt\u00e0 di Edimburgo. Dagli spalti del castello si pu\u00f2 ammirare il panorama che d\u00e0 sul Royal Botanic Garden che dista 3,2\u00a0km. dal castello. Ed \u00e8 qui che una delle palle di pietra di 150\u00a0kg, scagliate dal cannone, cadde quando vennero sparate delle salve in occasione del matrimonio della regina Maria Stuarda con il delfino di Francia Francesco II nel 1558. \"Mons Meg\" venne usato per l'ultima volta il 14 ottobre 1681 in occasione del compleanno di Giacomo II d'Inghilterra.\nTradizioni.\nFunzioni militari.\nNonostante il castello sia un'attrazione turistica, ha ancora funzioni militari essendo qui la sede del quartier generale dell'Esercito britannico. Sono altres\u00ec qui le caserme principali del quartier generale della British 52nd Infantry Brigade, del Royal Regiment of Scotland e del Royal Scots Dragoon Guards. Dentro il castello vi \u00e8 anche il museo dei Royal Scots. Questo e il Museo di guerra scozzese sono ad ingresso libero per i visitatori del castello.\nMilitary Tattoo.\nUno spettacolo molto suggestivo chiamato Edinburgh Military Tattoo ha luogo tutti gli anni, nel mese di agosto, sulla Esplanade antistante l'ingresso del castello. Lo spettacolo, essenzialmente di natura militare, rievoca la storia della Scozia con evoluzioni di reggimenti scozzesi di varie epoche nei costumi tradizionali con il classico \"kilt\", le cornamuse ed i tamburi. Recentemente \u00e8 stata inserita una sezione che prevede la partecipazione di attrazioni provenienti da altri paesi. Il gran finale vede la sfilata di tutti i reparti scozzesi che in parata con le loro bande di cornamuse e tamburi suonano, tutte insieme, musiche tradizionali.\nOne O'Clock Gun.\nIl \"One O'Clock Gun\" spara tutti i giorni, esclusa la domenica, alle ore 13,00 per consentire agli abitanti di Edimburgo di regolare l'orologio. L'origine di questa tradizione risale ai tempi passati quando i velieri che stazionavano nel porto di Edimburgo avevano bisogno di una fonte ufficiale per regolare i loro orologi di bordo.\nNel 1861 il capitano Wauchope, un ufficiale scozzese della Royal Navy invent\u00f2 uno strumento detto la \"palla del tempo\", visibile ancora oggi in cima al monumento a Orazio Nelson a Calton Hill.\nAlle ore 13,00 la palla veniva lasciata cadere lungo un'asta dando cos\u00ec il segnale ai marinai. Ma questo significava che qualcuno avrebbe dovuto osservare a lungo il monumento e comunque non si poteva vedere nelle frequenti giornate di nebbia.\nCos\u00ec, nello stesso anno, il cannone spar\u00f2 simultaneamente allo scorrere della palla. All'origine ci volevano quattro uomini per caricare il cannone che sparava dalla \"Half Moon Battery\".\nIl colpo di cannone poteva essere facilmente udito dal porto distante circa tre chilometri. Nel corso degli anni sono stati pi\u00f9 volte sostituiti i cannoni usati per questo segnale ed oggi la salva viene sparata da un cannoncino posto nella \"Mill's Mount Battery\" situata nel nord del castello. Per rendere precisa l'indicazione dell'ora (visto che il suono si propaga nell'aria a circa 343\u00a0m/s), sono state redatte delle tabelle che mostrano l'ora esatta in funzione della distanza di colui che sente il colpo di cannone rispetto al castello.\nNonostante ormai questo segnale non sia pi\u00f9 necessario, la cerimonia \u00e8 diventata un'attrazione turistica.\nBibliografia.\nQuesta bibliografia si riferisce soltanto ai libri consultati. Altre pubblicazioni e notizie giornalistiche sono citate nelle note."}
{"id": "1443420", "revid": "984922", "url": "https://it.wikipedia.org/wiki?curid=1443420", "title": "Carl Stalling", "text": "\u00c8 particolarmente conosciuto per la sua collaborazione con la Warner Bros. per i Looney Tunes e con Walt Disney.\nBiografia.\nInizia a suonare il pianoforte all'et\u00e0 di sei anni; a 12 inizia a lavorare come pianista di accompagnamento per i film muti, ma presto forma un'orchestra con cui inizia ad esibirsi.\nDurante uno spettacolo a Kansas City conosce Walt Disney, che gli propone di scrivere le musiche per alcuni cartoni animati, tra cui le celebri Sinfonie allegre.\nDopo due anni di lavoro con Disney, nel 1936 passa alla Warner Bros., dove tra le tante musiche scrive anche quella che ancora oggi accompagna i cartoni animati dei Looney Tunes.\nNel 1957 si ritira dall'attivit\u00e0.\nLe sue musiche sono state ristampate in due cd nel 1990 e nel 1995."}
{"id": "1443422", "revid": "36426", "url": "https://it.wikipedia.org/wiki?curid=1443422", "title": "Montestaffoli", "text": ""}
{"id": "1443423", "revid": "1243", "url": "https://it.wikipedia.org/wiki?curid=1443423", "title": "Stazione di Pioltello", "text": ""}
{"id": "1443424", "revid": "36426", "url": "https://it.wikipedia.org/wiki?curid=1443424", "title": "Rocca (architettura)", "text": ""}
{"id": "1443432", "revid": "1833487", "url": "https://it.wikipedia.org/wiki?curid=1443432", "title": "Gymnema sylvestre", "text": "Gymnema sylvestre (Retz.) Schult. \u00e8 una pianta rampicante di grandi dimensioni appartenente alla famiglia delle Asclepiadaceae (Apocynaceae secondo la classificazione APG), diffusa nelle zone tropicali di Africa, Asia e Australia.\nUsi terapeutici.\n\u00c8 da tempo impiegata nella medicina cinese e ayurvedica per le sue propriet\u00e0 ipoglicemizzanti e da poco \u00e8 conosciuta e impiegata anche in occidente, dopo che studi medici hanno valutato che interferisce sull'assorbimento del glucosio a livello intestinale.\nIl principio attivo (acido gimnemico) \u00e8 una molecola simile a quella del glucosio ma di dimensioni maggiori e viene estratto dalle foglie.\nL'azione dell'acido gimnemico pare si esplichi a 2 livelli nel nostro organismo:\nL'impiego contemporaneo con ipoglicemizzanti orali non \u00e8 consigliato o comunque conviene stare attenti al loro dosaggio, perch\u00e9 potrebbero, in associazione, provocare ipoglicemia.\nLa \"Gymnema sylvestre\" \u00e8 stata con successo utilizzata come coadiuvante nelle diete finalizzate alla perdita di peso, talvolta associata anche a \"Garcinia cambogia\"."}
{"id": "1443434", "revid": "1266208", "url": "https://it.wikipedia.org/wiki?curid=1443434", "title": "Campionato Cadetti", "text": "Il Campionato Cadetti era un torneo calcistico istituito dalla Lega Nazionale nel 1954.\nQuesto campionato era stato istituito dalla F.I.G.C. nel 1912 con la denominazione Campionato Riserve per poter inserire le seconde squadre delle societ\u00e0 di Prima Categoria tolte dalla Seconda categoria con l'istituzione del campionato di Promozione.\nEra il campionato dalle seconde squadre delle societ\u00e0 professionistiche partecipanti ai campionati di Serie A e Serie B che erano obbligate a disputarlo.\nAlle societ\u00e0 professionistiche partecipanti era concesso di utilizzare non pi\u00f9 di 3 giocatori che avevano disputato la gara domenicale, in modo da permettere loro di mettere alla prova i giocatori da portare in panchina la domenica.\nTutte le gare venivano disputate in settimana nelle giornate di mercoled\u00ec e gioved\u00ec.\nDopo aver sub\u00ecto una fondamentale variazione nella stagione 1960-1961 (che peraltro non permise che si concludesse con un vincitore, non essendosi potuto disputare, per mancanza di tempo, il turno finale tra le vincenti dei sette gironi) aprendosi alla Lega Nazionale Semiprofessionisti, nella stagione 1961-1962 il torneo riprese la sua formula originale limitato alle societ\u00e0 di Serie A e di Serie B (cinque gironi di cui tre di otto squadre e due di sette). Anche in quell'edizione per\u00f2 ci si trov\u00f2 nella condizione di non poter disputare il turno finale. Il torneo venne definitivamente abolito con l'istituzione del Campionato Primavera.\nAlbo d'oro del campionato.\nCampionato Cadetti 1961-1962.\nGirone A.\n1. punti 21;&lt;br&gt;\n2. punti 19;&lt;br&gt;\n3. punti 18;&lt;br&gt;\n4. punti 14;&lt;br&gt;\n5. e punti 12;&lt;br&gt;\n7. punti 10;&lt;br&gt;\n8. punti 6.\nGirone B.\n1. punti 18;&lt;br&gt;\n2. punti 17;&lt;br&gt;\n3. e punti 15;&lt;br&gt;\n5. punti 14;&lt;br&gt;\n6. punti 12;&lt;br&gt;\n7. punti 11;&lt;br&gt;\n8. punti 10.\nGirone C.\n1. punti 20;&lt;br&gt;\n2. punti 19;&lt;br&gt;\n3. e punti 16;&lt;br&gt;\n5. e punti 12;&lt;br&gt;\n7. punti 10;&lt;br&gt;\n8. punti 7.\nGirone D.\n1. punti 19;&lt;br&gt;\n2. punti 18;&lt;br&gt;\n3. e punti 15;&lt;br&gt;\n5. e punti 7;&lt;br&gt;\n7. punti 3.\nGirone E.\n1. punti 18;&lt;br&gt;\n2. punti 13;&lt;br&gt;\n3. , e punti 12;&lt;br&gt;\n6. punti 11;&lt;br&gt;\n7. punti 6."}
{"id": "1443436", "revid": "4239", "url": "https://it.wikipedia.org/wiki?curid=1443436", "title": "Teoria dell'insurrezione", "text": "La Teoria dell'insurrezione \u00e8 un saggio filosofico scritto e pubblicato da Emilio Lussu mentre era in clandestinit\u00e0 a Parigi nel 1936. In Italia il libro vide le stampe solo 13 anni pi\u00f9 tardi, nel 1949, quando - dopo la caduta del fascismo - fu possibile pubblicarlo liberamente.\nNell'opera Lussu - pur non essendo uno storico - valuta le insurrezioni proletarie europee degli anni precedenti, a partire dalla Rivoluzione russa, inquadrata dall'autore come la prima rivoluzione-insurrezione proletaria del secolo e inserita nel contesto di una rivoluzione permanente da lui teorizzata."}
{"id": "1443441", "revid": "287204", "url": "https://it.wikipedia.org/wiki?curid=1443441", "title": "Sala (Longobardi)", "text": "La sala era la struttura organizzativa della piccola propriet\u00e0 terriera creata durante le prime fasi del Regno longobardo in Italia. \nIl nome deriva dal longobardo \"sala\", termine in realt\u00e0 presente anche in altre lingue germaniche (francone) che in origine significava \"costruzione con un solo grande vano\". Successivamente \u00e8 andato ad indicare la casa padronale della \"curtis\", ovvero la casa per la raccolta delle derrate dovute al padrone. Alle sale spettava infatti la riscossione della \"tertia\", cio\u00e8 del tributo pari a un terzo del raccolto, pretesa dall'aristocrazia dai contadini italici sottomessi, secondo uno schema consueto nei Regni latino-germanici.\nToponomastica.\nLa diffusione delle sale ha lasciato consistenti tracce nell'odierna toponomastica italiana. Si deve tuttavia tener presente che, in senso lato, il termine significa semplicemente \"casa di campagna\"; in aggiunta, alcune localit\u00e0 potrebbero avere un'etimologia ben pi\u00f9 antica, derivando da una parola pre-latina che significa \"canale, acquitrino\".\nI toponimi si distribuiscono prevalentemente nell'Italia Settentrionale. Meno diffusi nel Meridione, ma non era cos\u00ec in passato, come testimoniato da una vasta raccolta di nomi di luogo storicamente attestati riportata nei \"Riflessi linguistici della dominazione longobarda nell'Italia mediana e meridionale\" di Francesco Sabatini."}
{"id": "1443444", "revid": "83531", "url": "https://it.wikipedia.org/wiki?curid=1443444", "title": "Hopelch\u00e9n", "text": "Hopelch\u00e9n \u00e8 uno degli 11 comuni dello stato della Campeche, Messico; si estende per un'area di 7.460,27\u00a0km\u00b2 con una popolazione di 37.777 abitanti secondo il censimento del 2010.\nConfina a nord e a est con lo stato messicano dello Yucat\u00e1n; a est con il comune di Calakmul; a sud con il comune di Calakmul e con il comune di Champot\u00f3n e a ovest con i comuni di Champot\u00f3n, Campeche, Tenabo e Hecelchak\u00e1n.\nLocalit\u00e0 principali.\nA capo del comune c'\u00e8 la citt\u00e0 di Hopelch\u00e9n con 7.295 abitanti.\nLe altre localit\u00e0 urbane, con le relative popolazioni al 2010, sono:\nLe localit\u00e0 rurali sopra i 1000 abitanti:"}
{"id": "1443449", "revid": "183114", "url": "https://it.wikipedia.org/wiki?curid=1443449", "title": "Arturo Bonucci (1954-2002)", "text": "Biografia.\nAppartenente a una famiglia di musicisti inizi\u00f2 molto giovane lo studio della musica. Si \u00e8 diplomato sotto la guida di Silvano Zuccarini presso il Conservatorio Santa Cecilia a Roma nel 1975. Ha frequentato il Mozarteum di Salisburgo (Janigro) nel 1976 e si \u00e8 perfezionato con il violoncellista Pierre Fournier, del quale ha suonato a lungo il violoncello \"Miremont\" che la famiglia acquist\u00f2 dopo la scomparsa del maestro. Ha insegnato al Conservatorio Licinio Refice di Frosinone ed \u00e8 stato titolare a Roma della cattedra di perfezionamento di violoncello dell'Accademia Nazionale di Santa Cecilia. \u00c8 morto prematuramente durante una immersione nelle acque di Pantelleria, dove si trovava in vacanza."}
{"id": "1443451", "revid": "767487", "url": "https://it.wikipedia.org/wiki?curid=1443451", "title": "Due strani pap\u00e0", "text": "Due strani pap\u00e0 \u00e8 un film italiano del 1984, diretto da Mariano Laurenti.\nTrama.\nRoma. Alberto e Franco dividono insieme i locali di una \"casa per l'infanzia\" disabitata da tempo; Alberto, che l\u00ec \u00e8 cresciuto, continua a travestirsi da suora per far credere la casa ancora attiva, mentre Franco bellimbusto e rubacuori, spende tutti i soldi che ha (e anche quelli che non ha) per mantenere la sua lussuosa auto. I due vivacchiano di scommesse e di gioco, finch\u00e9 un giorno davanti alla loro casa viene abbandonato un bambino di colore. Dopo i primi tentativi di disfarsene, i due finiscono per affezionarsi a lui e cominciano a preoccuparsi della sua educazione, e Franco, addirittura, vende la macchina. Ma, quando il piccolo arriva a sei anni, il prete della scuola scopre lo strano \"m\u00e9nage\" e, per evitare che i due \"pap\u00e0\" perdano il piccolo, consiglia loro di sposarsi, per poi chiedere l'adozione. Alberto e Franco, ciascuno all'insaputa dell'altro, cercano di stringere i tempi per convolare a giuste nozze ma si trovano davanti alla stessa chiesa, lo stesso giorno e la stessa ora, entrambi per sposarsi; le due nubende, per\u00f2, che capiscono che per i due il matrimonio \u00e8 il solo mezzo di tenere il piccolo con loro, rifiutano di sposarsi, e vanno via, lasciando Alberto e Franco a litigare davanti alla chiesa.\nColonna sonora.\nLa sigla iniziale del film \u00e8 \"Ragazzo mio\" di Franco Califano, Giampiero Artegiani e Marcello Marrocchi, cantata da Franco Califano; il brano \u00e8 contenuta nell'album \"Io per amarti\". Durante il film si sente anche \"Chi chi chi co co co\", cantata invece da Pippo Franco.\nDistribuzione.\nLa pellicola \u00e8 stata distribuita nelle sale cinematografiche italiane il 31 marzo del 1984."}
{"id": "1443459", "revid": "161374", "url": "https://it.wikipedia.org/wiki?curid=1443459", "title": "Arturo Bonucci il Vecchio", "text": ""}
{"id": "1443468", "revid": "107831", "url": "https://it.wikipedia.org/wiki?curid=1443468", "title": "Nuclear Blast Records", "text": ""}
{"id": "1443474", "revid": "171091", "url": "https://it.wikipedia.org/wiki?curid=1443474", "title": "Criptoportico forense", "text": "Il criptoportico forense \u00e8 un monumento romano della citt\u00e0 di Aosta, e anticamente circondava l'area sacra del foro di Augusta Praetoria. \nInserito nel patrimonio dell'UNESCO nel 2020. \nArchitettura.\n\u00c8 costituito da una galleria a due navate articolata su tre lati che abbraccia un ideale rettangolo di 89 x 73 metri, lasciandolo aperto sul lato sud. Le volte sono sostenute da imponenti pilastri in travertino. \u00c8 sostenuto da una serie di archi che dividono le due navate.\nFunzione.\nLa funzione di questa struttura interrata non \u00e8 stata ancora chiarita completamente: si ipotizza che potesse essere utilizzato inizialmente come deambulatorio e solo dal III secolo come deposito militare. Sicuramente ricopriva un importante ruolo strutturale e serviva a regolarizzare il naturale dislivello del terreno nell'area del complesso forense. \nNello spazio circoscritto dalla galleria, in posizione sopraelevata, si trovavano, affiancati l'uno all'altro, due templi con fronte a sei colonne. Il primo dedicato ad Augusto divinizzato e il secondo alla triade capitolina Giove, Giunone, Minerva.\nLe fasi di costruzione.\nLa costruzione del foro si pu\u00f2 dividere in due fasi:\n1\u00aa fase: In epoca augustea, quando fu fondata la citt\u00e0 (25 A.C.), si inizi\u00f2 a costruire il foro addossato al \"decumanus\" (l'odierna via Fran\u00e7ois de Sales). Sulla terrazza artificiale vennero costruiti due templi affiancati e circondati su tre lati da un colonnato al di sotto del quale c'era il \"criptoportico\".\n2\u00aa fase: durante il secondo secolo d.C. venne costruita la grande \"platea\": un'area di fronte all'area sacra dove sorgevano le cosiddette \"tabern\u00e6\". La \"platea\" \u00e8 stata isolata dall'area sacra tramite il passaggio di una via. La \"platea\" misurava 88, 50 metri di lunghezza e 130 metri di larghezza.\nIn futuro.\nLa recente scoperta di un \"insula\" a destra del criptoportico sar\u00e0 parte del complesso di monumenti che comprender\u00e0 anche la cattedrale di Aosta. Rappresenta uno dei pochi criptoportici forensi accessibili al pubblico insieme a quelli di Arles, Reims, Bavay e a quello di Vicenza, che per\u00f2 apparteneva ad una domus privata."}
{"id": "1443476", "revid": "767487", "url": "https://it.wikipedia.org/wiki?curid=1443476", "title": "Storie della vita di sant'Agostino", "text": "Le Storie della vita di Sant'Agostino sono un ciclo di affreschi commissionati da fra' Domenico Strambi nel 1464 al pittore Benozzo Gozzoli, che li dipinse con i suoi collaboratori nel coro della chiesa di Sant'Agostino a San Gimignano.\nIn tutto si tratta di 17 storie, illustrate con grande dovizia di particolari.\nLa disposizione delle scene affrescate.\nOgnuna delle tre pareti del coro della chiesa, sulle quali si collocano le scene, \u00e8 divisa in tre registri: la narrazione comincia sulla parete di sinistra, nel registro inferiore (2 scene), per poi passare alla parete centrale (3 scene) e quindi alla parete di destra (2 scene), sempre nel registro inferiore; a questo punto riprende dal registro mediano della parete di sinistra (2 scene), per passare di nuovo a quella centrale (2 scene) e quella di destra (2 scene); la narrazione si conclude con la lunetta in alto della parete di sinistra, le due scene della parete centrale e la lunetta della parete destra.\nElenco delle scene.\nLe scene in dettaglio sono:\nSempre di Benozzo sono gli affreschi con i quattro evangelisti nelle vele della volta del coro."}
{"id": "1443489", "revid": "1305772", "url": "https://it.wikipedia.org/wiki?curid=1443489", "title": "Candelaria (Campeche)", "text": "Candelaria \u00e8 uno degli 11 comuni dello Stato della Campeche, Messico; si estende per un'area di 5.518,55\u00a0km\u00b2 con una popolazione di 37.006 abitanti secondo il censimento del 2005.\nConfina a nord con il comune di Esc\u00e1rcega, a est con il comune di Calakmul, a sud con lo Stato messicano di Tabasco) e con la repubblica del Guatemala e a ovest con il comune di Carmen.\nLocalit\u00e0 principali.\nA capo del comune c'\u00e8 la citt\u00e0 di Candelaria con 9.285 abitanti.\nLe altre localit\u00e0 sono:"}
{"id": "1443493", "revid": "224230", "url": "https://it.wikipedia.org/wiki?curid=1443493", "title": "Monetazione hispanica", "text": "Con monetazione hispanica si intende l'insieme delle monete coniate nella penisola iberica durante l'antichit\u00e0.\nIn una prima fase le monete furono coniate dalle citt\u00e0 fondate da Greci e Fenici, monete che ripresero i tipi caratteristici delle due culture.\nNegli ultimi decenni del terzo secolo inizia la presenza di una monetazione emessa dalle citt\u00e0 legate a Roma. Queste monete presentano caratteristiche proprie ed usano l'alfabeto iberico. Accanto a queste si iniziano a coniare monete con l'alfabeto latino.\nDopo il 133 a.C. con la fine delle guerre celtibere e la caduta di Numantia c'\u00e8 una forte restrizione degli spazi di autonomia delle popolazioni iberiche e la monetazione con l'alfabeto iberico rimane ristretta a poche zecche mentre le altre emissioni usano l'alfabeto latino. Una parziale ripresa dell'alfabeto iberico si ebbe durante la presenza di Sertorio.\nAlla fine della repubblica romana ci furono monete emesse nella penisola iberica con legende latine ed a cura di magistrati romani, in particolare durante il periodo delle guerre civili. Si tratta per lo pi\u00f9 di monete coniate dalle parti in lotta per pagare i soldati.\nAnche durante l'impero furono coniate monete nella penisola. A questa si affiancarono monete in cui era rappresentata l'Hispania come quelle di Galba o di Adriano. In particolare nelle monete di Adriano la Hispania \u00e8 rappresentata come una donna, reclinata su dei massi, con un ramo nella mano; un coniglio si trova vicino ai suoi piedi. Esiste un'altra serie di monete in cui la Hispania \u00e8 raffigurata, sempre con il ramo ed il coniglio, in ginocchio davanti all'imperatore che la invita ad alzarsi ed intorno la legenda .\nPrime monete.\nLa storia delle monete in Spagna risale alle prime colonie greche e cartaginesi: le prime citt\u00e0 ad emettere monete sono due colonie greche e due colonie fenicie: \nLe monete di queste colonie ripropongono elementi caratteristici delle rispettive madrepatria.\nRhoda.\nLa citt\u00e0 era stata fondata, secondo la leggenda, da abitanti dell'isola di Rodi e nelle sue monete riporta tipi della mitica madrepatria.\nL'inizio della coniazione \u00e8 leggermente posteriore alla dracma di \"Emporiae\", ma ha una durata sensibilmente inferiore e pertanto le monete sono pi\u00f9 rare.\nQuesta moneta, di elevato livello qualitativo, fu spesso imitata da popolazioni iberiche e galliche.\nIl tipo al rovescio indica il nome della citt\u00e0 (\"tipo parlante\"), come anche nelle monete della madrepatria: \u1fe5\u03bf\u03b4\u03bf\u03bd (rhodon) in greco antico \u00e8 il nome della rosa.\nGades.\nca. ultimo terzo del III secolo a.C. 17\u00a0mm. 3'33 g.\nEsistono varianti con testo diverso.\nEsistono anche monete di bronzo con tipi e legende analoghe che sono attribuite al periodo precedente la conquista romana.\nI tipi prevalenti sono\nIl tipo di Melqart viene ripreso nella monetazione provinciale romana, sostituito da Ercole. Vengono attribuite alla zecca di Gades alcune monete coniate nella zona sotto Augusto, nel periodo 27 a.C. - 14 d.C.\nEbusus.\n\"Ebusus\", (Ibiza) era una colonia fenicia situata sulle Isole Baleari, fondata forse verso la fine dell'VIII secolo a.C.\nDi Ebusus sono riportate didracme ed emidracme d'argento ed alcune monete di bronzo. La monetazione d'argento \u00e8 collocata verso la met\u00e0 del III secolo a.C. e gli inizi del II secolo a.C. Le monete di bronzo sono probabilmente leggermente posteriori, agli inizi del II secolo a.C.\nIl piede usato per l'argento era di 9,98 per il didracma e per l'emidracma di ca. 2,53 grammi.\nLe monete di bronzo presentano sempre al dritto la figura di Kabeiros con il martello ed il serpente ed al rovescio l'iscrizione in caratteri fenici, \u05d0\u05d1\u05e9\u05dd, con il nome dell'isola. Gli antichi credevano che il terreno di \"Ebusus\" uccidesse i rettili velenosi. Questo forse spiegherebbe i tipi usati.\nMonete celtibere e iberiche.\nSul finire del III secolo a.C. all'incirca in concomitanza con la seconda guerra punica nei territori dell'attuale Spagna c'\u00e8 una significativa presenza di monete celtibere e romano-celtibere.\nSi tratta di un gruppo di monete molto ampio coniato gi\u00e0 sotto il controllo romano. I romani avevano gi\u00e0 introdotto la loro moneta nella penisola iberica, e contemporaneamente si svilupp\u00f2 una monetazione parallela di completamento necessaria all'economia locale.\nLe monete sono quasi esclusivamente di bronzo ed hanno la caratteristica di presentare le scritte in alfabeto iberico. I romani chiamavano questa monetazione \"signatum Oscense\", anche se Osca non fu l'unica zecca a coniare (persino un centro di modeste dimensioni come Iacca, situato nel distretto di Osca ne possedeva una)\nIl tipo dominante \u00e8 una testa barbuta al dritto ed un cavaliere con lancia al rovescio.\nAccanto alla monetazione celtibera, alcune zecche coniarono monete con l'alfabeto latino. Le zecche pi\u00f9 rilevanti sono Corduba e Carteia, oltre a Carmo, Acinipo e Laelia\nLe zecche gi\u00e0 esistenti continuarono a coniare anche nella nuova situazione politica.\nLa riforma delle province del 133 a.C., al termine delle guerre celtibere, pose termine quasi completamente alle monete con le legende iberiche, anche se sotto Sertorio (80-72 a.C.) furono coniate nuovamente monete con le scritte negli alfabeti latino ed iberico.\nSecondo Zobel la monetazione pu\u00f2 essere cos\u00ec suddivisa:\nIn questa fase di norma sulle monete troviamo l'etnico della trib\u00f9 ove la moneta viene coniata e non quello della citt\u00e0, anche se comunque a volte l'etnico della trib\u00f9 coincide con quello della citt\u00e0.\nAnche alcune citt\u00e0 importanti coniarono usando il nome della trib\u00f9:\nSempre Zobel propone questa cronologia\nI. 226-214 a.C. Vittoriati di Saguntum, 1\u00aa serie da 3 scrupoli (52\u00bd grs. - 3,37 g). \nII. 214-204 a.C. Nuova emissione di vittoriati a Saguntum in uno standard ridotto (45 grs. - 2,90 g)\nIII. 204-154 a.C. Le maggiori emissioni di monete romano-iberiche.\nIV. 154-133 a.C.\nDopo la caduta di Numantia tutta la monetazione cess\u00f2 nella Hispania citeriore eccetto i bronzi di Emporiae e Saguntum.\nMonete romano-iberiche.\nSi tratta di monete emesse in Hispania a volte con tipi locali ed alfabeto latino o, a volte, di monete decisamente romane.\nLa maggior parte \u00e8 costituita da monete di bronzo anche se esistono denari tra cui quelli battuti ad Osca. Le zecche principali sono:\nMonete romane.\nI Romani coniarono diverse monete in Spagna. Si tratta prevalentemente di monetazioni destinate al pagamento dei soldati effettuate da zecche al seguito di eserciti, in particolare durante le guerre civili.\nUn altro quadrante ha gli stessi tipi ma il nome del magistrato \u00e8 \nAnche Gneo Pompeo il Giovane, figlio maggiore di Gneo Pompeo Magno ha coniato monete in Hispania nel periodo in cui si trovava nella penisola, prima della battaglia di Munda. Sono monete datate 46-45 a.C. In una \u00e8 rappresentata la dea Roma al dritto ed una figura femminile (Hispania) che d\u00e0 un ramo di palma ad un soldato in piedi sulla prua della nave; di questa moneta esistono pi\u00f9 varianti. Nell'altra al dritto \u00e8 raffigurato Pompeo Magno e al rovescio una figura femminile che porge la mano per accogliere un soldato che scende dalla nave. Anche di questa moneta esistono molte varianti.\nGneo Domizio Calvino che era stato console nel 53 a.C. fu eletto console per la seconda volta nel 40 a.C. Nel 39-38 Calvino fu inviato come proconsole in Hispania: qui condusse una campagna e fu salutato come \"Imperator\" dai suoi soldati.\nAd Osca coni\u00f2 un denario con un dritto che riprende l'Ercole barbato delle monete iberiche con il testo ; al rovescio erano rappresentati un'ascia, un \"simpullum\", un \"apex\" ed un \"aspergillum\"; il testo ci attesta il suo secondo consolatoe l'acclamazione di \"Imperator\" dei suoi soldati.\nLe altre, successive, sono monete provinciali, con il nome di magistrati o imperatori romani, in particolare Augusto e Tiberio.\nMonete evocative.\nUna menzione a parte per alcune monete in cui \u00e8 raffigurata l\"'Hispania\".\nQuest'ultima moneta \u00e8 servita come modello per la prima peseta spagnola, coniata dal governo provvisorio spagnolo nel 1869, al momento dell'adesione della Spagna all'Unione monetaria latina.\nTesori e circolazione monetaria.\nLe monete di molte zecche iberiche sono presenti nei repertori dei tesori ritrovati. In particolare per il territorio della penisola iberica l'IGCH riporta 52 ritrovamenti."}
{"id": "1443498", "revid": "113211197", "url": "https://it.wikipedia.org/wiki?curid=1443498", "title": "Nado Canuti", "text": "Biografia.\nAderisce alla Resistenza a soli 14 anni e prosegue la lotta nonostante la mutilazione alla mano. Nel 1950 grazie a Maccari Fortunato Bellonzi e Pier Carlo Santini inizia l'attivit\u00e0 di pittore. Successivamente si dedica principalmente alla scultura, alla grafica e all'oreficeria.\nHa esposto alla IX e X Quadriennale di Roma. \nDal 1959 ha tenuto oltre settanta mostre personali e collettive, tra le altre, in Italia, Germania, Francia, Svizzera, Austria, Stati Uniti, Messico, Giappone, Kenya\nAttualmente vive e lavora a Milano.\nOfficina Canuti.\nNel 2007 i comuni della Valdera di Pontedera, Ponsacco, Lajatico e Palaia hanno ospitato l\"'Officina Canuti\". Il progetto, coordinato dall'architetto Alberto Bartalini, ha collocato opere e arredi urbani all'interno dei comuni suddetti."}
{"id": "1443507", "revid": "122508470", "url": "https://it.wikipedia.org/wiki?curid=1443507", "title": "Dorinel Munteanu", "text": "Con 134 gare disputate, detiene il record di presenze nella nazionale rumena, di cui ha vestito la maglia dal 1991 al 2007. Ha partecipato a due Mondiali (1994, 1998) e a due Europei (1996, 2000)."}
{"id": "1443509", "revid": "767487", "url": "https://it.wikipedia.org/wiki?curid=1443509", "title": "Preincarnate", "text": "Preincarnate \u00e8 il primo album inciso dalla cantante statunitense Bethany Joy Lenz, nel 2002."}
{"id": "1443510", "revid": "78273", "url": "https://it.wikipedia.org/wiki?curid=1443510", "title": "La mummia 3", "text": ""}
{"id": "1443514", "revid": "156618", "url": "https://it.wikipedia.org/wiki?curid=1443514", "title": "Guardiani di Scozia", "text": ""}
{"id": "1443518", "revid": "228587", "url": "https://it.wikipedia.org/wiki?curid=1443518", "title": "Tangenziale Ovest di Verona", "text": "La tangenziale Ovest di Verona fa parte del sistema di tangenziali di Verona. La tangenziale, nella parte a sud, tra Dossobuono e Ca' di Capri (intersezione SR 11), \u00e8 classificata come SR 62 (gestita da Veneto Strade); nella parte centrale, tra Ca' di Capri e Balconi, \u00e8 classificata come SS 12 (gestita dall'ANAS); nella parte a nord, tra Balconi e San Pietro in Cariano, \u00e8 infine classificata come SP 1 (gestita dalla Provincia di Verona). Tra gli svincoli Aeroporto e Verona Borgo Trento, la strada \u00e8 a 4 corsie a carreggiate separate. La tangenziale verr\u00e0 collegata alla futura tangenziale nord.\nQuesta superstrada fa quindi parte del progetto di creazione dell'anello superstradale attorno a Verona, previsto in futuro quando potrebbe essere eseguito un traforo sotto le Torricelle, colline a nord-est della citt\u00e0."}
{"id": "1443522", "revid": "1305772", "url": "https://it.wikipedia.org/wiki?curid=1443522", "title": "Alba di Milano", "text": "L'Alba di Milano \u00e8 un'opera dell'architetto londinese Ian Ritchie che \u00e8 stata installata per un breve periodo di tempo innanzi alla Stazione Centrale di Milano, in Piazza Duca d'Aosta; era alta 30 metri, pesante 75 tonnellate e realizzata con 120 chilometri di fibre ottiche.\nEra stata scelta in quanto vincitrice del concorso internazionale di architettura \u201cMilano 2001:III Millennium \u2013 Segno luminoso\u201d, promosso dal Comune di Milano ed organizzato dalla societ\u00e0 AEM Spa, l'Arca, una rivista internazionale di Architettura e .\nIl comunicato con il quale si concludeva il concorso affermava che il \"progetto, con la sua forza di immagine-simbolo, sar\u00e0 in grado di esprimere i valori universali di imprenditorialit\u00e0, cultura, socialit\u00e0 e spirito di ricerca che hanno caratterizzato da sempre la metropoli ambrosiana, e con i quali essa intende affrontare la sfida di un futuro interamente da costruire\".\nL'opera \u00e8 stata quindi inaugurata il 18 gennaio 2001 dal Sindaco Gabriele Albertini.\nA seguito di forti critiche (tra le quali, quella di Vittorio Sgarbi), l'opera \u00e8 stata rimossa tra l'aprile e l'agosto 2002.\nNel marzo 2007 Sgarbi, nel frattempo divenuto assessore alla cultura di Milano per la Giunta di Letizia Moratti, ha annunciato di aver trovato un compratore per l'opera, rimasta in un magazzino comunale dalla sua rimozione."}
{"id": "1443527", "revid": "122819290", "url": "https://it.wikipedia.org/wiki?curid=1443527", "title": "Senza rimorso", "text": "Senza rimorso \u00e8 il romanzo nel quale esordisce il personaggio di John Clark, ed \u00e8 collegato alla serie di spionaggio-tecnopolitica di Tom Clancy, in cui si narra la vita di Jack Ryan.\nTrama.\nJohn Kelly \u00e8 un ex membro dei Navy SEAL, le forze speciali della US Navy, che ha operato diverse missioni di ricognizione e salvataggio in Vietnam. Dopo il congedo lavora come esperto di demolizioni subacquee; un giorno una ragazza, Pamela Madden, entra nella sua vita e John si rende conto, grazie all'aiuto di Sam e Sarah Rosen, che \u00e8 tossicodipendente e in fuga da qualcuno. John la salva dalla droga ma commette un errore fatale, nel giorno della futura testimonianza della ragazza, che la riconsegna ai suoi ex \"padroni\" che la tortureranno e uccideranno lasciando il cadavere in una fontana; nella stessa circostanza viene ferito gravemente e viene salvato dal chirurgo Sam che aveva conosciuto precedentemente; nel frattempo in ospedale stringe amicizia con una capoinfermiera, Sandy o'Toole.\nUna volta riabilitato, John, utilizzando l'addestramento della marina decide di vendicarsi dedicandosi a un'attivit\u00e0 molto particolare: la caccia all'uomo; comincia cos\u00ec una guerra personale contro gli spacciatori che si conclude con l'uccisione di tutti i componenti della banda che aveva seviziato la ragazza e quasi ucciso lui, utilizza inoltre la camera iperbarica come tortura su uno della banda per ottenere informazioni.\nNel frattempo, si desta l'attenzione di un ammiraglio (Winslow Dutch Holland Maxwell), ora appartenente alla CIA, che conosceva il suo servizio in Vietnam e a cui John aveva recuperato il figlio, un pilota di A-4 abbattuto su Haiphong.\nMa un poliziotto molto sveglio ha iniziato a mettere insieme una serie di indizi che alla fine gli permettono di mettere Clark di fronte alle sue responsabilit\u00e0. John chiede al poliziotto il tempo di una uscita in barca per onorare la memoria di una persona, e durante tutto il tempo viene seguito da una vedetta della Guardia Costiera statunitense; durante l'uscita John tenta di sfuggire al battello traversando la rotta di una nave in transito, ma la sua barca finisce speronata e lui viene dato per morto. In realt\u00e0 \u00e8 l'inizio di una nuova vita come John Clark per il servizio segreto americano."}
{"id": "1443529", "revid": "287204", "url": "https://it.wikipedia.org/wiki?curid=1443529", "title": "Piperno (roccia)", "text": "Il piperno \u00e8 una roccia magmatica presente nelle zone dove c'\u00e8 stata attivit\u00e0 vulcanica. \nLocalizzazione.\nIl piperno abbonda in Campania, le zone da cui si ricavava erano la citt\u00e0 di Quarto, le zone di Soccavo e Pianura, la citt\u00e0 di Nocera Inferiore.\nCaratteristiche geomorfologiche.\nQuesto tipo di roccia litificata, differente dal tufo giallo, assume una tessitura particolare caratterizzata dalla isorientazione di concentrazioni lenticolari di colore grigio, dette fiamme, immerse in una matrice dello stesso colore ma pi\u00f9 chiara. \nUso.\nLa roccia di piperno non \u00e8 facile da estrarre, se non tramite una separazione sotterranea dei grossi blocchi che venivano in seguito lavorati; \u00e8 resistente all'usura degli agenti atmosferici e per questo motivo \u00e8 stata molto impiegata per il rivestimento degli edifici di Napoli. Attualmente non \u00e8 pi\u00f9 estratta in quanto le cave, in sotterraneo, presenti a Pianura e Soccavo sono esaurite. Il livello di piperno, con la sovrastante Breccia Museo, \u00e8 ben visibile alla base della collina dei Camaldoli, nella zona di Soccavo, in localit\u00e0 Verdolino."}
{"id": "1443531", "revid": "21079", "url": "https://it.wikipedia.org/wiki?curid=1443531", "title": "Ottagono regolare", "text": ""}
{"id": "1443532", "revid": "767487", "url": "https://it.wikipedia.org/wiki?curid=1443532", "title": "Come on Home (Bethany Joy Lenz)", "text": "Come On Home \u00e8 l'album del 2005 inciso dalla popstar americana Bethany Joy Lenz."}
{"id": "1443545", "revid": "111766108", "url": "https://it.wikipedia.org/wiki?curid=1443545", "title": "Lago Acquato", "text": "Il lago Acquato si trova in provincia di Grosseto, nell'area delle colline dell'Albegna e del Fiora, nell'entroterra nord-orientale del territorio comunale di Capalbio. Il bacino lacustre sorge non lontano dalla sorgente del fiume Chiarone, rispetto alla quale si trova a nord-ovest.\nArea protetta.\nIl lago rientra con il lago di San Floriano tra i siti di interesse comunitario, per il delicato ecosistema e per il pregio naturalistico dell'area in cui si trova."}
{"id": "1443549", "revid": "6923", "url": "https://it.wikipedia.org/wiki?curid=1443549", "title": "Porta San Giovanni (San Gimignano)", "text": "La Porta San Giovanni \u00e8 la porta pi\u00f9 importante nelle mura di San Gimignano.\nStoria e descrizione.\nSituata nel punto pi\u00f9 a sud era lo storico accesso per chi proveniva da Siena lungo la variante della via Francigena che passava per San Gimignano.\nFu completata nel 1262 ed \u00e8 la pi\u00f9 maestosa delle porte sangimignanesi. Caratterizzata da un arco ribassato in stile senese, ha una guardiola superiore aggettante, che si appoggia alla muratura inferiore con una serie di beccatelli decorato da archetti pensili trilobati.\nA fianco della porta erano state addossate le navate della chiesetta della Madonna dei Lumi, eretta nel 1601 e parzialmente demolita nel 1922 per sgombrare la via che ne era in parte ostruita. Il campanile della chiesa \u00e8 comunque visibile dall'esterno della porta.\nDavanti alla porta si trova il piazzale dei Martiri di Montemaggio, dove anticamente sorgeva il distrutto convento di San Francesco."}
{"id": "1443550", "revid": "73843", "url": "https://it.wikipedia.org/wiki?curid=1443550", "title": "Marcello D'Olivo", "text": "Biografia.\nMarcello D'Olivo, figlio di Giuseppina del Toso e Antonio, pittore e decoratore, consegu\u00ec la licenza elementare nel 1932 e nello stesso anno abbandon\u00f2 la scuola per andare a lavorare come garzone e vetrinista in una cooperativa alimentare.\nRipresi gli studi consegu\u00ec la licenza media nel 1939 e nel 1942 il diploma al liceo artistico di Venezia. Nello stesso anno s'iscrisse all'Istituto universitario di Architettura di Venezia, dove si laure\u00f2 nel 1947.\nIl suo operato in campo architettonico e urbanistico viene definito \"organico sperimentale\" per i continui riferimenti all'interazione fra natura e tecnologia, con l'ambizioso tentativo di omologare quest'ultima con lo studio delle leggi genetiche e morfologiche della natura stessa. La sua opera pi\u00f9 famosa \u00e8 la spirale, detta \"la chiocciola\", di Lignano Pineta realizzata nel 1955. L'impianto urbanistico del nuovo villaggio turistico dest\u00f2 l'interesse di Ernest Hemingway che venne a conoscere l'architetto D'Olivo.\nA Lignano Pineta D'Olivo realizz\u00f2 anche tre originalissime ville che fecero scrivere allo storico dell'architettura Bruno Zevi \"D'Olivo \u00e8 il Wright italiano\". Anche la rivista \"Civilt\u00e0 delle Macchine\", allora diretta dal poeta ingegnere Leonardo Sinisgalli si interess\u00f2 al progetto e all'architetto della corrente \"organica\" che sposava in pieno il concetto di rapporto armonioso architettura-natura. Sempre negli anni Cinquanta D'Olivo restaur\u00f2 la Moschea di Omar a Gerusalemme e inizi\u00f2 a lavorare all'estero. Tra i suoi numerosissimi progetti ricordiamo lo Zipser a Grado, il Villaggio del Fanciullo a Trieste, Pineland a Forni di Sopra, il villaggio tursitico Hotel Gusmay a Manacore sul Gargano tra i pi\u00f9 interessanti esempi di architettura organicista balneare , l'ospedale ortofrenico a Potenza.\nNegli anni Sessanta lavor\u00f2 in Africa realizzando il piano regolatore di Libreville e il complesso Omnisport. Lavor\u00f2 in Congo, Libia e Giordania dove realizzo' un ospedale ad Amman .Sempre negli anni Settanta partecipo' alla Biennale di Architettura di Venezia. Dopo Udine, nel 1966, si trasfer\u00ec a Roma dove visse fino al 1982 con la moglie Paola e il figlio Antonio.\nNegli anni Settanta frequent\u00f2 personaggi come Pier Paolo Pasolini, Alfonso Gatto, Giuseppe Ungaretti, Giorgio De Chirico, Leonardo Sinisgalli, Orson Welles, Giulio Carlo Argan, Bruno Zevi, Luigi Nervi, Le Corbusier, Palma Bucarelli, Luchino Visconti. Nel 1972 pubblic\u00f2 un corposo volume, la lunga prefazione fu scritta da Giulio Carlo Argan, dal titolo \"Discorso per un'altra architettura\".\nAmante dell'arte e della matematica D'Olivo fu un intellettuale che abbracciava gli argomenti pi\u00f9 disparati: dalla filosofia alla letteratura, dalla fisica quantistica alla pittura, dalla relativit\u00e0 alla letteratura gialla. Nel 1978 fu chiamato da Saddam Hussein per realizzare il faraonico Monumento al Milite Ignoto: struttura circolare di 260 metri di diametro, sollevato da terra 13 metri con al centro una cupola di 60 metri di diametro. Opera, realizzata a Baghdad, che ha resistito alle due guerre del Golfo, e inaugurata nel 1982.\nDal 1982 al 1986 visse nella tenuta del Principe Antonello Ruffo di Calabria a Paliano. Nel 1986 realizz\u00f2 una mostra dei suoi progetti, ma anche dei suoi quadri di pittura a Los Angeles. Poi con la moglie torn\u00f2 a vivere a Udine dove realizz\u00f2 una scuola a Gorizia. Mor\u00ec all'alba del 24 agosto 1991. Nel 1997 esce il volume Marcello D'Olivo Architettura e progetti 1947-1991 ( Electa Editore) con un saggio introduttivo dal titolo: Un irregolare nel panorama italiano del dopoguerra di Guido Zucconi. Nel 2002 la citt\u00e0 di Udine gli ha dedicato una mostra e due cataloghi monografici editi da Mazzotta con scritti di Gillo Dorfles, Massimiliano Fuksas, Toni Follina, Isabella Reale.. Nel 2009 sempre la citt\u00e0 di Udine ha dedicato a D'Olivo una mostra sul Monumento al Milite Ignoto di Baghdad. Qualche anno prima la citt\u00e0 di Udine gli ha dedicato un parco; Lignano Pineta invece la propria piazza principale."}
{"id": "1443554", "revid": "1632387", "url": "https://it.wikipedia.org/wiki?curid=1443554", "title": "CDC (azienda)", "text": "La CDC era un'azienda italiana di produzione di IT e di distribuzione di ICT. Con sede legale e operativa a Pontedera, in Provincia di Pisa (Toscana). Precedentemente, dalla sua fondazione al 2007, la sede legale era a Fornacette (comune di Calcinaia).\nStoria.\n\u00c8 stata fondata da Giuseppe Diomelli (attuale presidente della societ\u00e0) nel 1986. L'anno successivo apre il primo punto vendita a Bologna Computer Discount. La catena di negozi Computer Discount arriver\u00e0 in pochi anni ad essere leader nella vendita di pc in Italia.\n\u00c8 stata la prima azienda di distribuzione in Italia a sviluppare e ad utilizzare il modello dei negozi Cash &amp; Carry dedicati ai rivenditori ed integratori di prodotti informatici. Attualmente i Cash&amp;Carry CDC Point sono distribuiti su tutto il territorio nazionale. Nel 2011 ha comprato la catena di negozi della Essedi Shop, specializzata nella vendita e assistenza sui prodotti Apple.\nNel 2013 la societ\u00e0 ha avuto accesso a procedura di concordato preventivo con assuntore."}
{"id": "1443555", "revid": "196493", "url": "https://it.wikipedia.org/wiki?curid=1443555", "title": "Glucosio 6-fosfato", "text": ""}
{"id": "1443556", "revid": "122585742", "url": "https://it.wikipedia.org/wiki?curid=1443556", "title": "Lago di San Floriano", "text": "Il lago di San Floriano si trova nella pianura maremmana nel territorio comunale di Capalbio, rispetto al cui centro si trova a sud-ovest.\nIl lago \u00e8 situato nell'entroterra pianeggiante poco a nord del pi\u00f9 vasto lago di Burano, ai piedi della collina sulla quale sorgono i resti del castello di Capalbiaccio.\nIl bacino lacustre \u00e8 attraversato da un corso d'acqua minore, che vi si immette dalla sponda sud-orientale; il medesimo emissario origina dalla sponda sud-occidentale e, dirigendosi verso sud raggiunge il tratto occidentale del canale emissario del Lago di Burano, dopo aver ricevuto la confluenza di un altro torrente.\nArea protetta.\nIl lago di San Floriano rientra tra le zone umide protette e i siti di interesse comunitario della provincia di Grosseto. \u00c8 interessato anche dal sito di interesse regionale (SIR) \"Lago Acquato, Lago di San Floriano\".\nIl lago di San Floriano \u00e8 situato alla base del versante meridionale del Poggio Capalbiaccio, al margine della pianura costiera a non pi\u00f9 di 3\u00a0km dal tratto di costa pi\u00f9 meridionale della provincia grossetana. Esso \u00e8 il maggiore ed il pi\u00f9 meridionale dei laghetti dell'agro Capalbiese.\nIl lago di San Floriano \u00e8 un biotopo igrofilo con un discreto livello di naturalit\u00e0 nelle componenti floristiche e vegetazionali, nonostante esso sia in buona parte delimitato da argini artificiali e circondato da aree coltivate. \nNello specchio lacustre vive la bella \"Nymphaea alba\", una pianta acquatica sempre pi\u00f9 rara a causa della generalizzata distruzione del suo habitat e della salinizzazione delle acque nelle zone costiere. Sono presenti inoltre alcune specie igrofile di interesse conservazionistico a livello regionale. L'area rientra nel SIR 130 \u201cLago Acquato, Lago di San Floriano\u201d di 208,3 ettari e nel pSIC e ZPS omonimi (cod.: IT51A0030). Non sono presenti aree protette ai sensi della L 394/91 e LRT 49/95.\nNel SIC si trovano i Lagaccioli, anch'essi un biotopo.\nSIR.\nIl SIR \"Lago Acquato, Lago di San Floriano\" non fa parte del sistema regionale delle aree protette ed \u00e8 in gran parte compreso nella Zona di Protezione \u201cLago di San Floriano\u201d.\nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono dati dall'attivit\u00e0 venatoria.\nLe principali misure di conservazione da adottare sono: \nIndicazioni per le misure di conservazione: \nGeomorfologia.\nIl lago \u00e8 esteso circa 7,5 ha ed \u00e8 situato ad un'altitudine di 6 m s.l.m. \nHa un piccolo fosso immissario (fosso dei Pratini) che giunge da sudest ed un emissario sul lato meridionale (fosso del Melone).\nSi presume che occupi il fondo di una dolina carsica di dissoluzione creatasi alla base di una collina costituita da calcari norici della formazione carbonatico-evaporitica della falda toscana.\nIl livello delle acque \u00e8 variabile a seconda dell'andamento stagionale delle precipitazioni, ma comunque rimane sempre abbastanza elevato e non sono noti episodi disseccamento. Le acque sono soggette ad un certo riscaldamento estivo, non povere di nutrienti e piuttosto limacciose.\nAnche se non eccessivamente arida, l'area \u00e8 climaticamente mediterranea, con precipitazioni medie annue di circa 780\u00a0mm e temperatura media di circa 15,2\u00a0\u00b0C.\nGeomorfologia SIR.\nLa tipologia ambientale prevalente del SIR \u00e8 composta dai due migliori esempi di un esteso sistema di piccoli laghi carsici che caratterizzano l'immediato entroterra di Orbetello e Capalbio. Il sito comprende, oltre agli specchi d'acqua, in buona parte occupati da canneti, aree agricole con siepi e boschetti. Il lago Acquato \u00e8 prosciugato ed \u00e8 stato in buona parte messo a coltura. Zone di grande pregio paesaggistico, caratterizzati da alcune fitocenosi di particolare interesse come cospicue associazioni a \"Nymphaea alba\" e \"Polygonum anphibium\". Di un certo valore anche come area di sosta per l'avifauna acquatica. Importante segnalazione, fino al 1986, di \"Lutra lutra\". Altre tipologie ambientali rilevanti sono nelle porzioni centrali dei laghi (solo a San Floriano) sono presenti cenosi di idrofite.\nFlora.\nLa vegetazione acquatica del lago di S. Floriano \u00e8 prevalentemente costituita da fitocenosi elofitiche di sponda a \"Phragmites australis\" e \"Typhoides arundinacea\", due vigorose graminacee che si insediano bene laddove la profondit\u00e0 dell'acqua si mantiene per pi\u00f9 mesi sopra i 50\u00a0cm. In esse si trovano anche alcune Cyperaceae, come \"Bolboschoenus maritimus\", \"Schoenoplectus lacustris\", \"Cyperus longus\" ssp. \"badius\" e pi\u00f9 raramente \"Scirpoides holoschoenus\". Interessanti sono anche i piccoli nuclei ad \"Eleocharis palustris\", spesso frammisti alla graminacea infestante \"Paspalum paspaloides\", insediati in alcuni punti sui bordi del lago solo temporaneamente sommersi.\nLo specchio d'acqua vero e proprio ospita invece pregevoli fitocenosi idrofitico-radicanti a \"Polygonum amphibium\", mentre appare in declino l'abbondanza della ninfea (\"Nymphaea alba\") che vi formava un cospicuo popolamento fino a circa 10 anni fa. Ne rimangono pochi individui sul lato sud del lago, mentre risulta ancora abbondante nel vicino lago dell\u2019Uccellina. \nDa menzionare anche i nuclei di \"Potamogeton natans\" e quelli subacquei di \"Ceratophyllum demersum\".\nInfine sul lato meridionale ed orientale sono presenti piccoli lembi di bosco igrofilo con \"Salix alba\", \"S. cinerea\" e \"Populus alba\".\nLa flora del lago annovera diverse specie igrofile di un certo rilievo. Fra esse spicca la ninfea, una specie acquatica dai bei fiori bianchi e dalle grandi foglie galleggianti, in forte rarefazione in tutto il suo areale a causa di bonifiche, inquinamento e salinizzazione delle acque. Essa \u00e8 considerata vulnerabile a livello nazionale ed anche in Toscana \u00e8 specie ormai molto rara. Sembra in regresso anche nelle acque del lago di San Floriano, dove forse vi arriva dal pi\u00f9 piccolo lago dell'Uccellina posto pi\u00f9 a monte.\nInteressanti sono inoltre \"Crypsis schoenoides\", una piccola graminacea che fiorisce sul fango delle sponde alla fine dell'estate, e \"Schoenoplectus litoralis\", una ciperacea dai fusti trigoni che emergono dalle acque basse ai margini del lago. Altre igrofite di rilievo per la loro sporadicit\u00e0 a livello regionale sono \"Lythrum junceum\", \"Rorippa amphibia\", \"Polygonum amphibium\", \"Polygonum salicifolium\", \"Euphorbia pubescens\", \"Oenanthe silaifolia\" e \"Potamogeton natans\".\n\"Ceratophyllum demersum\" compare nella lista rossa della flora toscana, come anche \"Abutilon theophrasti\", una malvacea igrofila con fiori gialli piuttosto rara in tutta Italia.\nPi\u00f9 diffuse sono invece \"Eleocharis palustris\", \"Iris pseudacorus\", \"Typha angustifolia\", \"Nasturtium officinale\", \"Veronica anagallis\"-aquatica e \"Samolus valerandi\". Infine si hanno segnalazioni anche per \"Baldellia ranunculoides\" e \"Oenanthe aquatica\", che tuttavia non sono state osservate confermate.\nNel SIR, si segnala la presenza di specie igrofile non comuni, quali \"Nymphaea alba\" e \"Polygonum anphibium\".\nFauna.\nTra le specie animali presenti, il SIR per i rettili annovera la testuggine d'acqua (\"Emys orbicularis\"). Per gli uccelli, il falco di palude (\"Circus aeruginosus\") \u00e8 migratore e svernante; il tarabuso (\"Botaurus stellaris\") \u00e8 migratore e svernante irregolare; presenza di contingenti talvolta cospicui di anatre svernanti, che presumibilmente gravitano sul lago di Burano, utilizzano il lago di San Floriano come dormitorio diurno."}
{"id": "1443565", "revid": "729019", "url": "https://it.wikipedia.org/wiki?curid=1443565", "title": "Bastione San Francesco", "text": "Il bastione San Francesco \u00e8 uno dei bastioni di San Gimignano.\nDescrizione.\nCostruito nel XVI secolo dai fiorentini \u00e8 a pianta circolare e fa parte delle mura, situato all'estremit\u00e0 sud (quella che d\u00e0 verso l'allora nemica Siena) nei pressi della porta San Giovanni.\nIl nome del bastione deriva dallo scomparso convento di San Francesco, edificato nel Duecento nel sito fuori dalle mura oggi occupato dal piazzale dei Martiri di Montemaggio.\nSul bastione \u00e8 posta una lapide che ricorda Niccol\u00f2 Machiavelli, che qui nel 1507 istru\u00ec le milizie cittadine."}
{"id": "1443567", "revid": "287204", "url": "https://it.wikipedia.org/wiki?curid=1443567", "title": "Giovanni di Fordun", "text": "Biografia.\nNacque probabilmente a Fordoun nel Kincardineshire in Scozia. Era sacerdote secolare e probabilmente era anche il cappellano nella Cattedrale di San Macario ad Aberdeen.\nIl lavoro di Fordun costituisce il primo tentativo di scrivere una storia continua della Scozia. Ci\u00f2 nasce dal suo patriottismo, risvegliatosi dopo che Edoardo III d'Inghilterra distrusse o sequestr\u00f2 molti i registri storici nazionali, e cos\u00ec si mise in viaggio per l'Inghilterra e l'Irlanda, per raccogliere nuovo materiale per scrivere le sue cronache.\nLa sua opera \u00e8 divisa in cinque libri, ed \u00e8 intitolata \"Chronica gentis Scotorum\" (in italiano, \"Cronaca del popolo scozzese\"). I primi tre libri sono storicamente quasi perfetti e infatti vennero usati da Boece e George Buchanan come base per i loro romanzi storici. Il quarto e quinto libro sono invece stati uniti a delle favole, ma che comunque contengono molte informazioni importanti e vanno diventando pi\u00f9 autentici e veritieri pi\u00f9 si avvicinano al tempo dell'autore. Il quinto libro si conclude con la morte del re Davide I di Scozia nel 1153.\nOltre a questi cinque libri, pubblicati intorno al 1360, Fordun scrisse una parte di un altro libro e raccolse il materiale per trattare la storia della Scozia pi\u00f9 recente al suo secolo. Questo materiale venne usato poi da un altro cronachista che scrisse a met\u00e0 del XV secolo e che si pensa sia Walter Bower, abate del monastero di Inchcolm. Le aggiunte di Bower formarono undici libri e continuano a narrare la storia della Scozia fino alla morte di re Giacomo I di Scozia avvenuta nel 1437. Secondo l'abitudine del tempo, Bower non esit\u00f2 a unire parte del lavoro di Fordun, con delle aggiunte proprie e l'intera storia cos\u00ec compilata \u00e8 conosciuta come lo \"Scotichronicon\" (in italiano \"Cronache degli Scoti\").\nLa prima edizione stampata del lavoro del Fordun, fu quella di Thomas Gate nel suo \"Scriptores quindecim\" (volume III), che \u00e8 stato pubblicato nel 1591. A questa edizione segu\u00ec quella di Thomas Hearne del 1722. L'intero lavoro, compresa la continuazione di Bower, fu pubblicato da Walter Goodall a Edimburgo nel 1759. Nel 1871 e nel 1872 le cronache di Fordun, sono state pubblicate nella versione originale in latino e in un'altra tradotta in inglese da William Forbes Skene nell'opera \"Storici della Scozia\". L'introduzione a questa edizione raccoglie tutti i particolari biografici e d\u00e0 i riferimenti completi ai manoscritti ed alle varie edizioni."}
{"id": "1443569", "revid": "92920", "url": "https://it.wikipedia.org/wiki?curid=1443569", "title": "Johnny Marr", "text": "\u00c8 divenuto famoso negli anni ottanta come chitarrista degli Smiths. Attualmente risiede a Portland, in Oregon.\nBiografia.\nCarriera musicale.\nThe Smiths.\nMarr nasce ad Ardwick, un distretto di Manchester, nel 1963, figlio di John Joseph Maher e di Frances Patricia Doyle, entrambi immigrati irlandesi originari di Athy (nella contea di Kildare), ma \u00e8 cresciuto nel distretto meridionale di Wythenshawe, dove si trasfer\u00ec con la famiglia nel 1972. Marr comp\u00ec i propri studi presso la \"St Augustine's Catholic Grammar School\", divenuta poi, con l'accorpamento di altre scuole della zona, l'istituto scolastico \"St Paul's Catholic High School\" nel 1977.\nAppassionatosi alla musica sin da ragazzino, impar\u00f2 a suonare la chitarra all'et\u00e0 di 13 anni, sotto la supervisione di Billy Duffy, chitarrista dei \"The Cult\", al secolo suo vicino di casa, del quale spesso e volentieri assisteva alle prove col suo gruppo e tramite il quale ebbe anche modo di conoscere svariati musicisti della scena emergente mancuniana. Nel 1982, dopo la costituzione degli Smiths, Marr inizi\u00f2 a scrivere brani con Morrissey. Per completare la formazione del gruppo, i due reclutarono Mike Joyce alla batteria e Dale Hibbert al basso. Dopo il debutto dal vivo al Ritz di Manchester, Hibbert fu sostituito da Andy Rourke, un amico di Marr. Da allora, Morrissey ha iniziato ad utilizzare solo il cognome e Maher ha mutato il proprio in Marr, per evitare di essere confuso con il batterista dei Buzzcocks.\nDopo aver raggiunto il successo commerciale e di critica con l'album \"The Queen Is Dead\", gli Smiths divennero ben presto celebri nel Regno Unito e in Irlanda, ma non ebbero lo stesso seguito altrove. Nonostante fossero una presenza fissa sulle radio dei college statunitensi, l'affermazione commerciale a livello mondiale ci fu solo dopo lo scioglimento del gruppo. Infatti, Marr alla fine abbandon\u00f2 gli Smiths a causa delle incomprensioni con Morrissey e del disaccordo sulle scelte musicali.\nDalla nascita degli Smiths alla loro separazione, avvenuta cinque anni dopo, nel 1987, Marr e Morrissey hanno scritto insieme quattro album, oltre a numerose B-side e altri brani inizialmente inediti che sono poi apparsi su raccolte. Ancora oggi, il duo Morrissey-Marr viene lodato dai critici e citato da molti musicisti come uno dei pi\u00f9 influenti del periodo in questione.\nDa quando Marr ha abbandonato il gruppo, non sono noti tentativi di riunione degli Smiths. In mezzo ad infondate voci di stampa sulla ricostituzione del gruppo, Marr ha eseguito dal vivo \"How Soon Is Now?\" con il vecchio compagno di gruppo Andy Rourke durante il concerto di beneficenza Manchester v Cancer, tenutosi alla MEN Arena di Manchester il 28 gennaio del 2006.\nIl dopo-Smiths.\nDopo la fine degli Smiths nel 1987, Marr ha registrato e suonato dal vivo con i The The, ed ha costituito gli Electronic con Bernard Sumner dei New Order e la partecipazione occasionale di Neil Tennant dei Pet Shop Boys. \u00c8 inoltre divenuto un richiesto sessionman: ha scritto, suonato dal vivo e registrato, tra gli altri, con Bryan Ferry, The Pretenders, Kirsty MacColl, Karl Bartos dei Kraftwerk, Talking Heads, Black Grape, Billy Bragg, Pet Shop Boys, Beck e Oasis. Inoltre ha fatto da co-produttore per alcuni degli artisti sopra menzionati, oltre ad aver co-prodotto presso i suoi Clear Studios la band degli Haven, di Manchester.\nNel 2000 Marr ha reclutato il batterista Zak Starkey (figlio di Ringo Starr), il chitarrista dei Cavewaves Lee Spencer e l'ex bassista dei Kula Shaker Alonza Bevan per il suo nuovo progetto, Johnny Marr and the Healers. Il gruppo ha impiegato due anni per costituirsi, in quanto Marr voleva che i membri si scegliessero \"in base alla chimica\". Il loro album di debutto, \"Boomslang\", \u00e8 stato pubblicato nel 2003, con Marr autore dei testi e voce principale. L'uscita del secondo album era inizialmente prevista per l'aprile del 2005, e poco dopo era programmata una breve tourn\u00e9e, ma Marr ha poi affermato (\"MEN\", maggio 2007) che al momento il gruppo passava in secondo piano. Il batterista Starkey ha lavorato per un periodo con gli Oasis e gli Who, mentre Bevan \u00e8 di nuovo con i Kula Shaker.\nNel 2006 Marr \u00e8 divenuto membro ufficiale del gruppo statunitense dei Modest Mouse. Pare che i Modest Mouse avessero detto in giro di cercare \"un chitarrista alla Johnny Marr\" e che sorprendentemente si sia presentato anche lo stesso Johnny Marr, che avrebbe in questo modo ottenuto il ruolo. Per l'album del gruppo \"We Were Dead Before The Ship Even Sank\" del 2007, oltre a suonare la chitarra Marr figura come autore di alcune canzoni insieme al cantante principale Isaac Brock. Ha inoltre partecipato al tour del disco con il gruppo.\nL'album ha raggiunto la posizione numero uno delle classifiche statunitensi della rivista Billboard alla fine di marzo 2007. Per Marr \u00e8 il primo disco che raggiunge la vetta delle classifiche negli Stati Uniti. In precedenza il miglior piazzamento lo aveva ottenuto con gli Electronic, che entrarono nella top 40 negli USA dei singoli con \"Getting Away With It\".\nNel 2007 Marr \u00e8 stato scelto per tenere una serie di incontri e lezioni agli studenti del corso di musica popolare e registrazione del Bachelor of Arts (Hons) all'universit\u00e0 di Salford.\nNel 2008 \u00e8 entrato a far parte dei Cribs, gruppo indie-rock inglese. Nel 2009 collabora con John Frusciante per due canzoni contenute nel suo undicesimo album solista, \"The Empyrean\".\nNel 2013 pubblica \"The Messenger\", primo disco solista. Nel 2014 \u00e8 la volta del secondo album solista, \"Playland\".\nNell'ottobre del 2015 pubblica \"Adrenaline Baby\", il suo primo album dal vivo come solista, che contiene riletture di alcuni classici degli Smiths e la cover di \"I Fought the Law\" dei The Clash.\nIl 15 giugno 2018 esce il suo terzo album da solista, \"Call the Comet\" registrato alla Crazy Face Factory di Manchester, luogo famoso per essere stato tra l'altro il set del video di Love Will Tear Us Apart dei Joy Division.\nCollaborazioni.\nMarr \u00e8 apparso su singoli di Sandie Shaw, Everything but the Girl, The Pretenders, Andrew Berry, A Certain Ratio, The Cult, Denise Johnson, Stex, e Black Grape.\nHa collaborato con i Noel Gallagher's High Flying Birds per il singolo \"Ballad of the Mighty I\", presente nell'album \"Chasing Yesterday\" del 2015, e con i The Charlatans per l'album \"Different Days\", uscito nel 2017 (sua la chitarra nei brani \"Future Tense\", \"Plastic Machinery\" e \"Not Forgotten\").\nHa contribuito alla composizione del brano di Billie Eilish \"no time to die\" insieme ad Hans Zimmer come colonna sonora dell'omonimo film della saga di James Bond.\nVita privata.\nMarr conobbe sua moglie Angie nel 1979, ben prima della fondazione degli Smiths, quando non avevano rispettivamente che quindici e quattordici anni d'et\u00e0, e dalla quale ha poi avuto due figli (un maschio ed una femmina), Nile e Sonny.\nIntorno al 1985, durante il periodo di composizione di \"Meat Is Murder\", Marr divenne vegetariano, inizialmente per dimostrare coerenza e solidariet\u00e0 nei confronti delle idee professate nell'ormai celebre \"title track\" dell'album dall'amico ed allora sodale Morrissey, oltrech\u00e9 per la sua stessa ragazza Angie (una convinta vegetariana), asserendo di non considerare \u00abuna buona idea avere un album in cima alle classifiche chiamato \"Meat Is Murder\" ed essere visto mangiare un sandwich al bacon\u00bb. A seguito poi della frequentazione e collaborazione col trio hip hop \"Naughty by Nature\" verso la fine degli anni novanta, decise d'adottare il loro stile di vita salutistico, rinunciando all'alcol ed al fumo e divenendo vegano.\n\u00c8 un acceso tifoso del Manchester City, per cui in passato milit\u00f2 pure nelle giovanili della squadra."}
{"id": "1443570", "revid": "287204", "url": "https://it.wikipedia.org/wiki?curid=1443570", "title": "Hedda Gabler", "text": "Hedda Gabler \u00e8 un dramma in quattro atti dello scrittore e drammaturgo norvegese Henrik Ibsen, ed \u00e8 considerato uno dei suoi maggiori successi.\nIl testo teatrale, pubblicato nel 1890, fu rappresentato per la prima volta al K\u00f6niglichen Residenztheater di Monaco di Baviera il 31 gennaio 1891. Ibsen fu criticato all'inizio a causa della natura molto particolare della protagonista, Hedda Gabler, la quale non rispecchiava affatto l'ideale di donna del periodo.\nHedda Gabler \u00e8 lo studio di una donna ossessionata dal successo e profondamente insoddisfatta.\nTrama.\nHedda \u00e8 una donna di ventinove anni che si \u00e8 unita in matrimonio con un uomo affezionato ma mediocre, che lei non ama e che ha scelto solo per ragioni economiche. Quando il corrotto ma geniale Ejlert L\u00f8vborg, storico rivale di suo marito e un tempo intimo amico di lei, ricompare dichiarando di aver finalmente scritto la sua opera migliore - cosa che gli permetterebbe di diventare professore all'universit\u00e0, e quindi di ottenere per s\u00e9 il posto destinato al marito - Hedda \u00e8 presa da una forte crisi.\nUna notte, dopo essersi ubriacato durante una gran baldoria in casa di amici, L\u00f8vborg smarrisce il manoscritto che avrebbe dovuto condurlo al successo, quel testo che rappresenta la \"summa\" del suo pensiero, il suo irripetibile capolavoro, ed \u00e8 per lui quasi una sorta di figlio. A trovarlo per strada \u00e8 stato Tesman, il marito di Hedda, il quale pensa di restituirglielo in un secondo momento. Quando L\u00f8vborg, disperato, confessa alla Signora Elvsted e anche a Hedda di aver perso il manoscritto, quest'ultima non gli dice che suo marito l'ha trovato ma, al contrario, lo incoraggia nell'idea del suicidio che lui ha manifestato e gli regala \"per ricordo di lei\" una delle sue due pistole. Poi, sola e all'insaputa di tutti, brucia nella stufa il manoscritto. Suo marito e la signora Elvsted, che \u00e8 un'amica intima di L\u00f8vborg, e molto ha collaborato alla stesura di quel testo, cercano di ricostruire, basandosi sulla memoria, il contenuto dell'opera.\nHedda \u00e8 sorpresa nel venir poi a sapere che L\u00f8vborg \u00e8 morto in una casa di piacere e che probabilmente ci\u00f2 \u00e8 stato l'esito di un incidente, non della sua volont\u00e0 di suicidarsi. Tutt'altro dunque che \"in bellezza\", egli ha posto fine ai suoi giorni, come lei gli aveva invece suggerito e raccomandato. Per di pi\u00f9 l'assessore Brack, venuto a conoscenza del fatto che \u00e8 stata Hedda a dare la pistola a Ejlert L\u00f8vborg - cosa che se fosse risaputa susciterebbe un grave scandalo - la minaccia di divulgare questo fatto, se lei non accetta le sue \"avances\". Hedda, a quel punto, per sottrarsi al vile ricatto si uccide.\nUna controversa figura femminile.\nFigura interessante, considerando la condizione femminile dell'epoca, Ibsen ci descrive qui la storia di una donna, Hedda Gabler, che nel tentativo di acquisire libert\u00e0 e indipendenza, sprofonda in una spirale di egoismo, odio e gelosia.\nRispetto a Nora, la protagonista di \"Casa di bambola\", un altro capolavoro di Ibsen, il personaggio di Hedda Gabler \u00e8 spesso considerato come pi\u00f9 vivace, pi\u00f9 ricco di sfumature e pi\u00f9 intrigante. Scipio Slataper, nella sua tesi di laurea su Ibsen, parl\u00f2 dei suoi sentimenti definendoli una \"isterica passione\", e come \"qualche cosa che ci fa star zitti e meravigliati\". Donna cinica e gelida, annoiata da una vita priva di passione e di autentiche aspirazioni, Hedda brama di poter avere nelle sue mani il destino di un uomo: invidiosa dell'influenza positiva che la signora Elvsted ha avuto su Ejlert, tanto da riuscire a redimerlo e a farne quasi un uomo nuovo, decide di agire su di lui esattamente al contrario portandolo alla rovina e istigandolo al suicidio.\nRappresentazioni.\nLa prime rappresentazioni italiane del lavoro di Ibsen si ebbero tutte nel 1892: dapprima il 5 aprile al Teatro Filodrammatico di Trieste dalla compagnia Vitaliani-Salsilli, e repliche al Teatro dei Filodrammatici di Milano con critiche negative; poi il 15 giugno al Teatro Alfieri di Torino dalla compagnia Cesare Rossi con Teresa Mariani.\nTra le grandi attrici italiane che nel tempo hanno interpretato questo personaggio si possono ricordare Eleonora Duse (1898), Emma Gramatica (1913), Sarah Ferrati (regia di Orazio Costa, 1943), Elena Zareschi (1956), Rossella Falk (regia di Giorgio De Lullo, costumi di Pier Luigi Pizzi, 1969), Valeria Moriconi (regia di Massimo Castri, 1980), Francesca Benedetti (1990), Manuela Kustermann (1993), Anna Bonaiuto (1999).\nLa prima rappresentazione negli Stati Uniti \u00e8 stata il 30 marzo 1898 al Fifth Avenue Theatre di New York con Elisabeth Robins come protagonista. (La Robins aveva gi\u00e0 interpretato il ruolo di Hedda alla prima rappresentazione britannica del dramma: Londra, Vaudeville Theatre, 20 aprile 1891)."}
{"id": "1443571", "revid": "2100955", "url": "https://it.wikipedia.org/wiki?curid=1443571", "title": "The Singles Collection (Vasco Rossi)", "text": "The singles collection \u00e8 il 24\u00b0 album di Vasco Rossi del 2007."}
{"id": "1443575", "revid": "212348", "url": "https://it.wikipedia.org/wiki?curid=1443575", "title": "Zenobia", "text": " Fu la seconda consorte del \u00ab\"dux Romanorum\"\u00bb e \u00ab\"corrector totius Orientis\"\u00bb Settimio Odenato, signore della citt\u00e0 di Palmira e generale romano. Zenobia istig\u00f2 il nipote Meonio (che in seguito fece giustiziare) ad assassinare Odenato e il suo figliastro Settimio Erodiano (Hairan), assumendo essa stessa il governo di Palmira. Trasform\u00f2 il suo Stato in una monarchia indipendente dall'Impero romano, il Regno di Palmira, e si autoproclam\u00f2 \"Augusta\", attribuendosi il titolo divino \"Discendente di Cleopatra\" e nominando il proprio figlio Vaballato \"Augusto\".\nBiografia.\nZenobia attu\u00f2 una politica ostile all'Impero romano e favorevole ai Persiani di Sapore I, lanciando il suo esercito, guidato dal capace generale Zabdas, alla conquista dei territori soggetti ai Romani; accrebbe i propri domini con l'occupazione dell'Egitto, della Bitinia, della Siria e di una parte di Asia Minore ed Arabia; tutte queste conquiste e il fatto che essa stessa, a cavallo, conducesse gli eserciti in battaglia, le valsero il titolo di \u00ab\"Regina guerriera\"\u00bb.\nFu sconfitta infine dall'imperatore Aureliano durante le sue campagne orientali, che si conclusero con la cattura della regina e la conquista della capitale Palmira, al termine di un lungo assedio.\nFamiglia, discendenza e infanzia.\nZenobia era nata e cresciuta a Palmira, in Siria.\nIl suo nome romano era Iulia Aurelia Zenobia, anche se gli scrittori latini e greci la citano semplicemente come Zenobia, (in greco: \u1f21 \u0396\u03b7\u03bd\u03bf\u03b2\u03af\u03b1) o come Settimia Zenobia \u2013 nome che acquis\u00ec col matrimonio con Settimio Odenato. Gli scrittori in lingua araba si riferiscono a lei come \"al-Zabba'\" (\u00a0\u0627\u0644\u0632\u0628\u0627\u0621\u00a0); la forma aramaica del suo nome, \"Bath-Zabbai\" (\u05d1\u05ea \u05d6\u05d1\u05d9), fu quella usata per firmare i documenti ufficiali.\nApparteneva ad una famiglia di discendenza aramaica-seleucide; essa stessa afferm\u00f2 che la sua stirpe dalla linea seleucide e quindi ellenistica, discendeva da Cleopatra VII d'Egitto e, quindi, dai Tolomei.\nAtanasio di Alessandria la denunci\u00f2 come \u00abuna seguace ebrea di Paolo di Samosata\u00bb; il che spiegherebbe il suo particolare rapporto con i rabbini.\nPi\u00f9 tardi fonti arabe fornirono indicazioni della sua origine araba, sostenendo che il suo nome originale fosse Zaynab. Al-Tabari, per esempio, scrive che apparteneva alla stessa trib\u00f9, proprio come il suo futuro marito, degli 'Amlaqi, che era una delle quattro trib\u00f9 originarie, stanziate a Palmira. Secondo lui, il padre di Zenobia, 'Amr ibn al-\u1e92arib, era lo sceicco dell'Amlaqi. Dopo una lotta contro dei membri del rivale Tanukh, fu ucciso e Zenobia divenne il nuovo capo della 'Amlaqis, conducendoli nel loro stile di vita nomade per i pascoli estivi e invernali.\nIl nome romano di suo padre era \"Julius Aurelius Zanobi\", con il gentilicium \"Aurelio\", dimostrando che i suoi antenati paterni ricevettero la cittadinanza romana sotto Antonino Pio (al governo: 138-161) o Marco Aurelio (al governo: 161-180) o Commodo (al governo: 180- 192).\nZanobi \u00e8 stato governatore di Palmira nel 229. In greco il nome di suo padre era Antioco, secondo le iscrizioni trovate a Palmira. Tuttavia, secondo la Historia Augusta (Aurel. 31.2), il suo nome era Achille e il suo usurpatore fu un tale chiamato Antioco (Zosimo. 1.60.2).\nZenobia afferm\u00f2 di discendere da Semiramide, da Didone, regina di Cartagine e dalla regina tolemaica Cleopatra VII d'Egitto.\nSe non vi \u00e8 alcuna prova concreta di questo, si sa per certo per\u00f2 che ella possedeva alcune conoscenze della lingua egizia, mostr\u00f2 una predisposizione verso la cultura egiziana e, tutto questo, potrebbe esserle stato trasmesso da parte della madre, di probabili origini egiziane. Secondo la Storia augustea, una dichiarazione imperiale da lei emanata nel 269, rivolta ai cittadini di Alessandria d'Egitto, che era appena stata occupata dalle truppe palmirene, definisce la citt\u00e0 come \"la mia citt\u00e0 ancestrale\". Inoltre nelle \"Storie di Alessandria\" di Callinico, il sofista dedic\u00f2 un ciclo di dieci libri alla citt\u00e0 egizia e a una \"Cleopatra\", che non pu\u00f2 che essere Zenobia. Callinico fu consigliere presso la corte di Zenobia a Palmira.\nFonti classiche e arabe descrivono Zenobia come bella e intelligente, con una carnagione scura, i denti bianchi perlati e luminosi occhi neri. Si diceva che fosse ancora pi\u00f9 bella di Cleopatra, ma che differisse dalla regina egizia per la sua reputazione di estrema castit\u00e0. Fonti descrivono anche che Zenobia si comportasse come un uomo, amando l'equitazione, la caccia e bevendo di tanto in tanto con i suoi ufficiali e specialmente col suo generale favorito, il capace Zabdas. Effettivamente il bassorilievo rinvenuto a Palmira e conservato nel Museo Nazionale di Damasco mostra una donna attraente e raffinata ed \u00e8 uno dei rarissimi ritratti della sovrana.\nBen istruita, parlava fluentemente greco, aramaico ed egiziano, con una conoscenza del latino che si suppone acquis\u00ec per aver ospitato salotti letterari e soprattutto perch\u00e9 ella amava circondarsi di filosofi e poeti, il pi\u00f9 famoso dei quali \u00e8 Cassio Longino, che divenne suo primo consigliere.\nConosceva la storia egiziana e di Alessandria tanto bene che ne scrisse un compendio.\nAscesa al potere.\nZenobia era diventata la seconda moglie di Settimio Odenato, il \"Re dei Re di Palmira\", nel 258. Aveva un figliastro, Hairan (Settimio Erodiano), un figlio dal primo matrimonio di Odenato. Su un arco delle rovine del Palazzo reale c'\u00e8 una scritta, \"il console illustre nostro signore\", dedicato a Odenato da Zenobia.\nIntorno al 266, Zenobia e Odenato ebbero un figlio, il secondo erede del sovrano: Lucio Julius Aurelius Settimio Vaballathus Atenodoro. \"Vaballathus\" (latino dall'aramaico \u05d5\u05d4\u05d1 \u05d0\u05dc\u05ea / Wahballat, \"Dono della Dea\") eredit\u00f2 il nome del nonno paterno Odenato.\nAlla fine del 267 o forse all'inizio del 268, suo marito, Settimio Odenato, a cui l'imperatore Gallieno aveva concesso il titolo di \"re dei re,\" fu assassinato, ad Emesa, assieme al figlio Hairan (o Erode o Erodiano) e ad un suo fedele collaboratore, il governatore militare di Palmira, Settimio Vorode. Furono assassinati da Maconio, cugino o nipote (a seconda delle fonti) di Odenato, su mandato della stessa Zenobia, che aspirava a governare su Palmira assieme al figlio legittimo, che per\u00f2 era secondogenito di Odenato e quindi sarebbe stato escluso dalla successione.\nSconfitta dell'imperatore romano Gallieno.\nPoco dopo la morte del \"re dei re\", sua moglie Zenobia prese il potere, in nome del figlio minorenne Vaballato, che per\u00f2 aveva solo un anno di et\u00e0, col sogno e l'ambizione non solo di mantenersi autonoma da Roma, ma di creare un impero d'Oriente da affiancare all'impero di Roma, mentre prima Gallieno e poi Claudio il Gotico erano impegnati nelle guerre di confine contro i Goti.\nNomin\u00f2 allora comandante supremo di tutte le truppe palmirene l'abile e fedele generale Settimio Zabdas. Egli era un formidabile generale; nel guidare il suo esercito, mostr\u00f2 notevole prodezza: era un \"cavallo-cavaliere\" in pi\u00f9 occasioni pare che avrebbe camminato tre o quattro miglia assieme ai suoi fanti, pur avendo a disposizione cavalli o carri. \nGallieno avrebbe voluto regolare i conti con Zenobia, ma fu impossibilitato a recarsi in Oriente, sia dall'invasione dei Goti iniziata nel 267 che dalla grande invasione degli Eruli del 268. La \"Vita Gallieni\" riporta che l'imperatore invi\u00f2 contro Palmira un suo generale, Aurelio Eracliano, nominato \"dux\" della spedizione volta a riprendere il controllo della frontiera con la Persia dopo la morte di Odenato nel 267, ma questi fu sconfitto dai Palmireni della regina Zenobia, guidati dal generale Zabdas. Secondo alcune interpretazioni alternative, questa spedizione non avvenne sotto Gallieno ma sotto il suo successore Claudio il Gotico, o non avvenne affatto.\n Comunque, alla luce di questi avvenimenti, si rafforz\u00f2 la convinzione che il regno di Palmira avesse la missione di governare l'Oriente e Zenobia, reggente al posto del figlio Vaballato, ma di fatto unica sovrana, prima concluse un accordo con l'imperatore Claudio II il Gotico, che ratificava la situazione creatasi in Oriente, cio\u00e8 i confini del regno di Odenato, e solo dopo la morte dell'imperatore Claudio, avvenuta nel 270, guid\u00f2 la ribellione contro l'autorit\u00e0 imperiale.\nZenobia si autonomin\u00f2 \"Augusta\" e proclam\u00f2 il figlio \"Augusto\". Zenobia conquist\u00f2 nuovi territori e accrebbe i domini del Regno di Palmira, in memoria del marito e per lasciare una cospicua eredit\u00e0 a suo figlio. Inizialmente l'obbiettivo della regina era quello di tutelare l'integrit\u00e0 della parte orientale dell'Impero Romano dall'Impero sasanide di Sapore I, come aveva gi\u00e0 fatto in passato il marito Odenato (Campagne sasanidi di Odenato), e mantenere un rapporto di pace con Roma. Per i primi anni Zenobia si era limitata a conservare e rafforzare il regno lasciatole dal consorte (la Cilicia, la Siria, la Mesopotamia e l'Arabia), mantenendo buoni rapporti con Roma.\nTuttavia, sia per gli sforzi di Zenobia che per il momentaneo scarso interesse di Roma a far valere il proprio dominio su quelle terre, non fecero altro che accrescere la potenza del suo trono e la nascita del regno indipendente di Palmira.\nLa corte di Zenobia a Palmira.\nLa regina Zenobia teneva a Palmira una corte fastosa e insieme illuminata, frequentata dagli intellettuali del tempo, come il filosofo ateniese Cassio Longino, che, assieme a lei, ne appoggi\u00f2 il disegno e la strategia politica, o come il generale Zabdas, che ne attu\u00f2 l'impresa militare di espansione.\nIl progetto di Zenobia era di rendersi autonoma da Roma e di diventare signora dell'Oriente, riunendo sotto di s\u00e9 la Siria, l'Egitto, l'Asia Minore, l'Arabia, regioni tutte nominalmente parte dell'impero romano, ma in realt\u00e0 svincolatesi dal dominio di Roma; questo intento era tutt'altro che irrealistico, considerata la situazione di instabilit\u00e0 politica che minava allora la potenza romana; inoltre questi territori, in cui fianco a fianco, coesistevano etnie, lingue, culture, religioni diverse - la greca, la persiana, la romana, l'ebrea, la siriana - si mostravano tuttavia inclini e disponibili ad assumere una loro propria fisionomia, un profilo in qualche modo connotato e capace di autonomia culturale ed economica, che l'abile politica sincretistica di Zenobia esaltava e favoriva.\u00a0\nLa citt\u00e0 e la corte di Palmira, pi\u00f9 che un simbolo, ne erano la rappresentazione vivente: la vivace e sfarzosa citt\u00e0, che sorgeva in una vasta e lussureggiante oasi nel deserto siriano, era il luogo di incontro delle piste carovaniere, che provenivano dall'estremo Oriente, dall'India, dall'Arabia e dalle coste del Mediterraneo; i continui transiti e scambi, incoraggiati dalle efficienti strutture di accoglienza palmirene, rendevano la citt\u00e0 ricca e cosmopolita, cos\u00ec come l'architettura e l'urbanistica riflettevano la coesione delle diverse culture; fiorenti e raffinate, di sapore ellenistico, erano le arti figurative, l'oreficeria, la lavorazione della terracotta e delle composizioni musive.\nNumerosi furono i palazzi e gli edifici fatti costruire da Zenobia a Palmira; oggi ne restano numerose testimonianze, purtroppo in buona parte distrutte dall'esercito di occupazione del sedicente Is o \"Daesh\" fino al marzo 2016.\nLe campagne di conquista.\nZenobia inizi\u00f2 ad attribuirsi anche in pubblico titoli divini, il pi\u00f9 celebre dei quali era \"\"discendente di Cleopatra\".\nLa regina orchestr\u00f2 cos\u00ec la ribellione contro l'autorit\u00e0 Imperiale attuando una politica espansionistica a partire dalla fine del 269, che si svilupp\u00f2 nel 270, quando Zenobia riusc\u00ec ad estendere il potere del suo regno conquistando la Bitinia e l'Egitto, minacciando addirittura il Bosforo.\nInvasione dell'Arabia e della Giudea.\nNella primavera 269 Zenobia invi\u00f2 il suo esercito, guidato dall'abile generale Zabdas, nell'Arabia\u00a0romana; il\u00a0\"dux\u00a0Arabiae\" Trassus, che comandava la\u00a0Legio III\u00a0\"Cyrenaica\", affront\u00f2 Zabdas nei pressi di\u00a0Bostra, ma venne sconfitto e ucciso dal generale palmireno.\nZabdas conquist\u00f2 e saccheggi\u00f2 la capitale provinciale, \"Nova Traiana Bostra,\" distruggendo il tempio di\u00a0Zeus\u00a0Ammone, cui erano devoti i legionari.\nMosse poi lungo la valle del Giordano, incontrando scarsa resistenza e attaccando probabilmente anche Petra.\nL'inizio della campagna aveva raggiunto lo scopo di conquistare la\u00a0Giudea\u00a0e l'Arabia.\nInvasione dell'Egitto romano.\nNell'ottobre del 270 Zabdas e l'esercito palmireno, composto da uomini, erano ai confini orientali dell'Egitto; non \u00e8 chiaro se la notizia della morte dell'imperatore Claudio II il Gotico fosse giunta in oriente mentre Zabdas era ancora in Giudea, o se il generale palmireno fu fortunato, ma \u00e8 certo che colse il momento migliore per attaccare la provincia egiziana. La notizia della morte dell'imperatore si inser\u00ec infatti nella vita politica della provincia, divisa tra la fazione filo-romana e quella filo-palmirena; il capace prefetto d'Egitto Tenagino Probo era lontano con la flotta, per lottare contro i pirati. La fazione palmirena, guidata dall'ufficiale della guarnigione romana Timagene, si alle\u00f2 con Zabdas: le loro forze combinate ebbero la meglio sui contingenti romani della regione, aventi forze ammontanti a uomini.\nProbo ritorn\u00f2 in Egitto e riorganizz\u00f2 le forze romane, riconquistando Alessandria entro novembre e cacciando i Palmireni dal delta del Nilo. Zabdas, approfittando del sostegno popolare nella citt\u00e0, riusc\u00ec a riconquistare Alessandria, obbligando Probo a ritirarsi verso sud. Il generale romano si arrocc\u00f2 in una forte posizione difensiva nella citt\u00e0 di Babilonia egizia, dove venne raggiunto da Zabdas; Timagene guid\u00f2 un contingente palmireno alle spalle di Probo, che venne sconfitto, catturato e prefer\u00ec uccidersi, secondo la consuetudine romana, piuttosto che sfilare in catene e subire l'ignominia della sconfitta.\nLa vittoria di Zabdas fece entrare l'importante provincia dell'Egitto nel regno di Palmira di Zenobia, che venne tenuto con un contingente di uomini. Ella poi si proclam\u00f2 \"Regina d'Egitto\". Dopo queste prime vittorie, Zenobia fu soprannominata la \"Regina guerriera\"\".\nCompleto assoggettamento della Siria e invasione dell'Asia Minore.\nNella primavera del\u00a0271\u00a0Zenobia richiam\u00f2 Zabdas a Palmira e lo lanci\u00f2 alla conquista di quella parte della Siria rimasta in mano romana. In questa spedizione fu coadiuvato dal suo sottoposto Settimio Zabbai; il fatto che nell'agosto di quell'anno era gi\u00e0 tornato a Palmira (come testimoniato da due statue da loro dedicate a Odenato e Zenobia) suggerisce che la conquista della provincia fosse stata iniziata da Zabbai.\nZabdas condusse il suo esercito alla conquista dell'Asia Minore, tanto che in meno di un anno il Regno di Palmira acquis\u00ec i territori dell'Anatolia inclusa la\u00a0Galazia. Unico territorio a resistergli fu\u00a0Calcedonia, all'estremit\u00e0 nord-occidentale della penisola, che rimase in mano nemica dopo diversi tentativi, giocando poi un ruolo importante durante la riconquista di\u00a0Aureliano.\nIl regno di Palmira aveva raggiunto il suo apogeo; Zenobia, con il suo grande esercito, ha fatto spedizioni e conquistato l'Anatolia fino Ancyra (Ankara) e alla Calcedonia, in precedenza erano cadute sotto il suo dominio Siria, Palestina, Libano ed Egitto.\nAureliano riconosce l'indipendenza del regno di Palmira.\nDurante il suo impero, di breve durata, Zenobia prese le rotte commerciali vitali di queste zone ai Romani.\nNel 270 divenne imperatore Aureliano, che era a quel tempo occupato in una campagna militare con le forze dell'Impero gallico, e fu di fatto costretto a riconoscere, seppur temporaneamente, l'autorit\u00e0 di Zenobia.\nApprov\u00f2 per Vaballato, seppur appena fanciullo, i titoli di \"vir clarissimus rex\" e \"imperator dux Romanorum\", tanto che nel regno di Palmira si batterono monete con da un lato l'effigie di Vaballato, \"imperator dux Romanorum\", e dall'altro l'imperatore, Aureliano.\nA Zenobia fu conferito il titolo di \"Augusta\" e di \"Regina d'Egitto\", le furono riconosciute pure le conquiste che ella aveva fatto a danno dello stesso Impero romano, anche perch\u00e9 Aureliano la riteneva un'ottima amministratrice di stati. Proprio nel 270 il regno di Palmira raggiunse il massimo del suo potere, a tal punto da riuscire a sconvolgere l'equilibrio romano creatosi nella regione: Aureliano si vide costretto a concludere con la regina un trattato, con cui Roma accettava la situazione creatasi in Oriente.\nQuando tuttavia la regina cominci\u00f2 a presentarsi in pubblico avvolta in un manto purpureo, a battere monete con la propria effigie e quella del figlio (escludendo Aureliano, il che era un aperto atto di ostilit\u00e0), il legittimo imperatore romano si allarm\u00f2 e ritenne di dover intervenire.\nIl contrattacco dell'imperatore Aureliano.\nMa nel 271, risolti i problemi che aveva in Italia, Aureliano decise di ristabilire il controllo romano sulle varie regioni, cominciando dal regno di Palmira; le battaglie che portarono alla riannessione della parte orientale dell'Impero romano sono note come Campagne orientali di Aureliano.\nRiconquista dell'Egitto e dell'Asia Minore.\nLe province di Bitinia ed Egitto, conquistate nemmeno due anni prima da Zenobia, furono riconquistate quasi senza colpo ferire; in Egitto vi fu qualche resistenza palmirena pi\u00f9 consistente, guidata del generale Timagene, che fu sconfitto nel 272 dal braccio destro di Aureliano, Probo.\nAureliano ridusse in sua obbedienza senza incontrare particolare resistenza la provincia di Bitinia e prese Ancyra e Tyana, quest'ultima per tradimento.\nZenobia intim\u00f2 al generale Zabdas di ritirarsi verso la Siria, cuore del dominio palmireno, dove, secondo i calcoli della regina, sarebbe stato pi\u00f9 facile respingere l'imperatore romano. Il generale palmireno abbandon\u00f2 cos\u00ec Tyana al suo destino. Aureliano fu clemente con la citt\u00e0 di Tyana risparmiando gli abitanti e giustiziando il traditore che gli aveva aperto le porte. Poich\u00e9 Aureliano, durante l'assedio, irato dalla resistenza della citt\u00e0 aveva giurato che non avrebbe lasciato vivo in essa un cane, dopo la sua presa l'esercito romano chiese all'Imperatore il permesso di saccheggiare la citt\u00e0 e sterminare la popolazione. Aureliano rispose: \nDopodich\u00e9 l'esercito, deluso dal bottino sfumato, obbed\u00ec senza esitare. Secondo la leggenda la clemenza di Aureliano nei confronti degli abitanti di Tyana sarebbe dovuta a un'apparizione in sogno del filosofo Apollonio che gli disse in latino:\nZenobia nel frattempo preparava un possente esercito e lo poneva sotto il comando di Zabdas, colui che aveva conquistato l'Egitto per conto del regno di Palmira.\nL'avanzata di Aureliano continu\u00f2 senza incontrare particolare resistenza fino appunto in Siria, dove Zabdas lo stava aspettando con il suo esercito.\nBattaglia di Immae.\nLe truppe di Palmira, al comando del generale Zabdas e composte dai resti di almeno due legioni romane, gli arcieri palmireni e la cavalleria pesante (i \"clibanarii\" simili al Catafratto persiano), che erano state radunate ad Antiochia, si mossero allora incontro all'imperatore, che fu intercettato sulle rive dell'Oronte, dove avvenne la Battaglia di Immae. Qui Aureliano, che in passato era stato comandante di cavalleria, al primo attacco dei \"clibanarii\" ordin\u00f2 alla sua cavalleria leggera di arretrare e farsi inseguire sino a quando i cavalli del nemico, appesantiti dalla propria corazza e da quella del cavaliere, fossero esausti; allora la cavalleria di Aureliano si arrest\u00f2 e mise in fuga i clibanarii, mentre la sua fanteria, attraversato l'Oronte, attacc\u00f2 sul fianco le truppe di Zabdas che cos\u00ec subirono una sconfitta completa. Egli si ritir\u00f2 quindi entro le mura di Antiochia.\nAll'interno di Antiochia Zenobia e il suo generale si trovarono di fronte ad un dilemma: non potevano dichiarare di aver perso, perch\u00e9 c'era il rischio di una rivolta della popolazione siriana in sostegno del vittorioso Aureliano. Allora Zabdas escogit\u00f2 uno stratagemma: contando sul fatto che dalla citt\u00e0 si erano visti la fuga della cavalleria romana e l'inseguimento di quella palmirena, ma non la sconfitta di quest'ultima avvenuta nei pressi di\u00a0\"Immae\", trov\u00f2 un uomo che assomigliasse ad Aureliano, lo rivest\u00ec di paramenti imperiali, e lo trascin\u00f2 per le vie di Antiochia celebrando la cattura dell'imperatore. Nel frattempo Zenobia lasciava con la sua guardia reale Antiochia e si ritirava ad Emesa. Verso il tramonto giunse davanti alla porte della citt\u00e0, ma le trov\u00f2 sbarrate e dovette insistere molto prima che le permettessero di entrare. Zenobia accus\u00f2 il governatore della citt\u00e0 di tradimento, ma questi si scus\u00f2 dicendole che non l'aveva riconosciuta, ma che le era fedele e che le porte della citt\u00e0 erano state sprangate solo per precauzione. A Emesa infatti la guarnigione e la citt\u00e0 intera credeva che la regina fosse con l'esercito ad Antiochia, per celebrare la vittoria contro i romani.\nNottetempo il suo generale abbandon\u00f2 Antiochia, portando il grosso dell'esercito palmireno, meno un contingente di arcieri posto su di un'altura che dominava il sobborgo meridionale di\u00a0Dafne, verso\u00a0Emesa\u00a0(Homs), dove si ricongiunse con la sua regina.\nNel frattempo Aureliano, il giorno dopo la battaglia, giunse ad Antiochia dove trov\u00f2 la citt\u00e0 quasi deserta: infatti la maggior parte degli abitanti, spaventati dall'arrivo dell'esercito romano, era scappata seguendo le truppe di Zenobia e Zabdas a Emesa.\nAureliano provvide subito a far ripopolare la citt\u00e0 convincendo i cittadini fuggiti a tornare con la promessa che non sarebbe stato torto loro un capello, dato che erano stati costretti a obbedire all'usurpatrice per necessit\u00e0 e non per volont\u00e0.\nBattaglia di Emesa.\nZenobia, allontanandosi da Antiochia, aveva lasciato su una collina che dominava il borgo di Dafne un drappello di arcieri in modo da trattenere Aureliano il pi\u00f9 possibile ad Antiochia e per darle pi\u00f9 tempo per riorganizzarsi e allestire un esercito in grado di battersi alla pari con quello di Aureliano. L'imperatore ordin\u00f2 alla fanteria di salire la collina disposta a testudo, cosicch\u00e9, una volta giunti senza danni in cima all'altura, poterono sbarazzarsi degli arcieri. Dopo aver lasciato Antiochia, sottomise le citt\u00e0 di Apamea, Larissa e Aretusa, che gli aprirono spontaneamente le porte.\nGiunto a Emesa, affront\u00f2 ivi le truppe palmirene, guidate da Zenobia in persona e dal suo \"generalissimo\" Zabdas, che ammontavano a uomini. Nonostante la superiorit\u00e0 della cavalleria palmirena, pi\u00f9 numerosa di quella romana, Aureliano, che aveva ricevuto i rinforzi di truppe mesopotamiche, siriane, fenicie e palestinesi, disertori dell'esercito palmireno, riport\u00f2 sull'usurpatrice una nuova vittoria.\nI palmireni fuggirono quindi disordinatamente e nella loro fuga calpestavano i loro stessi commilitoni ed erano uccisi dalle cariche della fanteria romana. La pianura al termine della battaglia era un'autentica carneficina tra uomini e cavalli. Quelli che avevano potuto fuggire tra i Palmireni, raggiunsero la citt\u00e0 di Emesa; la stessa regina e il suo generale vi riuscirono a stento.\nZenobia, dopo la terza disastrosa sconfitta, decise di ritirarsi da Emesa e fuggire fino a Palmira, dove avrebbe organizzato l'ultima resistenza. La repentina fuga non le permise per\u00f2 di recuperare il tesoro che aveva nascosto in citt\u00e0. Aureliano, informato della fuga di Zenobia, entr\u00f2 in Emesa, accolto con favore dai suoi cittadini e qui trov\u00f2 il tesoro abbandonato dalla regina ribelle. Entrato in Emesa Aureliano, ordin\u00f2 che venisse costruito un nuovo tempio, dedicato al dio Sol invictus.\nQuesta sconfitta fu particolarmente dolorosa per Zenobia: senza il tesoro reale di Palmira la regina non aveva pi\u00f9 i mezzi poter allestire truppe adeguate, in grado di opporsi a Roma.\nUltime resistenze palmirene: l'assedio di Palmira.\nZenobia, assieme a Zabdas e qualche manipolo di soldati, aiutata nella fuga dai nomadi del deserto che attaccarono Aureliano si ritir\u00f2 a Palmira, preparandosi a sostenere un assedio, sperando nell'arrivo degli aiuti persiani che furono s\u00ec inviati, ma furono relativamente esigui; troppo scarsi per poter salvare il Regno di Palmira dal suo destino.\nZenobia si prepar\u00f2 a resistere, con le poche truppe che le restavano, all'assedio di Palmira che presto Aureliano avrebbe intrapreso. L'Imperatore intanto mand\u00f2 Probo a soggiogare l'Egitto, difeso da un contingente di circa 5.000 palmireni al comando del generale filo-palmireno Timagene, che fu in breve sconfitto. Dall'Egitto Probo punt\u00f2 velocemente verso Palmira per dar man forte ad Aureliano.\nAttraversando il deserto per giungere a Palmira il pi\u00f9 velocemente possibile, per impedire a Zabdas di rinforzare ulteriormente le gi\u00e0 poderose difese della citt\u00e0, si imbatt\u00e9 nelle bande di predoni siriano-arabi, fedeli a Zenobia, che nel corso di un'imboscata, riuscirono a ferirlo.\nAureliano non demorse e si present\u00f2 col suo esercito davanti alle mura della citt\u00e0 nemica ed inizi\u00f2 dunque l'assedio di Palmira, incerto tuttavia della protezione degli Dei e dell'esito dell'assedio. \nSaggiamente, anche per far terminare pi\u00f9 velocemente le sofferenze dei suoi soldati, decise di proporre a Zenobia una resa molto vantaggiosa: \nLa sovrana, inaspettatamente, non volle aderire alla proposta\u00a0dell'imperatore romano; fece scrivere una risposta dal suo pi\u00f9 illustre consigliere, il filosofo Cassio Longino, nella quale rifiut\u00f2 la resa in maniera sprezzante ed obblig\u00f2 cos\u00ec Aureliano ad assediare Palmira, facendo intendere che ella mai si sarebbe piegata ai romani. L'imperatore fu costretto a mantenere l'assedio e a impegnarsi con risolutezza contro le trib\u00f9 del deserto, che vennero sottomesse, o con le armi o col denaro (alcune trib\u00f9 ebbero il lucroso compito di approvvigionare l'esercito imperiale). \nTuttavia la citt\u00e0 continuava a resistere. La regina sperava che la fame e la sete (l'oasi della citt\u00e0 era ancora totalmente sotto il controllo dell'esercito palmireno) avrebbero costretto i Romani ad abbandonare l'assedio. In pi\u00f9 ella credeva (invano) che avrebbe ricevuto grandi aiuti dai Persiani. Ma il re sasanide Sapore I, vincitore in passato sulle legioni romane, era morto proprio in quei giorni e dalla Persia furono inviati solo piccoli aiuti, che furono per\u00f2 facilmente intercettati e vinti dalle legioni romane.\nDalla Siria arrivavano regolarmente convogli e ben presto Probo, fresco della riconquista dell'Egitto, raggiunse il suo imperatore a Palmira e gli diede gran rinforzo nell'assedio. Nonostante tutto i soldati e le mura di Palmira continuavano a resistere ad ogni tentativo di espugnazione.\nCattura di Zenobia, resa di Zabdas e vittoria di Aureliano.\nMentre\u00a0Palmira era sotto assedio, la regina e il Consiglio cittadino pensarono di inviare un'ambasceria, guidata da Zenobia in persona, presso il re persiano\u00a0Sapore I (ignorando che questi fosse deceduto in quei frangenti), con lo scopo di ricevere rinforzi e salvare cos\u00ec il regno di Palmira. Zenobia decise allora di salire sul pi\u00f9 veloce dei suoi dromedari, assieme al figlioletto, e di tentare di raggiungere il regno dei Sasanidi ma, a sessanta miglia da Palmira, venne raggiunta e catturata dall'Imperatore poco prima che attraversasse l'Eufrate. \nIntanto i palmireni erano incerti se continuare la lotta affrontando qualunque pericolo, oppure se arrendersi, chiedendo perdono all'imperatore romano. Alla fine prevalse la seconda soluzione, tanto pi\u00f9 che con la loro regina catturata e gran parte dell'esercito annientato e stremato, il generale Zabdas consegn\u00f2 la citt\u00e0 ai romani\u00a0sul finire del 272; il Regno di Palmira era stato sottomesso, senza che l'oasi e la citt\u00e0 avessero subito alcuna violenza.\nLe province orientali riconobbero di nuovo l'autorit\u00e0 di Aureliano. Quando l'imperatore ricevette la prigioniera Zenobia, le chiese per quale motivo lei avesse osato ribellarsi agli Imperatori romani, e lei rispose: \nProcesso a Zenobia e ai suoi fidati.\nSuccessivamente\u00a0la regina ed i suoi fedelissimi raggiunsero in catene Emesa per essere processati.\nVenne condannato Longino, primo consigliere di Zenobia, reo di aver scritto la lettera con cui la regina aveva rifiutato la resa e punito perci\u00f2 con la morte.\nAssieme al filosofo Cassio Longino, molti altri funzionari di Zenobia come il sofista Callinico e lo stesso generale Zabdas furono condannati a morte, ma la regina stessa ebbe invece salva la vita.\nPoco dopo la resa di Palmira un certo Fermo, fedele amico di Zenobia e di professione mercante, organizz\u00f2 una rivolta in Egitto. Occupata Alessandria, si proclam\u00f2 Augusto e fece battere moneta, pubblic\u00f2 editti e organizz\u00f2 un esercito. Tuttavia fu in breve tempo sconfitto da Aureliano e messo a morte.\nZenobia e Vaballato, i due sconfitti, furono inviati a Roma ma, secondo quanto testimoniato dallo storico bizantino Zosimo, il figlio mor\u00ec durante il viaggio.\nPrigionia e morte a Tivoli.\nZenobia, legata con delle catene d'oro, venne esibita come trofeo durante le celebrazioni per il trionfo di Aureliano, del 274.\nCi sono racconti differenti circa il destino di Zenobia:\nZenobia si dice che abbia sposato un governatore e senatore romano il cui nome \u00e8 sconosciuto, anche se vi \u00e8 ragione di pensare che potrebbe essere stato \"Marcello Petrus Nutenus\". Le fonti dicono che abbia avuto diverse figlie, i cui nomi sono anche sconosciuti, ma che pare abbiano sposato uomini di famiglie nobili romane. Lei si dice che abbia avuto ulteriori discendenti sopravvissuti fino al IV e V secolo. La prova a sostegno della presunta posterit\u00e0 di Zenobia \u00e8 data da un nome in un'iscrizione trovata a Roma: il nome di \"L. Septimia Patavinia Balbilla Tyria Nepotilla Odaenathiania\" incorpora i nomi del primo marito e del figlio di Zenobia e pu\u00f2 essere suggestiva di un rapporto familiare (dopo la morte di Odenato e dei suoi figli; Odenato non aveva discendenti). Un altro possibile discendente di Zenobia \u00e8 San Zanobi di Firenze, vescovo cristiano vissuto nel V secolo."}
{"id": "1443584", "revid": "171091", "url": "https://it.wikipedia.org/wiki?curid=1443584", "title": "Piazza \u00c9mile Chanoux", "text": "Piazza \u00c9mile Chanoux (pron. fr. : - in francese, place \u00c9mile Chanoux) \u00e8 la piazza principale di Aosta. \u00c8 situata nella zona centrale della citt\u00e0 e ha forma di rettangolo coi lati lunghi esposti a nord e sud. Da essa partono via Jean-Baptiste de Tillier, via porta Pr\u00e6toria (queste due sorgono sul percorso dell'antico \"decumanus maximus\"), via H\u00f4tel des \u00c9tats, via Xavier de Maistre e viale Conseil des Commis.\nPrecedentemente intitolata a Carlo Alberto di Savoia, \u00e8 oggi dedicata a \u00c9mile Chanoux.\nStoria.\nNel 1352, sull'area che oggi \u00e8 occupata da piazza Chanoux, Amedeo VI di Savoia fece costruire il complesso monastico di San Francesco, che comprendeva una chiesa a tre navate, un campanile alto quasi 40 metri e un chiostro. La struttura rimase pressoch\u00e9 inalterata fino al 1835, anno in cui iniziarono i lavori di edificazione del municipio. Gli ultimi resti del monastero vennero demoliti l'anno successivo, quando anche il campanile fu abbattuto mediante l'uso di esplosivi. Oggi la piazza che si trova a nord del municipio \u00e8 chiamata piazza San Francesco.\nNel 1924 viene inaugurato il monumento al soldato valdostano, in sostituzione a quello dedicato al medico Laurent Cerise, spostato ai giardini pubblici di avenue Conseil des Commis.\nEdifici.\nProgettato in stile neoclassico dall'architetto Michelangelo Bossi, il municipio (in francese, \"H\u00f4tel de Ville\") prese il posto del monastero di San Francesco. I lavori per la sua edificazione presero il via nel 1835 e terminarono nel 1841. La facciata principale dell'edificio, quella esposta a sud, si affaccia su piazza Chanoux. Da notare, oltre al frontone riccamente decorato, sono le due statue situate alla base della facciata. Le sculture rappresentano i due corsi d'acqua che lambiscono la citt\u00e0: la Dora Baltea e il Buthier. Sul tetto del municipio spiccano un orologio, sulla parte occidentale, e una meridiana, su quella orientale.\nAll'interno del palazzo, tra le altre sale, trovano posto il salone ducale e l'ex sala consiliare. Nel primo sono degni di nota il soffitto affrescato, con ritratti del duca Amedeo VI di Savoia, di Sant'Anselmo, Jean-Baptiste de Tillier e Renato di Challant ed il pavimento in legno intarsiato. Nella seconda sono da citare le lapidi commemorative dedicate a Jean-Laurent Martinet, a Federico Chabod, al progetto della ferrovia Aosta-Ivrea e alla proclamazione della Repubblica.\nL'H\u00f4tel des \u00c9tats \u00e8 adiacente al palazzo comunale e occupa la porzione occidentale del lato nord di piazza Chanoux. Fu costruito come edificio a un piano solo agli inizi del XVIII secolo e successivamente venne sopraelevato e assunse l'aspetto attuale. L'edificio ospit\u00f2 l'assemblea degli Stati Generali e il Conseil des Commis, l'assemblea legislativa locale alle strette dipendenze della Corona Sabauda, che aveva autorit\u00e0 in materia di imposte, sanit\u00e0, ordine pubblico. Oggi questo edificio ospita mostre temporanee.\nSu piazza Chanoux si affacciano altri edifici che hanno segnato la storia della citt\u00e0 nel corso del XIX e del XX secolo. Da segnalare il palazzo che occupa la parte occidentale del lato sud, che un tempo ospitava l'H\u00f4tel de la Couronne et de la Poste, all'epoca uno degli hotel pi\u00f9 lussuosi di tutta la Valle d'Aosta. Sempre sul lato sud si trova la casa dove abit\u00f2 lo scrittore Xavier de Maistre, mentre sotto i portici del municipio si trovava il \"Caff\u00e8 Nazionale\", storico locale istituito a met\u00e0 Ottocento, di cui si conserva la sala circolare in stile gotico, e chiuso nel 2020."}
{"id": "1443587", "revid": "1543377", "url": "https://it.wikipedia.org/wiki?curid=1443587", "title": "Sci di velocit\u00e0", "text": "Lo sci di velocit\u00e0 (speed skiing in inglese), noto anche come chilometro lanciato (abbreviato in KL), \u00e8 una specialit\u00e0 sciistica che consiste nello scendere da un pendio in forte inclinazione per cercare di raggiungere la massima velocit\u00e0, rilevata nel punto pi\u00f9 basso della pista in un tratto cronometrato di 100 m.\nCronistoria.\nLa specialit\u00e0 del chilometro lanciato nacque in Svizzera negli anni 1930: nel 1931, a Saint Moritz, viene stabilito il primo record ad opera di Leo Gasperl con una velocit\u00e0 pari a .\nPiste.\nDurante le gare di coppa mondiale, una regola imposta dalla FIS obbliga i giudici a far partire gli atleti da un punto in cui teoricamente non possano superare i 200 km/h.\nIl circuito di Coppa del Mondo prevede solitamente un numero di gare attorno alla decina. Usualmente le localit\u00e0 sede di tappa sono:\nCompetizioni ed equipaggiamento.\nLe competizioni di KL si dividono in due categorie:\nI materiali speciali per lo sci di velocit\u00e0 sono ad elevato contenuto tecnico/tecnologico: sci da di lunghezza con punte basse e smorzamento delle vibrazioni, casco anatomico ed aerodinamico, tuta rivestita in polipropilene per ridurre l'attrito con l'aria, bastoncini ricurvi per adattarsi alla forma del corpo e scarponi aerodinamici inclinati in avanti dotati di spoiler posteriori.\nRecord mondiali.\nMaschile.\nIl record mondiale nel chilometro lanciato appartiene all'italiano Ivan Origone, che ha raggiunto la velocit\u00e0 di 254,958\u00a0km/h il 26 marzo 2016 sulla pista di Vars.\nFemminile.\nIl record del mondo femminile appartiene dal 2016 all'italiana Valentina Greggio, che il 26 marzo 2016 ha raggiunto i 247,083\u00a0km/h sulla pista di Vars.\nParalimpico maschile.\nMichael Milton (Australia), 213,65\u00a0km/h, 19 aprile 2006"}
{"id": "1443589", "revid": "1154737", "url": "https://it.wikipedia.org/wiki?curid=1443589", "title": "Bruna (fiume)", "text": "Il Bruna \u00e8 un fiume di circa 70\u00a0km che scorre nella parte settentrionale della provincia di Grosseto.\nPercorso.\nIl corso d'acqua ha le sue sorgenti nelle Colline Metallifere poco a sud di Massa Marittima. Scorrendo inizialmente verso est, forma il Lago dell'Accesa, quindi riceve un paio di affluenti di sinistra ed effettua infine un'ansa verso destra, deviando la sua direzione verso sud ed entrando nella pianura grossetana settentrionale presso le frazioni di Castellaccia e di Giuncarico nel comune di Gavorrano. Dopo alcuni chilometri, superato l'agglomerato di Macchiascandona, curva nuovamente verso destra piegando in direzione sud-ovest, presso i Ponti di Badia, attraversa interamente la Diaccia Botrona, fino all'abitato di Castiglione della Pescaia, dove, passando sotto al Ponte Giorgini, sfocia nel Mar Tirreno.\nPresso la sua foce sorge il Porto di Castiglione della Pescaia.\nRegime Idrologico.\nIl Bruna, come tutti i fiumi che sgorgano dalle Colline Metallifere, \u00e8 soggetto a cambiamenti di portata piuttosto notevoli durante tutto l'anno."}
{"id": "1443590", "revid": "124527289", "url": "https://it.wikipedia.org/wiki?curid=1443590", "title": "Jimmy Rave", "text": "Nel mondo del wrestling \u00e8 conosciuto con il ring name Jimmy Rave ed ha combattuto nella Total Nonstop Action Wrestling, Ring of Honor, Ring Ka King e nella Rampage Pro Wrestling dove \u00e8 stato il capitano della stable Jimmy Rave Approved.\nIl 28 novembre 2020 annuncia il ritiro a causa dell'amputazione del braccio sinistro, in seguito all'aggravarsi di un'infezione."}
{"id": "1443601", "revid": "124262569", "url": "https://it.wikipedia.org/wiki?curid=1443601", "title": "Vincent Bollor\u00e9", "text": "Gi\u00e0 nel CdA di Mediobanca dal 2003 (al 2021 \u00e8 il terzo azionista con il 2,1%) e vice-presidente di Assicurazioni Generali dal 2010 al 2013, \u00e8 presidente del Consiglio di Amministrazione della holding Havas, sesto gruppo mondiale nel settore pubblicitario del quale possiede il 36%, dirige il gruppo di famiglia Bollor\u00e9, \u00e8 l\u2019azionista di maggioranza del colosso Vivendi tramite il quale detiene il 9,6% di Mediaset e il 23,74% di Telecom Italia. Ha interessi anche nella compagnia di navigazione Delmas, nella compagnia aerea Air Libert\u00e8 e nella Banque Rivaud ed \u00e8 anche membro dei CdA di Natixis e di numerose societ\u00e0 del gruppo Socfinal.\nCon un patrimonio di sette miliardi di dollari, nel 2018, la rivista Forbes lo classifica al 207\u00ba posto nella lista degli uomini pi\u00f9 ricchi del mondo e 9\u00ba in Francia.\nBiografia.\nNato a Boulogne-Billancourt, appartiene a una famiglia di industriali bretoni, sua nonna materna, Nicole Goldschmidt, \u00e8 stata molto importante per lui. E'laureato in diritto presso l'Universit\u00e9 Paris X.\nVincent Bollor\u00e9 comincia la sua carriera nel mondo degli affari nel 1970 presso la \"Banque de l'Union europ\u00e9enne industrielle et financi\u00e8re\", prima di entrare nel 1975 nella \"Compagnie financi\u00e8re Edmond de Rothschild\".\nNel 1981 riprende il controllo della cartiera di famiglia, all'epoca in grande difficolt\u00e0, per farla uscire dal settore di appartenenza e investire invece nel settore delle pellicole di plastica ultrafini. Le diverse partecipazioni azionarie, che producono spesso delle rapide plusvalenze, trasformano il gruppo di famiglia in una conglomerata internazionale impegnata nei settori dell'energia, agroalimentare (piantagioni di cocco e cotone in Africa e vino in Francia), trasporti e logistica.\n\u00c8 ritenuto un finanziere celebre a livello mondiale. In Francia si \u00e8 fatto una reputazione da \"trader\", compiendo fortunate e remunerative operazioni in Borsa, acquistando azioni delle principali societ\u00e0 francesi, come per esempio il gruppo Bouygues.\nIn Italia \u00e8 rappresentato da Tarak Ben Ammar, suo vicino di casa a Parigi, nei CdA di Mediobanca e Assicurazioni Generali di cui \u00e8 vice-presidente dal 2010 al 2013.\nNel 2004, \u00e8 diventato il maggior azionista del gruppo Havas. L'anno seguente, ha sostituito Alain de Pouzilhac alla presidenza. Successivamente si \u00e8 unito in una joint venture con la Pininfarina per la produzione della nuova auto elettrica, che verr\u00e0 commercializzata nel 2010.\nNel 2005, ha creato il network televisivo \"Direct 8\", e in seguito si \u00e8 assicurato il 28% della Aegis. Nel 2006, ha lanciato il quotidiano gratuito \"Direct soir\".\nNel giugno 2014 l'assemblea generale del gruppo Vivendi convalida l'arrivo di Vincent Bollor\u00e9 a capo del consiglio di vigilanza mentre Arnaud de Puyfontaine \u00e8 nominato CEO del gruppo.\nDopo essere salito al 24,9% in Telecom Italia, tramite Vivendi acquista il 100% delle quote di Mediaset Premium, come annunciato l'8 aprile 2016 da Pier Silvio Berlusconi alle televisioni italiane: l'accordo dovrebbe essere finalizzato entro il 30 settembre e prevede anche uno scambio di azioni che porter\u00e0 entrambi i gruppi (Mediaset e Vivendi) a detenere il 3,5% l'uno dell'altro. Tale accordo \u00e8 stato per\u00f2 respinto da Vivendi a luglio con una lettera a Mediaset che propone un'acquisizione di solo il 20% di Mediaset Premium e la volont\u00e0 di salire al 15% in Mediaset. Al 12 dicembre ne possiede il 3,01% e in due giorni sale prima al 12,32% e poi al 20%.\nIl 20 dicembre raggiunge quota 25,75% del capitale e del 26,77% dei diritti di voto. Due giorni dopo tale partecipazione sale al 28,80% per la quota capitale e al 29,94% per ci\u00f2 che concerne i diritti di voto.\nAll\u2019aprile 2021 detiene il 9,6% del Gruppo Mediaset e il 23,74% di Telecom con Vivendi mentre il Gruppo Bollor\u00e8 controlla il 2,8% di Mediobanca dietro a Leonardo Del Vecchio (13,2%) e Banca Mediolanum (3,3%) \nVita privata.\nHa sposato Sophie Fossorier, dalla quale ha avuto quattro figli, e in seconde nozze l'attrice e scrittrice Anais Jeanneret.\nVicende giudiziarie.\nIn Francia.\nBollor\u00e9 \u00e8 stato al centro di numerose polemiche per le sue numerose attivit\u00e0 economiche nella cosiddetta Fran\u00e7afrique che generano ingenti profitti (trasporti pubblici, logistica, trasporti marittimi, agricoltura). Secondo alcune inchieste giornalistiche, Bollor\u00e9 avrebbe avuto grandi privilegi da parte dei governi degli Stati africani grazie alle pressioni politiche e diplomatiche, a volte anche sfociate in interventi militari veri e propri, esercitate dal Governo francese presieduto da Nicolas Sarkozy.\nBollor\u00e9 infatti \u00e8 amico di vecchia data di Sarkozy cui ha pi\u00f9 volte messo a disposizione il suo jet privato e il suo yacht privato: il \"Paloma\".\nIl 24 aprile 2018 Bollor\u00e8 \u00e8 posto in stato di fermo a Nanterre per 36 ore dai giudici Serge Tournaire e Aude Buresi per rispondere all'accusa di \"corruzione di un pubblico ufficiale straniero\". I magistrati vogliono valutare se il gruppo Bollor\u00e9 abbia utilizzato le sue attivit\u00e0 di consulenza politica, attraverso la sua controllata di Havas, per ottenere la gestione dei porti di Lom\u00e9, nel Togo, e Conakry, in Guinea. Si tratta di un'indagine aperta ancora nel luglio 2012 dalla procura di Parigi, poi trasferita all'ufficio del procuratore finanziario nazionale, che riguarda Gilles Alix, CEO di Bollor\u00e9, e Jean-Philippe Dorent, capo della divisione internazionale dell'agenzia di comunicazione Havas..\nIn Italia.\nIl 24 febbraio 2017 appare sui giornali italiani la notizia che Vincent Bollor\u00e9 sarebbe indagato dalla Procura di Milano per concorso in aggiotaggio nella scalata del gruppo francese a Mediaset.\nIl giorno stesso Vivendi risponde con un comunicato stampa in francese: \"L'inscription des dirigeants de Vivendi dans le registre de la Procure de Milan est la cons\u00e9quence de la plainte sans fondement et abusive d\u00e9pos\u00e9e par les Berlusconi contre Vivendi apr\u00e8s sa mont\u00e9e au capital de Mediaset. Cette inscription en l'\u00e9tat n'indique en aucune fa\u00e7on une quelconque accusation contre quiconque.\"\nTradotto in italiano corrisponde a: \"L'iscrizione dei dirigenti di Vivendi nel registro della Procura di Milano \u00e8 la conseguenza dell'esposto senza fondamento e illegittimo depositato dai Berlusconi contro Vivendi a seguito della scalata di quest'ultima al capitale di Mediaset. Questa iscrizione non indica in alcun modo un'accusa contro qualcuno.\"\nIl 19 aprile 2021 il Tribunale di Milano, sezione civile, si \u00e8 pronunciato sulle cause Mediaset-Vivendi (mettendo la prima parola fine alle cause risarcitorie promosse negli ultimi anni): Vivendi ne esce vittoriosa, con due sentenze su tre che sono integralmente favorevoli ai francesi. Una decina di giorni pi\u00f9 tardi, dopo cinque anni di battaglie, scoppia la pace tra Vivendi e Mediaset con la reciproca rinuncia a tutte le cause e denunce pendenti; nel giro di cinque anni, Vivendi vender\u00e0 sul mercato il 19,19% che avrebbe dovuto \u201cparcheggiare\u201d in Simon Fiduciaria per ordine dell\u2019Agcom e scender\u00e0 al 4,61% senza acquistare pi\u00f9 titoli. Inoltre, Vivendi voter\u00e0 a favore del trasferimento della sede legale di Mediaset in Olanda, le lascer\u00e0 campo libero nell\u2019acquisizione della rete francese M6 e della tedesca ProSiebenSat.1 Media e la sua controllata Dailymotion pagher\u00e0 al Biscione 26,3 milioni di euro, poich\u00e9 per la pubblicazione di video con copyright di RTI e Medusa Film altrimenti avrebbe dovuto pagare danni per 200 milioni."}
{"id": "1443616", "revid": "44627", "url": "https://it.wikipedia.org/wiki?curid=1443616", "title": "Hell Cat", "text": ""}
{"id": "1443619", "revid": "254059", "url": "https://it.wikipedia.org/wiki?curid=1443619", "title": "Via San Giovanni", "text": "Via San Giovanni \u00e8 una delle via pi\u00f9 importanti del centro storico di San Gimignano. Va da piazza della Cisterna alla Porta San Giovanni.\nLa strada, che rappresenta il cuore della contrada di San Giovanni, nacque quando ancora la zona si trovava fuori dalle mura. Qui, fuori dall'antica porta cittadina che esiste ancora come arco dei Becci, si era diramata una strada verso sud, sulla via Francigena verso Siena, che venne inglobato nella nuova cinta di mura solo nel 1214.\nAl Duecento risale il periodo di maggior fasto della zona, come ancora oggi molte testimonianze architettoniche ricordano. Il tracciato, leggermente in salita per chi entra in citt\u00e0, \u00e8 fiancheggiato da case a schiera dal tipico filaretto in pietra, case-torri, chiesette, fondachi, ospizi per i pellegrini e palazzi nobiliari, oggi spesso riconvertiti in attivit\u00e0 ad uso commerciale e turistico. \nA ridosso della porta si trova la seicentesca chiesa della Madonna dei Lumi, ridimensionata all'inizio del Novecento.\nVerso la met\u00e0 della strada si incontra un pregevole tabernacolo affrescato con la \"Madonna col Bambino e una santo vescovo\", opera di Sebastiano Mainardi (1510 circa). \nSullo stesso lato a breve distanza si trova la facciata marmorea della chiesa di San Francesco, del XIII secolo. Sul lato opposto si trova una significativa casa torre della fine del Duecento. \nSul lato sinistro poco oltre si trova l'ex-convento di Santa Caterina, adiacente al trecentesco palazzo Pratellesi. \nIl palazzo e la torre dei Campatelli si trovano poco prima dell'innesto di via Quercecchio.\nLa strada termina in una piazzetta che anticamente era al margine della prima cerchia di mura del X secolo: l'arco dei Becci era infatti l'antica porta cittadina verso sud. Accanto all'arco si trovano la torre dei Becci (a destra) e la torre dei Cugnanesi con annesso palazzo (a sinistra)."}
{"id": "1443625", "revid": "1305772", "url": "https://it.wikipedia.org/wiki?curid=1443625", "title": "Alone in the Dark 3", "text": "Alone in the Dark 3 \u00e8 un videogioco distribuito da Infogrames nel 1995, il gioco \u00e8 il terzo capitolo della serie omonima. Ultimo capitolo della trilogia originale.\nTrama.\n1925, una troupe cinematografica scompare misteriosamente nei pressi di un paesino di nome Slaughter Gulch\nsituato nel Deserto del Mojave. Le autorit\u00e0 chiamano Edward Carnby a indagare ma lui rifiuta, fino a quando non gli dicono che il paese \u00e8 abitato da fantasmi e che tra l'\u00e9quipe c'\u00e8 anche Emily Hartwood, vecchia amica di Edward. Qui inizia ad essere perseguitato oltre che da fantasmi sanguinari, anche da dei cowboy mostro con il grilletto facile che si scoprir\u00e0 essere stati mutati cos\u00ec dalla cava radioattiva che scav\u00f2 Jeb Stone (figlio di Ezejial Pregtz, vecchio nemico di Carnby) il fantasma di un pazzo criminale molto temuto che si pensava fosse morto. Edward scopre oltre a quello che \u00e8 successo agli abitanti, anche che dietro la scomparsa dell'\u00e9quipe cinematografica c'\u00e8 Stone.\nEdward dovr\u00e0 superare orde di mostri e fantasmi nel tentativo di salvare la sua compagna e fuggire dal villaggio maledetto."}
{"id": "1443629", "revid": "287204", "url": "https://it.wikipedia.org/wiki?curid=1443629", "title": "Giovanni d\u2019Aragona", "text": ""}
{"id": "1443633", "revid": "1888309", "url": "https://it.wikipedia.org/wiki?curid=1443633", "title": "Cattedrale di Malaga", "text": "La cattedrale dell'Incarnazione di Malaga (in spagnolo: \"Catedral de la Encarnaci\u00f3n de M\u00e1laga\") \u00e8 uno dei pi\u00f9 importanti monumenti rinascimentali dell'Andalusia.\nNel 1855 \u00e8 stata insignita del titolo di basilica minore.\nSituata in pieno centro storico a breve distanza dal porto e dalla collina di Gibralfaro, la cattedrale si staglia nel panorama cittadino con la sua ampia volumetria. Rimane tuttavia incompiuta per quanto riguarda la torre campanaria meridionale, motivo per cui \u00e8 affettuosamente soprannominata dagli abitanti \"La Manquita\" (\"la monchetta\").\nStoria.\nLa storia dell'edificio, che sorge sul sito di un'antica moschea (della quale rimane solamente il patio degli aranci), \u00e8 alquanto travagliata: cominciata nel 1528 su progetto degli architetti spagnoli Pedro L\u00f3pez, Diego de Silo\u00e9 e Diego de Vergara, la cattedrale fu inaugurata nel 1588 ma per via dell'ambizioso progetto i lavori proseguirono a rilento fino al sisma del 1680, che la danneggi\u00f2 gravemente. La costruzione fu ripresa nel 1719 e interrotta nuovamente nel 1783, lasciando da quel momento il progetto incompiuto.\nDescrizione.\nEsterno.\nLa facciata \u00e8 suddivisa in due ordini con colonne, corinzio al livello inferiore e composito a quello superiore. Delle due torri campanarie che fiancheggiano la facciata solamente una, quella settentrionale, \u00e8 stata completata e misura 84 metri di altezza.\nInterno.\nL'interno, diviso in tre navate fiancheggiate da cappelle, misura 97 metri di lunghezza per 62 di larghezza e 35 di altezza. Le volte riccamente decorate poggiano su pilastri con colonne corinzie. \nGli affreschi dell'altare maggiore, realizzati nel 1580, raffigurano scene della Passione di Ges\u00f9.\nDegno di nota \u00e8 il gigantesco coro, costruito dal 1595 al 1632 in mezzo alla navata da Vergara il Giovane e D\u00edaz de Palacios, con stalli in legni pregiati (mogano, cedro e granadillo, portati appositamente dall'America) scolpiti da Luiz Ortiz e Jos\u00e9 Micael e ornati da 40 statue di santi realizzate nel 1658 da Pedro de Mena. \nPregevole anche il deambulatorio, fiancheggiato da quattro cappelle. La prima di queste, impreziosita da un retablo di epoca barocca, \u00e8 detta \"Capilla de la\" \"Virgen de los Reyes\" per via della presenza di una statua mariana (XV secolo) e delle statue oranti dei Re Cattolici. Nella stessa cappella, il dipinto raffigurante il \"Martirio di San Paolo\" \u00e8 opera di Enrico Simonet. Il retablo della terza cappella, realizzato nel XVI secolo \u00e8 in stile gotico. La quarta cappella, detta \"Dorada\", conserva un\"'Annunciata\" di Juan de Villanueva.\nSul lato destro della navata, la prima cappella ospita un'\"Addolorata\" scolpita da Pedro de Mena, mentre nella seconda si trovano un retablo in stile barocco e alcuni quadri Seicenteschi di artisti castigliani. Di Alonso Cano \u00e8 invece la statua della \"Madonna del Rosario\" che, nello stesso lato della navata, \u00e8 conservata nella terza cappella\".\""}
{"id": "1443634", "revid": "1573940", "url": "https://it.wikipedia.org/wiki?curid=1443634", "title": "Palazzo Pratellesi", "text": "Palazzo Pratellesi si trova a San Gimignano, in via San Giovanni. Oggi ospita il Centro studi sul Classicismo e la Biblioteca Comunale.\nTra i pi\u00f9 notevoli palazzi nobiliari della cittadina, risale al Trecento ed \u00e8 caratterizzato da una facciata con bifore ed archi in cotto. Oggi ingloba alcuni ambienti dell'adiacente ex convento di Santa Caterina.\nL'interno conserva un affresco di Vincenzo Tamagni, con lo \"Sposalizio di Santa Caterina d'Alessandria e santi\", risalente al 1528."}
{"id": "1443636", "revid": "767487", "url": "https://it.wikipedia.org/wiki?curid=1443636", "title": "Pictured Life", "text": "Pictured Life \u00e8 il quarto singolo pubblicato dagli Scorpions.\nIl disco \u00e8 stato distribuito solo in Giappone, dove l'album di provenienza \"Virgin Killer\" riscuoteva un successo tale da vincere il disco d'oro.\nTesto.\nOoh! Dark meditation,\nYour second sight can show my light\nIn a crystal ball.\nSweet are the days, intoxication\nCrow-black the nights caging my mind\nBehind the wall.\nInto the rock through walls of red dreams\nInto the rock to find the cream\nInto the rock through walls of red dreams\nPictured life from yesterday.\nOoh! Dark meditation,\nDeep down inside a stream of light\nBegins to flow.\nSweet are the days, intoxication\nCrow-black the nights caging my mind\nBehind the wall.\nInto the rock through walls of red dreams\nInto the rock to find the cream\nInto the rock through walls of red dreams\nPictured life from yesterday.\nPictured life, pictured life\nPictured life from yesterday ..."}
{"id": "1443640", "revid": "599013", "url": "https://it.wikipedia.org/wiki?curid=1443640", "title": "Marco Carparelli", "text": "Caratteristiche tecniche.\nSeconda punta, abile ad inserirsi tra gli spazi e a sfruttare le sponde dei compagni. Forte fisicamente, \u00e8 in grado di svariare su tutto il fronte dell'attacco senza dare punti di riferimento agli avversari capace di mettere i propri compagni in condizione di segnare. Specialista sui calci piazzati, pu\u00f2 essere utilizzato anche come prima punta.\nBiografia.\nA 16 anni prov\u00f3 per il Genoa ma allora venne scartato, tent\u00f3 poi sull\u2019altra sponda blucerchiata e le cose gli andarono meglio tanto che Ericsson lo fece esordire in serie A appena ventenne. Si sposa quindi con Michela da cui ha una figlia, Virginia. Corona il suo sogno di ragazzo di segnare nel derby per il Genoa sotto la gradinata Nord il 20 marzo 2000 con un gol di testa che regala la vittoria ai grifoni. \nDichiarato tifoso genoano, ha un grifone tatuato e presenzia in tribuna regolarmente agli incontri di campionato dei rossoblu.\nCarriera.\nClub.\nInizi.\nInizia a 5 anni a giocare nel San Francesco, squadra del suo paese, Loano (SV). Viene poi prelevato dalla Sampdoria, che lo inserisce nel proprio settore giovanile.\nIn seguito si trasferisce in prestito al Vado, militante nel Campionato Nazionale Dilettanti, collezionando per\u00f2 solo 5 presenze. Terminata la stagione rientra a Genova con la Sampdoria dove resta per due anni.\nNel 1996 viene acquistato in prestito dal Chievo, dove colleziona 13 presenze senza per\u00f2 mai riuscire ad andare a rete. Conclusa la stagione, ritorna alla Sampdoria segnando 6 reti in 28 incontri giocati. Il suo primo gol in serie A \u00e8 datato 13 ottobre 1996 nella partita vinta dal Bologna per 2-1. Chiude la stagione realizzando altre cinque reti, di cui una nella vittoriosa partita di San Siro contro il Milan (2-3): andando in rete su assist di Roberto Mancini anticipando Franco Baresi.\nNel 1997 si trasferisce al Torino dove segna 7 reti in 29 presenze.\nEmpoli e il passaggio al Genoa.\nIl 1\u00ba luglio 1998 passa in compartecipazione all'Empoli dove segna 5 reti in 22 presenze. Il 22 giugno 1999 viene riscattato alle buste dai toscani, che il 14 agosto lo cedono al Genoa. Tra i liguri resta per quattro anni, collezionando 129 incontri giocati e 41 gol messi a segno (tra cui uno di testa decisivo nel Derby della Lanterna del 20 marzo 2000 vinto dai rossoblu per 1-0).\nIl 31 gennaio 2003 ritorna a titolo definitivo all'Empoli per 400.000 euro, firmando un contratto quadriennale. Tra i toscani resta complessivamente un anno, prima di trasferirsi al , dove segna 12 reti in 23 apparizioni, che non bastano ai \"lariani\" per evitare la retrocessione.\nL'anno successivo viene acquistato dal , dove scende in campo otto volte prima di fare ritorno al Genoa, dove ottiene 10 presenze.\nNel 2005 si trasferisce alla Cremonese in Serie B, segnando 15 reti in 41 presenze, non riuscendo ad evitare la retrocessione della squadra. Decide di rimanere tra i lombardi anche la stagione successiva, nella speranza di aiutare i grigiorossi nella risalita verso la serie cadetta.\nGrosseto e prestito al Cittadella.\nIl 6 luglio 2007 passa a titolo definitivo al , neopromosso in Serie B, dove ritrova l'allenatore Giorgio Roselli, che lo aveva gi\u00e0 allenato in precedenza alla Cremonese. Va a segno all'esordio contro il Genoa nella prima partita ufficiale della stagione, valida per il primo turno di Coppa Italia. La partita verr\u00e0 vinta per 2-1 dai liguri. Mette a segno la sua prima rete in campionato alla terza giornata in AlbinoLeffe-Grosseto (2-1), su rigore. La rete \u00e8 la prima in assoluto dei biancorossi nella serie cadetta.\n\u00c8 inoltre autore della doppietta che consente ai toscani di imporsi in rimonta per 2-1 sul , ottenendo la loro prima vittoria di sempre in Serie B. L'8 dicembre nel corso dell'incontro giocato contro il Treviso si infortuna al tendine di Achille, chiudendo in anticipo la stagione.\nIn rotta con la societ\u00e0, il 21 gennaio 2009 viene ceduto in prestito al Cittadella. Esordisce con i granata dal primo minuto tre giorni dopo in Cittadella- (4-4), uscendo al 64' al posto di Antonino Bonvissuto. Tra i veneti segna solo una rete in 15 presenze, realizzata all'ultima giornata contro il (vittoria per 2-0), che sancisce la salvezza dei granata.\nRientrato a Grosseto, scende in campo in due occasioni prima di rescindere il proprio contratto con i maremmani.\nPisa.\nIl 1\u00ba ottobre 2009 firma un contratto pluriennale con il Pisa, di cui \u00e8 azionista lo stesso presidente del Grosseto Piero Camilli, in Serie D. Sceglie la maglia numero 10. Debutta con i toscani il 4 ottobre contro il Rosignano Sei Rose (vittoria per 0-3), segnando la rete del momentaneo 2-0. Mette a segno la sua prima doppietta in campionato la settimana successiva nell'incontro vinto 4-2 contro il Castellana.\nTermina l'annata, conclusa con la vittoria del campionato, con 32 presenze e 14 reti. Il 4 agosto 2010 la squadra viene ripescata in Lega Pro Prima Divisione. In seguito alla cessione di Davide Vagnati diventa capitano della squadra.\nIl 6 ottobre 2011 riporta la rottura del menisco, rimanendo fermo un mese. Al suo rientro in campo subisce una ricaduta che ne limita l'utilizzo nel corso della stagione, al termine della quale non riesce a trovare con la societ\u00e0 un accordo per il rinnovo del contratto, rimanendo svincolato.\nTra i dilettanti liguri.\nIl 22 agosto 2012, dopo esser rimasto senza contratto, torna nel savonese e firma con il Pietra Ligure, squadra militante in Prima Categoria, con la quale si stava allenando gi\u00e0 da alcuni giorni. Rimane nella stessa squadra anche nella stagione seguente, sempre in Prima Categoria.\nA giugno 2014 passa al Millesimo, e nell'annata seguente vince il campionato di Seconda categoria e la classifica marcatori realizzando 30 reti.\nA giugno 2015 passa alla Loanesi, e il 7 febbraio 2016 segna il centesimo gol tra i dilettanti, nel match terminato 2-2 tra la Loanesi e la Veloce.\nDopo due anni trascorsi alla Loanesi, a giugno 2017 si trasferisce al neonato Soccer Borghetto, con cui vince il campionato di Seconda Categoria girone A 2017-2018 e la classifica marcatori.\nNazionale.\nIn giovent\u00f9 ha collezionato 2 convocazioni e 1 presenza nella Nazionale Under 21 guidata da Rossano Giampaglia, giocando con Buffon, Coco, Tacchinardi, Morfeo, Bellucci, Ventola ed altri. La gara in questione \u00e8 Inghilterra-Italia (1-0), giocata a Belfast il 12 febbraio 1997."}
{"id": "1443654", "revid": "36426", "url": "https://it.wikipedia.org/wiki?curid=1443654", "title": "Oratorio di San Francesco (San Gimignano)", "text": ""}
{"id": "1443655", "revid": "44627", "url": "https://it.wikipedia.org/wiki?curid=1443655", "title": "Catch Your Train", "text": ""}
{"id": "1443656", "revid": "287204", "url": "https://it.wikipedia.org/wiki?curid=1443656", "title": "Bandite di Scarlino", "text": "Le Bandite di Scarlino si estendono su una superficie di quasi 6.000 ettari, interessando parte dei comuni di Scarlino, Castiglione della Pescaia e Gavorrano nell'area settentrionale della provincia di Grosseto.\nDescrizione.\nIl territorio, prevalentemente collinare, costituisce l'appendice naturale delle Colline Metallifere grossetane sulla sponda nord-occidentale di Poggio Ballone, protendendosi anche verso il Mar Tirreno, dove forma l'omonimo promontorio, che si affaccia sul Golfo di Follonica.\nL'altezza massima che si raggiunge nella parte pi\u00f9 interna \u00e8 di 559 metri s.l.m. sulla vetta del Monte d'Alma, mentre lungo la costa il promontorio delle Bandite di Scarlino tocca quota 213 metri s.l.m.\nPromontorio.\nIl promontorio delle Bandite di Scarlino si eleva immediatamente a sud del Porto del Puntone di Scarlino, formando un tratto di costa prevalentemente alta e rocciosa, inframezzata da isolate calette, come ad esempio Cala Martina.\nLa caletta pi\u00f9 a sud, Cala Violina, si presenta con sabbia bianca finissima, creando un suggestivo scenario.\nLa sponda meridionale del promontorio digrada verso la piana del torrente Alma, poco a nord di Punta Ala.\nEntroterra.\nNell'entroterra, le Bandite di Scarlino si elevano lungo la sponda nord-occidentale di Poggio Ballone, raggiungendo alcuni paesi arroccati sul massiccio collinare.\nNumerosi sono i sentieri percorribili a piedi, in bicicletta o a cavallo, lungo i quali si aprono caratteristici panorami sia verso il mare che verso la pianura e l'area collinare interna.\nArea protetta.\nIl Padule e le Costiere di Scarlino costituiscono un'area naturale protetta della provincia di Grosseto. Il \"Padule di Scarlino\" \u00e8 un sito di interesse regionale della provincia di Grosseto, in piccola parte compreso nella Riserva naturale Tomboli di Follonica e in gran parte compreso nell\"Oasi di Protezione Padule e le Costiere di Scarlino\". \nSulle Costiere insiste anche un ANPIL omonimo. Lo stesso territorio \u00e8 stato proposto come sito di interesse comunitario (pSIC). "}
{"id": "1443662", "revid": "33689", "url": "https://it.wikipedia.org/wiki?curid=1443662", "title": "Alone in the Dark (serie)", "text": "Alone in the Dark \u00e8 una serie di videogiochi survival horror ideati da Fr\u00e9d\u00e9rick Raynal per la societ\u00e0 francese Infogrames.\nI primi tre capitoli sono ambientati negli Stati Uniti d'America durante gli anni venti del XX secolo, mentre il quarto \u00e8 ambientato in epoca contemporanea. Fatta eccezione per il primo capitolo, in cui \u00e8 possibile optare di giocare l'avventura con una donna, Emily Hartwood, il protagonista dell'intera serie \u00e8 un investigatore privato di nome Edward Carnby.\nCaratteristiche.\nI giochi della serie possono essere catalogati come avventure dotate di una buona dose di azione, ovvero avventure dinamiche: questa per\u00f2 \u00e8 funzionale alla trama, ed \u00e8 generalmente richiesta una certa dose di ragionamento per affrontare parecchi scontri. Tecnicamente i giochi sfruttano personaggi e oggetti tridimensionali, che si muovono in scenari ripresi da una telecamera fissa e da predeterminate inquadrature.\nPur essendo generalmente horror (pi\u00f9 precisamente si parla di survival horror), le trame sono differenti e non legate fra loro: se nel primo titolo la trama \u00e8 chiaramente ispirata ai racconti di Howard Phillips Lovecraft, cambia radicalmente nel secondo, dove la maggior parte dei nemici \u00e8 composta da pirati e gangster; nel terzo entrano in gioco cowboy-mostro, fantasmi, riti Voodoo e mutazioni radioattive. Dal quarto titolo si vede un ritorno a un horror pi\u00f9 tradizionale, con atmosfere pi\u00f9 cupe e un maggiore senso di inquietudine, caratteristiche ereditate anche dal quinto capitolo.\nVideogiochi.\nLa serie di videogiochi si compone di sei capitoli, pi\u00f9 \"Jack in the Dark\" (1992) che \u00e8 uno spin-off pubblicitario.\nAltri media.\nFilm.\nIl successo della serie di videogiochi ha portato alla produzione di due film: il primo, chiamato semplicemente \"Alone in the Dark\" e ispirato alla trama del quarto capitolo, \u00e8 uscito nel 2005; il secondo, \"Alone in the Dark II\", \u00e8 dotato di una trama scollegata dai videogiochi, ed \u00e8 uscito nel 2009 per il solo mercato home video.\nFumetti.\nNel 2001 \u00e8 stato pubblicato un fumetto narrante una storia di poco precedente ad \"Alone in the Dark 4\". Il fumetto, scritto da Jean-Marc Lofficier e disegnato da Matt Haley e Aleksi Briclot, \u00e8 stato originariamente pubblicato in Francia, e in seguito pubblicato negli USA da Image Comics, ma anche in Spagna e in Italia."}
{"id": "1443667", "revid": "1632387", "url": "https://it.wikipedia.org/wiki?curid=1443667", "title": "Abstrakt Algebra", "text": "Gli Abstrakt Algebra sono stati un gruppo Progressive metal Svedese del 1995.\nBiografia.\nIl gruppo \u00e8 nato nella seconda met\u00e0 degli anni novanta, fondato dal bassista/compositore (e leader) \"Leif Edling\", che, dopo la separazione con i Candlemass, decise di continuare la sua carriera con la formazione di questa nuova compagine. Con Edling al basso, Mats Lev\u00e9n (ex AB/CD) alla voce, \"Mike Wead\" e \"Simon Johansson\" alla chitarra, \"Jejo Perkovic\" alla batteria e \"Carl Westholm\" alla tastiera la band \u00e8 al completo e gi\u00e0 pronta per la registrazione del primo ed ultimo album in studio: \"Abstrakt Algebra\". L'album viene pubblicato nel 1995 dalla \"Megarock Records\".\nIl disco presenta uno stile musicale diverso da quello precedente di Edling con i Candlemass, infatti i brani sono di difficile ascolto e il contenuto dei testi quasi indecifrabile. Dopo \"Abstrakt Algebra\" il gruppo inizi\u00f2 a lavorare ad un nuovo album che nessuna casa discografica fu disposta, per\u00f2, a pubblicare, a causa della complessit\u00e0 dei testi e delle melodie.\nA causa di questo fallimento il gruppo si sciolse.\nNel 2008 l'album \"Abstrakt Algebra II\" venne incluso come \"bonus disk\" nella versione rimasterizzata di \"Dactylis Glomerata\" dei Candlemass."}
{"id": "1443668", "revid": "4506", "url": "https://it.wikipedia.org/wiki?curid=1443668", "title": "Blocco continentale", "text": ""}
{"id": "1443676", "revid": "174925", "url": "https://it.wikipedia.org/wiki?curid=1443676", "title": "Poeti tragici", "text": ""}
{"id": "1443677", "revid": "767487", "url": "https://it.wikipedia.org/wiki?curid=1443677", "title": "Alone in the Dark II", "text": "Alone in the Dark II \u00e8 un film horror direct-to-video del 2009, diretto e sceneggiato da Michael Roesch e Peter Scheerer, basato sulla serie videoludica \"Alone in the Dark\". Il protagonista Edward Carnby viene interpretato da Rick Yune e non come l'episodio precedente da Christian Slater.\nTrama.\nLa storia tratta di una maledizione su un pugnale realizzato da una strega. Edward Carnby viene pugnalato da un ragazzo su cui era caduta la maledizione del pugnale stregato, ma viene aiutato da una famiglia che ha a che fare da tre generazioni con quella maledizione.\nLa trama del film non segue quella dell'omonimo videogioco uscito poco prima della data del rilascio del film.\nProduzione.\nIl film \u00e8 stato girato in varie location situate in California (USA), quali Los Angeles, Long Beach, Burbank, Topanga Canyon e nello Stato di New York, nell'omonima citt\u00e0. Il film \u00e8 entrato in post-produzione il 20 ottobre 2007."}
{"id": "1443679", "revid": "113757", "url": "https://it.wikipedia.org/wiki?curid=1443679", "title": "Elda Simonett-Giovannoli", "text": ""}
{"id": "1443684", "revid": "842", "url": "https://it.wikipedia.org/wiki?curid=1443684", "title": "IBM PC compatibile", "text": ""}
{"id": "1443689", "revid": "1543377", "url": "https://it.wikipedia.org/wiki?curid=1443689", "title": "Riflesso tricipitale", "text": "Il riflesso tricipitale \u00e8 un riflesso fisiologico che, in condizioni normali, si ottiene quando il gomito di una data persona viene stimolato.\nMetodica.\nUna volta che la persona flette il proprio gomito, bisogna percuotere con l'apposito martelletto il tendine del tricipite in vicinanza del gomito, precisamente appena dopo l'olecrano. Il braccio in questione pu\u00f2 anche trovarsi abdotto alla spalla.\nRisposta normale.\nLa persona sollecitata in quel preciso punto risponde con una contrazione riflessa del tricipite, estendendo il gomito.\nDiagnosi correlate.\nSe la distensione \u00e8 parzialmente diminuita o assente pu\u00f2 essere sintomatologia di sindromi o dolori cervicali."}
{"id": "1443691", "revid": "767487", "url": "https://it.wikipedia.org/wiki?curid=1443691", "title": "Belinlandia", "text": "Belinlandia \u00e8 il primo album in studio del gruppo musicale italiano Buio Pesto, pubblicato nel 1995.\nDescrizione.\nPubblicazione.\nDell'album ne sono state pubblicate due versioni, una prima edizione \"ligure\", nel 1995, e una versione \"italiana\", nel 1996, entrambe pubblicate su CD.\nI brani.\n\"Maio in to salaio\" (\"Marito nella rete\") racconta dei problemi della vita matrimoniale e che forse sarebbe meglio vivere la vita da scapoli. La canzone \u00e8 presente anche in versione acustica nel cd del 1996.\n\"Mia un po'\" (\"Guarda un po'\") parla di un amico che fa le corna con la ragazza del suo amico che \u00e8 \"felice di essere cornuto\".\n\"Buio Pesto\" \u00e8 l'unica canzone in italiano in tutti gli album dei Buio Pesto, la canzone parla di Pagen e del gruppo in modo ironico.\n\"Belinlandia\" (\"Terra del Belin\") parla di una tipica giornata al mare a Camogli con tutte le disavventure e tutte le persone che si possono incontrare. la canzone \u00e8 presente nel cd del 1995 in versione acustica e in quella del 1996 in coppia con il comico novese Claudio Lauretta che imita tra gli altri Beppe Grillo, il Gabibbo, Oscar Luigi Scalfaro, Umberto Bossi, Paolo Villaggio e Silvio Berlusconi.\n\"Ninin\" (\"Bambina\") parla di due amanti e l'uomo dice alla ragazza di stare attenti a non farsi scoprire dalla moglie.\n\"Dunde l'\u00e8\" (\"Dov'\u00e8\") parla di un marito che pensa alla moglie com'\u00e8 ora e come era una bella ragazza anni fa.\nLa canzone \u00e8 presente nel cd del 1995 anche in versione acustica.\n\"Ma ou belan\" (\"Porca miseria\") parla dei problemi dei lavori svolti nella vita e dei problemi con il capo.\n\"Mego imbriaego\" (\"Medico ubriaco\") \u00e8 dedicata a tutti i medici di Genova e parla di un medico che ha delle discussioni con la moglie a causa del vino, poi la moglie dopo un forte litigio durante la notte prende una siringa e la rimpie di vino e fa una puntura al pene del marito. La canzone \u00e8 presente anche in versione remix nel cd del 1995.\n\"Meno ma\" (\"Meno male\"), cover di Bruno Lauzi, \u00e8 quasi un inno a fare ogni cosa fregandosene delle persone che giudicano sempre e si conclude con la voglia d'amore della moglie che gli amici sono felici di soddisfare.\n\"O frigideiro\" (\"Il frigorifero\"), cover di una canzone composta da Bruno Lauzi a fine anni cinquanta e cantata in coppia con lui, parla di un amico che chiede l'acquisto di un frigorifero elencandone tutte le sue qualit\u00e0.\n\"Che bello praeve\" (\"Che bel prete\") parla di un prete di un paese anziano che bestemmia, si fa le donne del paese, fa le bische, fuma e beve. Il prete viene scoperto a causa delle voci che girano per il paese e la curia gli ha d\u00e0 il benservito e i mariti cornuti lo spediscono in ospedale.\n\"A vitta insemme\" (\"La vita insieme\"), cantata con i Ricchi e Poveri, parla di uno scontro generazionale tra padri e figli in modo ironico.\n\"Vanni belinna\" (\"Vai via stupido\") parla di Belmondo, che ha soldi, belle auto ed \u00e8 richiesto ma in fondo \u00e8 una persona stupida.\n\"Trilli-trilli\" \u00e8 una cover del brano de I Trilli, , e racconta in modo parodistico dell'infedelt\u00e0 matrimoniale e dei campanilismi tra i diversi quartieri di Genova. La canzone \u00e8 presente anche in una versione dal vivo nell'edizione dell'album del 1995."}
{"id": "1443693", "revid": "33277", "url": "https://it.wikipedia.org/wiki?curid=1443693", "title": "Congregazione dei Sacri Cuori di Ges\u00f9 e Maria", "text": ""}
{"id": "1443699", "revid": "767487", "url": "https://it.wikipedia.org/wiki?curid=1443699", "title": "Un angelo \u00e8 caduto", "text": "Un angelo \u00e8 caduto (\"Fallen Angel\") \u00e8 un film noir in bianco e nero del 1945 diretto da Otto Preminger, con il direttore della fotografia Joseph LaShelle (che aveva gi\u00e0 lavorato con Preminger nel film \"Vertigine\" di un anno prima).\nLa sceneggiatura si basa su \"Fallen Angel\", romanzo di Marty Holland pubblicato a New York nel 1945. Un altro soggetto della scrittrice fu usato per un altro film noir, \"Il romanzo di Telma Jordon\" del 1950.\nTrama.\nEric Stanton \u00e8 costretto a scendere da un autobus perch\u00e9 non ha abbastanza soldi per arrivare fino a San Francisco, che si trova a circa 150 miglia. L'uomo cammina quindi fino al Pop's Eats e incontra un gruppo di uomini che stanno cercando la cameriera Stella. Apparentemente ogni uomo della citt\u00e0 \u00e8 innamorato di lei. Cos\u00ec comincia l'intricata storia di Eric Stanton, uno sfortunato agente pubblicitario di New York, disoccupato e al verde.\nDopo che Stella ritorna al bar, Stanton esce e si dirige verso un hotel per trovare una camera per dormire. All'hotel sono attesi il professor Madley e il suo assistente: Stanton si finge l'assistente, per poter entrare. Madley \u00e8 in realt\u00e0 un impostore che si spaccia per chiaroveggente. Legatosi a Madley per racimolare qualche dollaro, quale suo promotore pubblicitario, Stanton ha l'occasione di incontra Clara e June Mills, due sorelle ricche e zitelle, molto influenti nella comunit\u00e0 del paese: un loro assenso allo spettacolo sarebbe prezioso. Il colpo riesce e lo spettacolo si tiene: Madley inscena una seduta spiritica in cui evoca lo spirito del defunto padre delle donne, ma le due abbandonano per\u00f2 la seduta sconvolte.\nNel frattempo, Stanton e Stella, che ha l'abitudine di sottrarre soldi dalla cassa del ristorante, si innamorano l'uno dell'altra. Stanton decide di sposarla, ma lei rifiuta perch\u00e9 lui \u00e8 povero e senza soldi. Sempre pi\u00f9 preso dalla passione per la ragazza, Eric ordisce un piano per soddisfare le sue richieste: decide di sposare la pi\u00f9 giovane delle sorelle, June, per poter poi disporre dei suoi soldi e, dopo il divorzio, sposare finalmente Stella. La sorella maggiore Clara intuisce il piano ma non riesce a impedire il matrimonio. Stanton non riesce per\u00f2 a stare lontano da Stella neanche durante la notte di nozze, va a farle visita ma scopre che Stella \u00e8 insieme ad un altro uomo. Torna cos\u00ec a casa, dalla moglie. Ma la mattina dopo, al risveglio, scopre che Stella \u00e8 stata uccisa.\nMark Judd, un ex-sbirro diventato detective, investiga sull'omicidio. Prima interroga uno degli ex-fidanzati di Stella e infine arriva a Stanton, il quale fugge per evitare rogne e si rifugia in una camera di hotel a San Francisco. June \u00e8 al suo fianco: pur non conoscendolo ancora bene, si fida di lui e soprattutto ne \u00e8 innamorata ed \u00e8 disposta a dargli i suoi soldi. Ma quando la ragazza viene fermata dalla polizia proprio alla porta della banca, Stanton si dilegua. Rester\u00e0 latitante per un po', fino a che, a sorpresa, si ripresenta al Pop's Eats. Ha fatto delle indagini, ha rimesso insieme i pezzi del puzzle ed \u00e8 arrivato alla conclusione che il colpevole sia Judd, il rude poliziotto, innamorato anch'egli di Stella, che l'ha uccisa in un attacco di gelosia. Stanton affronta Judd, lo smaschera e lo fa arrestare, quindi si ricongiunge alla moglie, il cui amore lo ha redento.\nProduzione.\nLe riprese del film, prodotto dalla Twentieth Century Fox Film Corporation e girato nella Contea di Orange, in California, durarono dal 1\u00ba maggio al 28 giugno 1945.\nIl sonoro del film venne registrato con il sistema Western Electric Recording. Nel febbraio del 1945 fu annunciato che Ida Lupino avrebbe ricoperto il ruolo di June Mills. Il mese successivo la scelta dell'interprete pareva orientarsi su Anne Baxter, ma alla fine il ruolo tocc\u00f2 ad Alice Faye che fu molto delusa dal film perch\u00e9 erano state tagliate molte sue scene allo scopo di enfatizzare l'interpretazione di Linda Darnell che impersonava la sensuale Stella.\nDistribuzione.\nIl film fu presentato in prima mondiale a Dallas il 7 novembre 1945. Nella settimana del 14 dicembre, fu presentato anche a Los Angeles."}
{"id": "1443701", "revid": "196493", "url": "https://it.wikipedia.org/wiki?curid=1443701", "title": "Gliceraldeide 3-fosfato", "text": ""}
{"id": "1443702", "revid": "767487", "url": "https://it.wikipedia.org/wiki?curid=1443702", "title": "Il segreto di una donna", "text": "Il segreto di una donna (\"Whirlpool\") \u00e8 un film nel 1949 diretto da Otto Preminger.\nCon la sceneggiatura di Ben Hecht (sotto lo pseudonimo dovuto alla lista nera della maccartismo 'Lester Barstow'), \u00e8 considerato un film noir ma presenta analogie con un thriller sceneggiato dallo stesso Hecht, il film di Alfred Hitchcock \"Io ti salver\u00f2\". Il soggetto \u00e8 tratto dal romanzo di Guy Endore \"Methinks the Lady\", e combina il thriller psicologico (l'eroina \u00e8 controllata da un assassino tramite ipnosi) con il melodramma, con Gene Tierney nel ruolo della moglie cleptomane non creduta dal proprio marito psicoanalista, nel momento del bisogno.\nTrama.\nAnn Sutton, moglie di uno psicoanalista di successo di Los Angeles, viene fermata per taccheggio in un grande magazzino, e viene salvata dallo scandalo dall'ammaliante ipnotizzatore David Korvo. In realt\u00e0 Korvo \u00e8 una figura ben pi\u00f9 losca di ci\u00f2 che appare, e Ann presto si trova coinvolta in un ricatto e in un omicidio che non \u00e8 sicura di aver commesso lei, poich\u00e9 essendosi sottoposta a ipnosi da Korvo ha dei vuoti di memoria.\nIl suo fedele marito inizia a prendere le distanze da lei perch\u00e9 \u00e8 indotto a pensare che vi sia una relazione tra i due, ma poi avendo avuto in cura la vittima dell'omicidio, capisce che Korvo \u00e8 l'unica vera persona ad aver tratto vantaggio dalla sua morte. L'uomo ha per\u00f2 un alibi di ferro essendo stato ricoverato e operato in ospedale. Con l'ausilio di un ispettore di polizia, Sutton riesce nel tentativo di far ricordare alla moglie cosa \u00e8 successo nella casa della vittima, scoprendo che in effetti lei arriv\u00f2 ad omicidio gi\u00e0 consumato.\nKorvo, ancora convalescente, \u00e8 tornato proprio in quella casa per recuperare i dischi con la registrazione della sedute della vittima che lo accusava di averle rubato dei soldi. Per non avvertire il dolore della recente operazione chirurgica subita, Korvo si \u00e8 auto-ipnotizzato, proprio come fece la notte del delitto. Scoperto, cerca la fuga, ma il fisico non lo sorregge e crolla a terra esanime sparando al giradischi che lui stesso aveva azionato facendosi beffe della testimonianza che lo avrebbe incastrato."}
{"id": "1443703", "revid": "174925", "url": "https://it.wikipedia.org/wiki?curid=1443703", "title": "Metro (poesia)", "text": ""}
{"id": "1443708", "revid": "767487", "url": "https://it.wikipedia.org/wiki?curid=1443708", "title": "Uochi Toki", "text": "Gli Uochi Toki sono un gruppo musicale italiano. Il duo, proveniente dai dintorni di Alessandria, \u00e8 formato da Matteo \"Napo\" Palma (voce e testi) e da Riccardo \"Rico\" Gamondi (elettronica).\nStoria.\nNascono nel 2002, quando Rico e Napo, gi\u00e0 attivi nei \"Laze Biose,\" incontrano Fele e decidono di formare un nuovo gruppo. La prima uscita \u00e8 \"Vocapatch\" nel 2003, 31 pezzi senza titolo con basi sperimentali e minimali, spesso composte da soli rumori e testi nonsense urlati nel microfono da Fele. Dell'anno successivo \u00e8 invece l'omonimo \"Uochi Toki\", che prosegue sulla strada dell'album precedente, lavorando sulla sperimentazione e lanciando la provocazione dell'abnorme numero di tracce dell'album, ben 81. \"Laze Biose\" del 2006 conta invece 13 brani che, per la prima volta, hanno anche un titolo e riporta lo stile del gruppo su canoni pi\u00f9 classici e meno hardcore.\nNel 2007 il gruppo viene messo sotto contratto dalla Wallace Records che pubblica il loro quarto album, \"La chiave del 20\", scritto con gli Eterea Post Bong Band. Il disco \u00e8 un concept album su una serata in discoteca, e ottiene recensioni positive su alcune delle principali riviste musicali italiane.\nTra il 2009 e il 2012 gli Uochi Toki pubblicano tre dischi per La Tempesta Dischi. Nel febbraio 2009 esce \"Libro audio,\" che riprende il percorso iniziato con \"Laze Biose\" ma si distingue per la presenza di un \"concept \"di base, un intento narrativo non pi\u00f9 frammentato, che va in crescendo tra le dodici tracce dell'album. Nel settembre 2010 esce il loro sesto album, \"Cuore amore errore disintegrazione\", un concept album di dieci pezzi\u00a0\"sulle donne e sull'amore\". A un anno e mezzo dal precedente, nel marzo 2012, pubblicano il settimo album, intitolato \"Idioti.\"\nIl 13 maggio 2012 il gruppo pubblica un EP chiamato \"Distopi\", distribuito esclusivamente come disco in vinile e prodotto da CORPOC. I successivi album, \"Macchina da guerra\" (2013), \"Cystema Solari\" (2014) e l'EP \"Shuriken \"(2014) sono stati prodotti sempre come dischi in vinile, reperibili solo ai concerti del gruppo. Il 2015 vede il ritorno degli Uochi Toki a La Tempesta Dischi con l'uscita del loro decimo album, un doppio cd intitolato \"Il limite valicabile\" con copertina di Dottor Pira.\nAltri progetti.\nFiscerprais Studio.\nNel 2003 Riccardo Gamondi ha fondato il Fiscerprais Studio, a Pontecurone, uno studio di registrazione e mixaggio nel quale sono stati registrati gran parte degli album degli Uochi Toki. Rico, come tecnico del suono, ha in seguito collaborato anche con altri musicisti, tra i quali Bachi da pietra, Bugo, Eterea Post Bong Band, Nadja e OvO.\nLapis Niger.\nNapo \u00e8 attivo anche come disegnatore con il soprannome di \"Lapis Niger\" e le sue illustrazioni sono apparse nelle locandine degli Uochi Toki e sulle copertine di alcuni dei loro dischi, tra cui \"Cuore amore errore disintegrazione,\" \"Idioti\", \"Macchina da guerra\" e \"Cystema Solari\". Durante i concerti del gruppo Napo ha spesso utilizzato una lavagna luminosa, o un videoproiettore, per realizzare dei disegni come accompagnamento alle basi sonore di Rico, per \"disegnare in accordo con dei suoni pi\u00f9 o meno stratificati.\"\nNel marzo 2011 ha pubblicato \"Piano immaginario volume uno\", un volume illustrato edito da Modo Infoshop di Bologna, seguito da \"Piano immaginario volume due\", pubblicato nel 2014 da CORPOC.\nMegabaita.\nTra aprile e giugno 2014 gli Uochi Toki hanno diffuso via internet tre video in animazione che costituivano una sorta di trailer per annunciare l'uscita di \"Cystema Solari\", l'album che la band ha realizzato con i Nadja. I video, prodotti da CORPOC, narravano gli eventi precedenti a quelli raccontati nelle tracce del disco ed erano opera del collettivo MegaBaita.\u00a0"}
{"id": "1443712", "revid": "118489595", "url": "https://it.wikipedia.org/wiki?curid=1443712", "title": "Th\u00e9odore Rousseau", "text": "Biografia.\nTh\u00e9odore Rousseau nacque il 15 aprile 1812 a Parigi, in una famiglia di estrazione borghese. Terminati gli studi secondari pens\u00f2 per qualche periodo di entrare in un politecnico: ci\u00f2 malgrado, ben prest\u00f2 rivel\u00f2 una palese vocazione pittorica che inizialmente coltiv\u00f2 studiando la pittura con lo zio Pierre-Alexandre Pau de Saint Martin. Successivamente pass\u00f2 sotto la guida di Jean Charles Joseph Remond e di Guillon-Lethie; a tali studi, tuttavia, il giovane Th\u00e9odore affianc\u00f2 un'intensa attivit\u00e0 da autodidatta, copiando autonomamente i capolavori del Louvre e dipingendo dal vero. Per dirla come Pierre Lavedan, dopo aver abbandonato le botteghe Th\u00e9odore \u00abse ne and\u00f2 [...] solitario a piantare il suo cavalletto nei dintorni di Parigi, preoccupandosi solamente di riprodurre con esattezza ci\u00f2 che vedeva\u00bb. Tra i pittori suoi prediletti vi era il paesaggista inglese John Constable, del quale ammirava la pennellata libera e morbida.\nNel 1830 si rec\u00f2 in Alvernia, regione della Francia ricca di valli, montagne, pascoli e folte foreste dove egli mise a punto le sue doti da paesaggista. Debutt\u00f2 al Salon del 1831 con un quadro raffigurante un paesaggio dell'Alvernia, e partecip\u00f2 a tale esposizione anche nel 1833, 1834 e 1835, non mancando di suscitare consensi e trovare il favore anche di personalit\u00e0 eminenti, quali il duca d'Orleans (che acquist\u00f2 un suo dipinto) e il Principe di Joinville. Nel 1836, tuttavia, al Salon fu rifiutato un suo dipinto (\"La discesa delle vacche dagli altipiani del Giura\"), considerato dalla giuria una \u00abcosa mostruosa\u00bb.\nDopo aver subito un tale smacco cerc\u00f2 rifugio nel villaggio di Barbizon, ai limiti dell'incontaminata foresta di Fontainebleau, a sud di Parigi. In questo paesello si era gi\u00e0 riunita una variegata colonia di artisti che pure studiavano dal vero e prediligevano temi paesaggistici; Rousseau \u00e8 considerato tuttora il capo di questa scuola romantica di paesaggio (detta, per l'appunto, \u00abdi Barbizon\u00bb) \u00abper la seriet\u00e0 e coerenza degli assunti e per l'altezza delle attuazioni\u00bb (Treccani). Egli, tuttavia, aveva un animo inquieto e travagliato e non di rado decideva di lavorare autonomamente, partendo di buon mattino e rifugiandosi negli angoli pi\u00f9 aspri della foresta, presso le gole di \u00c2premont. Viaggi\u00f2 molto, soprattutto con l'amico Jules Dupr\u00e9, con il quale si rec\u00f2 nella Creuse, nelle Lande e all'\u0177le-Adam.\nQuando nel 1848 pot\u00e9 esporre nuovamente proprie opere al Salon Rousseau vi present\u00f2 un grandissimo numero di lavori, acquistando gradualmente consensi e riscuotendo un successo clamoroso all'esposizione universale del 1855. La notoriet\u00e0 acquisita, tuttavia, non lo inebri\u00f2, e gi\u00e0 nel 1849 - stanco della vita mondana di Parigi - si era ritirato con la famiglia a Barbizon, dove poteva godere dell'amicizia di Jean-Fran\u00e7ois Millet. Mor\u00ec, infine, il 22 dicembre 1867, stroncato da un attacco di emiplegia all'et\u00e0 di cinquantasei anni.\nStile.\nTh\u00e9odore Rousseau \u00e8 oggi unanimemente considerato uno dei pi\u00f9 sensibili paesaggisti dell'Ottocento francese. Egli, in particolare, si rifugi\u00f2 in un'idea di natura trepidante e squisitamente malinconica, indagandone soprattutto la resa con i fenomeni atmosferici. Tra i suoi soggetti prediletti, in particolare, vi sono gli alberi, motivo della sua gloria: Rousseau, infatti, \u00abamava ritrarre grandi alberi, a massa, in terreni piatti e paludosi dai lontani orizzonti, usando un colore greve, denso e affocato, lavorato dal pennello\u00bb (Treccani). Tra i suoi lavori pi\u00f9 significativi in tal senso ricordiamo il \"Viale dei castagni presso Bressuire\" (1837-40), \"La passerella\" (1855 circa) e il \"Tramonto nella foresta\" (1866 circa).\nRiportiamo di seguito un commento di Pierre Lavedan:"}
{"id": "1443715", "revid": "125878457", "url": "https://it.wikipedia.org/wiki?curid=1443715", "title": "Marina di Gioiosa Ionica", "text": "Marina di Gioiosa Ionica (\"'A Marina\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\n\u00c8 situata nel territorio della Locride, sulla costa del Mar Ionio, detta \"costa dei gelsomini\", a sinistra della foce del Fiume Torbido.\nStoria.\nLa storia di Marina di Gioiosa Ionica \u00e8 strettamente intrecciata con la storia di Gioiosa Ionica, di cui costituiva una frazione fino al 1948, anno in cui essa si stacc\u00f2 formando un comune autonomo. Le sue origini risalgono perci\u00f2 alle colonizzazioni greche del VI secolo a.C. della Magna Grecia. Nel 210 a.C. tali colonie passarono sotto il dominio romano. Secondo alcune ricostruzioni (che tuttavia mancano di riscontri storici e che secondo alcuni sconfinano nella pura leggenda), risale al periodo romano la creazione di un borgo, \"Romechium\", situato lungo la costa tra Locri e Roccella, nella posizione corrispondente alla attuale Marina di Gioiosa Ionica. Tale borgo ebbe il suo massimo sviluppo tra il III e il IV secolo d.C. Esso sopravvisse fino al X secolo, quando le coste calabro-ioniche furono oggetto di devastazioni e saccheggi provocate dalle incursioni arabe. A testimonianza delle vicende passate, rimangono ancora oggi, a Marina di Gioiosa Ionica, i ruderi del Teatro Romano e la Torre Borraca (detta anche Torre Spina o Torre del Cavallaro), che si presume costruita in et\u00e0 bizantina a difesa dalle incursioni arabe.\nA seguito di queste distruzioni, la popolazione superstite si spost\u00f2 nell'entroterra, tra il fiume Torbido e le zone collinari a ridosso della costa, e fond\u00f2 un nuovo borgo: \"Mystia\". Ma nel 986 Mystia fu distrutta dalle incursioni Saracene, costringendo la popolazione a rifugiarsi in una zona ancora pi\u00f9 distante dalla costa, a ridosso di uno sperone roccioso che offriva maggiore difesa e dove nacque il nuovo borgo di \"Mocta Geolosia\", da cui trae origine l'attuale Gioiosa Ionica. \nSulla base di una pi\u00f9 seria storiografia, l'esistenza di Romechium \u00e8 per\u00f2 tutta da dimostrare e, soprattutto, anche se non si pu\u00f2 escludere la presenza di un piccolo insediamento costiero in vita durante l'evo antico (una villa romana, da cui il teatro, o un piccolo centro venuto meno con il basso impero), non vi \u00e8 alcun legame tra questo e la nascita di Gioiosa Jonica. Le origini di Gioiosa, infatti, grazie a studi recenti, si devono a una sorta di sinecismo avvenuto ai danni di alcuni piccoli villaggi di et\u00e0 bizantina siti non pi\u00f9 a valle della Torre Elisabetta: Elisabetta, Licofoli, Santa Domenica, ecc. Insomma, la nascita di Gioiosa non \u00e8 avvenuta ricalcando quanto verificato fra Locri antica e Gerace.\nLo spostamento della popolazione verso l'entroterra fu anche provocato dal flagello della malaria che gravava sui territori costieri, a causa dei dissesti idrogeologici (indotti dai diboscamenti operati dai romani) e il conseguente impaludamento dei territori costieri calabresi. La malaria rimarr\u00e0 a segnare lo sviluppo economico e sociale di tutti i territori costieri della fascia ionica calabrese fino ai primi del '900, ma sar\u00e0 definitivamente debellata solo dopo la seconda guerra mondiale.\nNei secoli successivi alla fondazione di Mocta Geolosia, la Calabria registr\u00f2 il succedersi delle diverse dominazioni: Normanna, Sveva, Angioina e Aragonese. In quest'ultimo periodo, il territorio gioiosano fu feudo dei Carafa prima e dei Caracciolo dopo. Nel XVI secolo, durante il dominio aragonese, nella costa calabra si ebbe una riprese di incursione piratesche, questa volta dovute ai turchi. A difesa di tali incursioni, i dominanti spagnoli fecero costruire un sistema di torri di avvistamento e difesa. Splendida testimonianza di tale sistema rimane tuttora, a Marina di Gioiosa Ionica, Torre Galea, oltre che Torre Borraca, che fu in tale periodo riattivata e rinforzata. Conseguenza delle incursioni fu il totale spopolamento delle coste.\nLa ripresa degli insediamenti costieri si ebbe a partire dal XVIII secolo, con un piccolo nucleo di abitazioni costituite da casupole di pescatori e dalle residenze estive dei nobili di Gioiosa. Il ripopolamento di Marina di Gioiosa Ionica ebbe un forte sviluppo a partire dal 1875 con la costruzione della Ferrovia Jonica e della relativa stazione, divenendo Marina di Gioiosa Ionica il polo degli scambi commerciali di tutto il territorio a ridosso della Vallata del Torbido.\nCol primo dopoguerra, ma soprattutto a partire dal secondo dopoguerra, la sua popolazione \u00e8 stata fortemente coinvolta dai flussi migratori, soprattutto verso Stati Uniti e Canada. Tale fenomeno, comune a tutta la Calabria, ha condizionato con un trend negativo la crescita demografica del territorio. Tuttavia, a differenza di molti altri paesi dell'entroterra calabrese che stanno tuttora assistendo a tale fenomeno di spopolamento, a partire dagli anni '70 il territorio di Marina di Gioiosa Ionica \u00e8 stato interessato da un flusso migratorio interno di verso opposto, di spostamento della popolazione dall'entroterra verso le localit\u00e0 poste a ridosso della costa, portando ad una nuova fase di crescita della popolazione residente.\nSimboli.\nLo stemma del comune, concesso con D.P.R. dell'11 marzo 1991, si blasona: \nIl gonfalone, concesso con lo stesso atto, \u00e8 un drappo partito di bianco e di azzurro.\nMonumenti e luoghi d'interesse.\nResti risalenti molto probabilmente al I secolo a.C. alla bassa et\u00e0 imperiale, scoperto casualmente nel 1882 e completamente portato alla luce con scavi che si sono completati nel 1925;\nTorre di avvistamento e difesa della costa, risalente all'et\u00e0 bizantina ma con rifacimenti ed adattamenti nel 1500 circa, durante la dominazione aragonese;\nFortificazione risalente al periodo di dominazione aragonese, e che risulta uno dei pi\u00f9 originali fortilizi della Calabria.\nPiazza dei Mille.\nPiazza dei Mille.\nL'attuale Chiesa fu costruita nel 1932 in stile Neoclassico sostituzione della precedente, che fu demolita per i danni causati dal terremoto del 1908 e dai vari nubifragi. All'interno presenta 3 navate. Nel Presbiterio troviamo il Tabernacolo, la Mensa e l'Ambone dell'artista Giuseppe Correale. A destra del presbiterio troviamo la statua del Santo Patrono San Nicola di Bari, a sinistra quella in cartapesta leccese della Madonna del Carmine opera di Luigi Guacci. Troviamo inoltre le statue di Ges\u00f9 Risorto, la [Madonna Addolorata]], la Madonna Ausiliatrice, San Giovanni Bosco, San Giuseppe, Sant'Antonio da Padova e il Sacro Cuore di Ges\u00f9. Possiede inoltre un quadro della Madonna del Rosario di Pompei \nFondata alla fine degli anni 60 in contrada Camocelli su richiesta di un padre Francescano, e fu finita nel 1965. Dista circa 3,5 km dalcentro abitato a 125 m.s.l.m.. Al suo interno conserva le statue di San Giuseppe e di Maria Immacolata.\nPiccolo oratorio rurale novecentesco fondato in contrada Junchi. Si trova a 5 km dal centro abitato a circa 200 m.s.l.m.. Al suo interno si conserva la statua della Madonna della Consolazione, opera di Giuseppe Manzo in cartapesta leccese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 196 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 77 1,16%\nCultura.\nEventi.\nIl Torrone pi\u00f9 lungo del mondo (guinness dei primati)\nGeografia antropica.\nFrazioni.\nCamocelli Inferiore, Camocelli Superiore, Cavalleria, Cerchietto, Drus\u00f9, Galea, Giardini, Junchi, Lenza, Ligonia Carella, Ligonia Drus\u00f9, Pantalogna, Pantano, Porticato, Roman\u00f2, San Pietro, Spilinga, Torre Galea Carri Fragast\u00f2\nEconomia.\nHa un'economia prevalentemente commerciale e risulta un'apprezzata localit\u00e0 turistica estiva, per il suo mare cristallino e la sua spiaggia ampia e sabbiosa (Bandiera blu dal 1999 al 2004, e ancora dal 2008 al 2012).\nL'agricoltura praticata \u00e8 basata sulla coltivazione dell'ulivo e degli agrumi. Praticata \u00e8 anche la piccola pesca.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "1443716", "revid": "141060", "url": "https://it.wikipedia.org/wiki?curid=1443716", "title": "Guarigione di Tiberio", "text": "La guarigione di Tiberio \u00e8 un apocrifo del Nuovo Testamento facente parte del Ciclo di Pilato, riferito a Ponzio Pilato, prefetto della Giudea (26-36) implicato nel processo di Ges\u00f9. \u00c8 composto in latino e risale al medioevo. Il pi\u00f9 antico manoscritto pervenutoci (Lucca, Bibl. Capit. 490) \u00e8 dell'VIII secolo. \nHa in comune molti temi presenti negli apocrifi Vendetta del Salvatore e Morte di Pilato, probabilmente derivando questi tre i racconti da un testo precedente, forse del VI secolo. Dei tre apocrifi, la \"Guarigione\" \u00e8 probabilmente quello pi\u00f9 fedele all'originale.\nIl testo racconta che l'imperatore Tiberio Cesare \u00e8 affetto da una grave malattia e, avendo sentito parlare di un medico di nome Ges\u00f9, cerca di portarlo a Roma. Un suo dipendente di nome Volusiano, sacerdote del tempio, si reca da Pilato che gli dice di averlo crocifisso, essendo un malfattore. Arresta Pilato. Volusiano incontra poi Veronica che ha dipinto un quadro di Ges\u00f9. Volusio va a Roma con Veronica e Pilato, che viene esiliato ad Ameria, in Umbria. Tiberio vede il quadro e guarisce istantaneamente. \nPassa il tempo e diventa imperatore Nerone. Chiama Pietro e Paolo che gli confermano l'innocenza di Ges\u00f9. Conferma l'esilio a Pilato che si uccide trafiggendosi con la spada."}
{"id": "1443722", "revid": "110157", "url": "https://it.wikipedia.org/wiki?curid=1443722", "title": "Neptun", "text": "Neptun \u00e8 una stazione balneare (\"sta\u0163iune turistic\u0103\" in rumeno) sul Mar Nero nel distretto di Costanza. Dal punto di vista amministrativo fa parte della citt\u00e0 di Mangalia. Non ha residenti stabili.\nGeografia fisica.\nSituato tra le stazioni di Olimp a nord e Jupiter a sud, dista 8\u00a0km da Mangalia e 35 da Costanza. Tra la stazione balneare e la spiaggia sono presenti due laghi, Neptun I e Neptun II.\nLa lunghezza della spiaggia \u00e8 di circa 2 chilometri\nStoria.\nFin dalla fondazione, durante il regime comunista, Neptun era la stazione balneare per l'elite del partito in contrapposizione a Mamaia, destinata ad un turismo pi\u00f9 di massa e con prezzi pi\u00f9 accessibili.\nNegli anni novanta i mancati interventi di ristrutturazione hanno causato un allontanamento di parte dei turisti verso altre stazioni del litorale.\nEconomia.\nTurismo.\nLa stazione \u00e8 composta quasi esclusivamente di alberghi non ristrutturati dalla caduta del regime. Non sono presenti campeggi mentre \u00e8 possibile l'affitto di ville, costruite negli anni 70 e utilizzati dalla nomenclatura del Partito Comunista Romeno\nInfrastrutture e trasporti.\nNeptun \u00e8 situata nei pressi della strada E87. \u00c8 raggiungibile da Costanza e Mangalia con la ferrovia (la stazione \u00e8 denominata Neptun-Olimp ed \u00e8 a met\u00e0 strada tra le due localit\u00e0) oppure con microbus in partenza da queste due citt\u00e0."}
{"id": "1443724", "revid": "1615969", "url": "https://it.wikipedia.org/wiki?curid=1443724", "title": "Ribosio 5-fosfato", "text": "Il ribosio 5-fosfato \u00e8 il monosaccaride ribosio fosforilato sul carbonio terminale. Si trova negli organismi viventi, in particolare \u00e8 uno stadio della via metabolica dei pentoso fosfati, ed \u00e8 utilizzato come precursore di molti composti pi\u00f9 complessi.\nRuolo nella via dei pentoso fosfati.\nNella degradazione del glucosio attraverso la via dei pentoso fosfati, il ribosio 5-fosfato viene prodotto dall'isomerizzazione del ribulosio 5-fosfato da parte della fosfopentoso isomerasi.\nSe non viene utilizzato per altri scopi, viene processato dalla transchetolasi, insieme allo xilulosio 5-fosfato (anch'esso prodotto dal ribulosio 5-fosfato, dall'enzima fosfopentoso epimerasi), per dare sedoeptulosio 7-fosfato e gliceraldeide 3-fosfato."}
{"id": "1443725", "revid": "486946", "url": "https://it.wikipedia.org/wiki?curid=1443725", "title": "U.S. Grosseto", "text": ""}
{"id": "1443726", "revid": "1840984", "url": "https://it.wikipedia.org/wiki?curid=1443726", "title": "Williams FW25", "text": "La FW25 fu la vettura prodotta dalla Williams che corse il campionato di Formula 1 2003, cogliendo quattro vittorie. I piloti erano Ralf Schumacher e Juan Pablo Montoya, che insieme realizzarono anche due doppiette.\nLa vettura era costruita secondo il modello precedente, dotata di motore BMW e fu lasciato intatto tutto il retrotreno della vettura. Questo caus\u00f2 alcuni problemi, soprattutto nella prima parte della stagione. Dal GP di Monaco vennero invece apportate alcune modifiche che migliorarono il rendimento della vettura, tanto che da Monaco a Hockenheim, i due piloti vinsero quattro gare su sei.\nI risultati furono anche legati alle gomme Michelin, che grazie a una nuova struttura migliorarono nettamente le prestazioni delle vetture.\nLivrea e Sponsor.\nLa vettura mantiene gli stessi colori e sponsor.\nStagione.\nVengono confermati i piloti della stagione precedente, Ralf Schumacher e Juan Pablo Montoya e Marc Gen\u00e9 come pilota collaudatore (con una sola uscita,al Gran Premio d'Italia 2003 perch\u00e9, a causa di un incidente nella gara precedente, Schumacher \u00e8 costretto a saltare la gara in via precauzionale).\nLa vettura \u00e8 molto competitiva e riesce a conquistare 4 vittorie (Monaco; Europa; Francia; Germania), che gli valgono il 2\u00ba posto finale nel campionato costruttori."}
{"id": "1443735", "revid": "287204", "url": "https://it.wikipedia.org/wiki?curid=1443735", "title": "Thouria", "text": "Thouria () \u00e8 un ex comune della Grecia nella periferia del Peloponneso di 4.106 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Calamata."}
{"id": "1443737", "revid": "1305772", "url": "https://it.wikipedia.org/wiki?curid=1443737", "title": "Menti", "text": "Il cognome Menti \u00e8 legato a una dinastia di calciatori di Vicenza:\nSono intotalati a Romeo Menti gli stadi di:\nSi trova il nome Menti nei toponimi:"}
{"id": "1443738", "revid": "2175", "url": "https://it.wikipedia.org/wiki?curid=1443738", "title": "Xilosio", "text": ""}
{"id": "1443739", "revid": "287204", "url": "https://it.wikipedia.org/wiki?curid=1443739", "title": "Trikorfo", "text": "Trikorfo () \u00e8 una ex comunit\u00e0 della Grecia nella periferia del Peloponneso di 1.037 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Messene.\nLocalit\u00e0.\nTrikorfo \u00e8 divisa nelle seguenti comunit\u00e0:"}
{"id": "1443743", "revid": "124021851", "url": "https://it.wikipedia.org/wiki?curid=1443743", "title": "Stairway to Heaven/Highway to Hell", "text": "Make a Difference Foundation: Stairway To Heaven/Highway To Hell \u00e8 un album pubblicato nel 1989 e distribuito dall'Etichetta Mercury Records.\nL'album.\nPubblicato nel 1989, vede come protagonisti tutti i musicisti che hanno partecipato al Moscow Music Peace Festival. Fu realizzato dalla Make A Difference Foundation e distribuito dall'etichetta Mercury Records. I brani sono tutti cover di pezzi appartenenti ad artisti morti per abuso di droghe ed alcol."}
{"id": "1443750", "revid": "729019", "url": "https://it.wikipedia.org/wiki?curid=1443750", "title": "Arco dei Becci", "text": "L'arco dei Becci era una porta cittadina nelle mura della citt\u00e0 di San Gimignano; mette in comunicazione la piazzetta dalla quale si origina via San Giovanni con piazza della Cisterna.\nStoria.\nL'origine dell'arco \u00e8 molto antica: era infatti la porta cittadina verso sud dell'antica cerchia muraria del X secolo. \u00c8 un arco a tutto sesto con pietra a vista, sormontato da un ballatoio coperto aggettante, sostenuto da una serie di archetti pensili. L'arco era anticamente protetto dal Palazzo dei Cugnanesi e dall'alta torre omonima a destra (per chi guarda da via San Giovanni), mentre a sinistra \u00e8 fiancheggiato dalla torre dei Becci."}
{"id": "1443752", "revid": "1971044", "url": "https://it.wikipedia.org/wiki?curid=1443752", "title": "Atradius", "text": "Il Gruppo Atradius offre servizi di assicurazione del credito commerciale, cauzioni e recupero crediti.\nLa Compagnia \u00e8 stata valutata con un rating \"A\" (eccellente), outlook stabile da A.M. Best e \"A3\", outlook stabile da Moody's.\nStoria.\nL'assicurazione del credito commerciale nasce dopo il primo conflitto mondiale su iniziativa di vari governi e societ\u00e0 di assicurazione private quale stimolo all'attivit\u00e0 economica. Le origini di Atradius risalgono a queste prime organizzazioni.\nIl nucleo principale di Atradius nasce a seguito dell'acquisizione \u2013 nel 2001 \u2013 dell'assicuratore del credito olandese NCM (fondato nel 1925) da parte della societ\u00e0 di assicurazione tedesca Gerling (fondata nel 1954).\nCiascuna di esse aveva, gi\u00e0 in passato, effettuato altre acquisizioni tra cui le societ\u00e0 di credito all'esportazione di impronta governativa (ad es. l'ECGD acquisita nel 1991 nel Regno Unito) e altre societ\u00e0 di assicurazione (ad es. la Namur Assurances du Cr\u00e9dit S.A., acquisita nel 1994 in Belgio), anch'esse risalenti alla nascita dell'assicurazione del credito intorno al 1919. Oggi il Gruppo Atradius riunisce in s\u00e9 un certo numero di assicuratori del credito internazionali ed organizzazioni affiliate del Belgio, Danimarca, Francia, Italia, Messico, Norvegia, Nuova Zelanda, Regno Unito e USA.\nInoltre, Atradius resta l'agenzia del credito all'esportazione ufficiale del governo olandese, un ruolo ricoperto sin dal 1932. \nIl gruppo multinazionale ha cambiato nome in Atradius nel 2004. La nuova denominazione \u00e8 stata creata per riflettere il supporto offerto agli scambi commerciali a livello internazionale. Nel 2008 il gruppo si \u00e8 ulteriormente ampliato con l'ingresso della societ\u00e0 di assicurazione spagnola Cr\u00e9dito y Cauci\u00f3n che ha esteso la presenza della societ\u00e0 nel mondo di lingua spagnola.\nOggi, sebbene in maggioranza di propriet\u00e0 spagnola, la societ\u00e0 ha la propria sede centrale ad a Amsterdam nei Paesi Bassi [1]\nProdotti.\nAtradius ha 3.300 dipendenti in 160 uffici in 45 Paesi e fornisce prodotti e servizi ad imprese per supportarle nella gestione dei rischi legati al commercio internazionale. L'offerta include Assicurazione del credito, Cauzioni, Credito rateale, Riassicurazione, Recupero crediti e servizi di Informazione Commerciale.\nManagement.\nAppartengono all'organo esecutivo, entit\u00e0 distinta rispetto al consiglio di amministrazione:"}
{"id": "1443755", "revid": "196493", "url": "https://it.wikipedia.org/wiki?curid=1443755", "title": "Glicerato 3-fosfato", "text": ""}
{"id": "1443759", "revid": "287204", "url": "https://it.wikipedia.org/wiki?curid=1443759", "title": "Dimitar Berbatov", "text": ""}
{"id": "1443760", "revid": "1573940", "url": "https://it.wikipedia.org/wiki?curid=1443760", "title": "Torre dei Becci", "text": "La Torre dei Becci \u00e8 una delle quattordici torri superstiti di San Gimignano. Si trova a ridosso dell'antico Arco dei Becci e domina sia via San Giovanni che piazza della Cisterna.\nLa torre risale al Duecento, cos\u00ec come l'attiguo palazzo al quale si accede da via degli Innocenti. La torre ha un aspetto molto semplice: a base quadrata \u00e8 costruita da bozze regolari a vista che nella parte pi\u00f9 alta diventano filaretto; rare aperture a feritoia si aprono sui lati principali.\nI Becci furono una famiglia di mercanti che ricopr\u00ec importanti cariche pubbliche nel periodo d'oro del Comune di san Gimignano."}
{"id": "1443766", "revid": "75435", "url": "https://it.wikipedia.org/wiki?curid=1443766", "title": "Sr Maria-Diomira", "text": ""}
{"id": "1443768", "revid": "4175", "url": "https://it.wikipedia.org/wiki?curid=1443768", "title": "Vladimir Manchev", "text": ""}
{"id": "1443771", "revid": "75435", "url": "https://it.wikipedia.org/wiki?curid=1443771", "title": "Processo di canonizzazione", "text": ""}
{"id": "1443772", "revid": "114207908", "url": "https://it.wikipedia.org/wiki?curid=1443772", "title": "Test Drive (serie)", "text": "Test Drive \u00e8 una serie di videogiochi di simulazione di guida automobilistica di grande successo. Il primo capitolo fu sviluppato nel 1987 da Accolade, in seguito i giochi vennero pubblicati da Infogrames quando questa acquis\u00ec Accolade; gli ultimi titoli vennero pubblicati sotto marchio Atari dopo che Infogrames ebbe assorbito la societ\u00e0.\nCaratteristiche.\nNei giochi della serie \"Test Drive\", solitamente lo scopo \u00e8 quello di vincere delle gare, contro il tempo o altri avversari (ma anche dalle forze dell'ordine), percorrendo strade a bordo di automobili particolarmente performanti."}
{"id": "1443773", "revid": "75435", "url": "https://it.wikipedia.org/wiki?curid=1443773", "title": "Maria Teresa Serri", "text": ""}
{"id": "1443776", "revid": "2175", "url": "https://it.wikipedia.org/wiki?curid=1443776", "title": "Reattivo di Grignard", "text": ""}
{"id": "1443778", "revid": "4175", "url": "https://it.wikipedia.org/wiki?curid=1443778", "title": "Stiliyan Petrov", "text": ""}
{"id": "1443779", "revid": "486946", "url": "https://it.wikipedia.org/wiki?curid=1443779", "title": "Federico III il Semplice", "text": ""}
{"id": "1443780", "revid": "123385686", "url": "https://it.wikipedia.org/wiki?curid=1443780", "title": "La compagnia", "text": "La compagnia \u00e8 una canzone scritta da Mogol e Carlo Donida per Marisa Sannia nel 1969; dopo di lei venne interpretata da Lucio Battisti nel 1976 e incisa dal gruppo \"pop\" del Coro degli Angeli nel 1982, dai Tazenda nel 1994, da Mina nel 1988 e da Vasco Rossi nel 2007. Fu cantata in TV anche da Loredana Bert\u00e8, ma mai incisa.\nIl brano.\nIl brano racconta il \"giorno dopo\" della fine di un amore. Il protagonista esce di casa \"senza meta\" fino a che non \u00e8 attratto da una musica all'interno di un bar. Qui si scorder\u00e0, almeno per un po', del suo amore perduto.\nFu il primo 45 giri di Marisa Sannia per la CGD, dopo le incisioni realizzate per la Fonit Cetra.\nCover.\nLucio Battisti.\nLa canzone ebbe gi\u00e0 successo nella versione della cantante sarda, ma venne poi riscoperta nel 1976 per via dell'interpretazione di Lucio Battisti, che la incluse nell'album \"Lucio Battisti, la batteria, il contrabbasso, eccetera\", rallentandone notevolmente la ritmica e l'arrangiamento generale del brano.\nDi questo brano venne realizzato un videoclip, realizzato da Ruggero Miti insieme a quello per il brano Ancora tu, che raffigura Battisti mentre va in bicicletta su dei prati e ripara una ruota forata. Il videoclip ad oggi (2014) \u00e8 inedito e non \u00e8 mai stato trasmesso in televisione.\nCoro degli Angeli.\nNel 1982 il gruppo sardo Coro degli Angeli ne incide una versione nel suo album \"Canzoni Di Mogol-Battisti\" (nonostante la canzone sia scritta da Donida e non da Battisti). L'arrangiamento \u00e8 curato da Celso Valli e la produzione da Gianni Morandi\nMina.\nNel 1988 Mina incide la canzone in Ridi pagliaccio.\nTazenda.\nNel 1994 i Tazenda incidono la canzone per l'album antologico \"Innocenti evasioni 2\".\nVasco Rossi.\nNel 2007 Vasco Rossi l'ha riportata al successo inserendola nel suo mini cd Vasco Extended Play. Vasco aveva anticipato l'interpretazione di questa canzone durante lo Speciale TG1 \"Vasco - Da Sanremo a Los Angeles\", andato in onda il 29 aprile 2007. La nuova versione de \"La compagnia\" \u00e8 stata registrata nel mese di febbraio dello stesso anno a Los Angeles e vede alle chitarre Michael Landau e Stef Burns e alla batteria Vinnie Colaiuta."}
{"id": "1443781", "revid": "298055", "url": "https://it.wikipedia.org/wiki?curid=1443781", "title": "Haley James Scott", "text": ""}
{"id": "1443782", "revid": "1573940", "url": "https://it.wikipedia.org/wiki?curid=1443782", "title": "Torre dei Cugnanesi", "text": "La Torre dei Cugnanesi \u00e8 una delle quattordici torri superstiti di San Gimignano. Si trova tra via San Giovanni e via del Quercecchio, a ridosso dell'Arco dei Becci.\nAssieme al massiccio palazzo dei Cugnanesi era parte dell'apparato difensivo dell'Arco dei Becci.\nLa torre risale al XIII secolo ed \u00e8 una delle pi\u00f9 alte della citt\u00e0. Il palazzo \u00e8 dello stesso periodo ed \u00e8 riconoscibile per la serie di beccatelli esterni che sostengono il ballatoio aggettante al livello superiore. Sul retro, dalla strada che sale verso la rocca di Montestaffoli, si vede il massiccio angolo del palazzo che assomiglia ad un bastione, ed in effetti era parte della prima cinta muraria della citt\u00e0."}
{"id": "1443783", "revid": "196493", "url": "https://it.wikipedia.org/wiki?curid=1443783", "title": "Alfa-chetoglutarato", "text": ""}
{"id": "1443784", "revid": "36426", "url": "https://it.wikipedia.org/wiki?curid=1443784", "title": "Palazzo dei Cugnanesi", "text": ""}
{"id": "1443785", "revid": "599013", "url": "https://it.wikipedia.org/wiki?curid=1443785", "title": "Igor Efimov", "text": "Attivit\u00e0 scacchistica.\nHa vinto il campionato italiano nel 1997 e 1998, quando i regolamenti permettevano anche ai residenti privi di cittadinanza di gareggiare per il titolo.\nPer anni ha vissuto a Montecatini Terme, dove ha giocato nella locale squadra del Surya Montecatini, con la quale ha vinto nel 1998 e nel 1999 il campionato italiano di scacchi a squadre.\nHa tenuto alcuni stage, per conto della federazione, per i giovani promettenti.\nHa raggiunto il massimo rating FIDE nel luglio 1997, con 2540 punti Elo, numero 217 al mondo e 1\u00b0 tra gli italiani . "}
{"id": "1443786", "revid": "114122", "url": "https://it.wikipedia.org/wiki?curid=1443786", "title": "Neopatria", "text": ""}
{"id": "1443788", "revid": "125917270", "url": "https://it.wikipedia.org/wiki?curid=1443788", "title": "Stadio Luigi Ferraris", "text": "Lo stadio comunale Luigi Ferraris \u00e8 un impianto sportivo italiano che si trova a Genova. Colloquialmente noto anche come Marassi, dal nome del quartiere genovese in cui si trova ubicato, risulta essere il pi\u00f9 antico stadio d'Italia tra quelli tuttora in uso, essendo stato inaugurato nel 1911.\nHa una capienza di circa posti, anche se nel suo periodo di capacit\u00e0 massima era in grado di ospitarne circa .\nIl Ferraris \u00e8 sede degli incontri interni delle due maggiori compagini calcistiche cittadine, il e la .\nDi propriet\u00e0 comunale, \u00e8 dal 2016 al 2022 in gestione alla societ\u00e0 Luigi Ferraris s.r.l., paritariamente posseduta dai due club calcistici cittadini che ne usufruiscono.\nL'impianto fu sottoposto a diverse ristrutturazioni, la pi\u00f9 importante delle quali tra il 1987 e il 1989, quando fu adeguato per ospitare incontri del campionato mondiale di calcio 1990 del quale l'Italia fu Paese organizzatore; in tale occasione divenne uno stadio completamente coperto e, per permettere l'uso della struttura in maniera continuativa, non esistendo in citt\u00e0 altri impianti idonei a sostenere l'affluenza, singole sezioni della stessa furono demolite e ricostruite a turno onde avere sempre settori agibili.\nA livello internazionale ha ospitato numerosi incontri della nazionale italiana di calcio e talora anche di quella di rugby, nonch\u00e9 alcuni concerti musicali.\nStoria.\nL'inizio dell'edificazione dello stadio \u00e8 incerta, ma generalmente viene scelto come giorno simbolico il 10 luglio 1910.\nIn tale data il presidente del Edoardo Pasteur accett\u00f2 la proposta del marchese Musso Piantelli, socio della giovane compagine anglo-italiana, di costruire un campo da calcio all'interno del galoppatoio situato nel terreno di sua propriet\u00e0 nel complesso della Villa Centurione Musso Piantelli, residenza cinquecentesca tuttora esistente a ridosso dell'ingresso dei distinti.\nIl 22 gennaio 1911, in occasione della partita tra Genoa e , lo stadio fu ufficialmente inaugurato con il nome di Campo del Genoa di Via del Piano.\nIl nuovo terreno di gioco sorgeva perpendicolare al vicino torrente Bisagno ed era adiacente parallelamente alla pi\u00f9 antica Cajenna, il campo sportivo dell' che dal 1902 disputava i suoi incontri sull'infuocato campo di Marassi.\nI due campi da gioco erano separati da uno steccato per il quale il Genoa riceveva dai cugini dell'Andrea Doria 1.000 lire di indennizzo pi\u00f9 200 lire annuali per la manutenzione.\nAlla fine del 1926 la Cajenna fu dichiarata inagibile dai gerarchi genovesi, che con questo atto volevano costringere la societ\u00e0 doriana a non opporsi a future scelte di fusioni, come fatto in precedenza per una ventilata fusione con il Genoa, ostacolando cos\u00ec le politiche di regime che puntavano a ridurre a due le squadre delle grandi citt\u00e0. Il quindi, sfrutt\u00f2 l'occasione e, dopo una riunione alla presenza dei rappresentanti dell'Andrea Doria e dei gerarchi, pag\u00f2 l'Andrea Doria con un indennizzo di 20.000 lire (comprensive, per\u00f2, del trasferimento del portiere Manlio Bacigalupo) ed entr\u00f2 in possesso del terreno. Sul campo utilizzato fino ad allora dalla formazione bianco-blu, si decise di costruire una nuova tribuna situata a nord del campo, quella che negli anni sarebbe diventata curiosamente la sede del tifo pi\u00f9 caldo della tifoseria genoana.\nI lavori per ingrandire lo stadio di via del Piano furono terminati soltanto sul finire del 1932. Il 1\u00ba gennaio 1933 venne inaugurato il nuovo stadio e con l'occasione venne intitolato a Luigi Ferraris, capitano della squadra del , caduto durante la prima guerra mondiale. Durante la cerimonia di intitolazione dello stadio fu sotterrata, in prossimit\u00e0 della porta di gioco situata sotto la Gradinata Nord, la sua medaglia d'argento al valor militare.\nIl Luigi Ferraris con i nuovi lavori divenne uno degli stadi pi\u00f9 moderni dell'epoca, passando dalla capienza iniziale di a una nuova di spettatori.\nA tal motivo fu scelto per ospitare il 27 maggio 1934 la partita dei mondiali tra e terminata 3 a 1.\nPer il Ferraris il record di spettatori in una partita di campionato appartiene al derby - 1-1 del 28 novembre 1982, undicesima giornata della Serie A 1982-83, quando si registrarono presenze \u2014 delle quali in quota abbonati \u2014 per un incasso di lire dell'epoca.\nIl record assoluto di affluenza fu registrato altres\u00ec il 27 febbraio 1949 in occasione dell'amichevole - 4-1, quando a gremire gli spalti dello stadio giunsero pi\u00f9 di spettatori per un incasso totale di circa 33 milioni di lire dell'epoca.\nDopo la morte del portiere del Genoa Giovanni De Pr\u00e0 nel 1979, su sua espressa volont\u00e0 il comune di Genova interr\u00f2 di fianco al palo sotto la gradinata dei tifosi genoani una medaglia d'oro che il \"Guerin Sportivo\" aveva fatto coniare per il giocatore a ricordo della prestazione \u00aberoica\u00bb nella partita disputata dalla nazionale italiana contro la Spagna.\n\u00c8 tuttavia sconosciuta la sorte di tale medaglia dopo la completa sostituzione del terreno di gioco nel 1989 per via dei lavori di rifacimento dell'impianto in occasione dei mondiali di calcio del 1990.\nIn occasione di tale evento lo stadio fu, settore dopo settore, demolito e ricostruito su progetto dell'architetto Vittorio Gregotti, il quale incontr\u00f2 polemiche soprattutto per questioni legate alla visibilit\u00e0 , dal momento che i tifosi lamentavano che da alcuni angoli fosse difficile osservare il campo.\nPer permettere alle due compagini cittadine di poter continuare a disputare a Marassi gli incontri interni, i lavori furono eseguiti per singoli settori e durarono 26 mesi (da luglio 1987 al settembre 1989).\nDel vecchio stadio rimase soltanto l'ingresso della tribuna. Per il resto il nuovo Ferraris si presentava come un moderno stadio all'inglese, con gli spalti a ridosso del campo che potevano ospitare poco pi\u00f9 di 40 000 spettatori. Lo stadio fu dotato di due maxi-schermi; i settori ospiti vennero costruiti nei Parterre, le parti inferiori delle Gradinate che non erano coperti dalla tettoia e di fronte alla Tribuna venne costruito un gazebo adibito a sala stampa per i Mondiali di Italia '90.\nIn seguito il Ferraris sub\u00ec piccole modifiche che lo portarono a essere com'\u00e8 oggi. Il gazebo, costoso da mantenere e praticamente inutilizzato, fu eliminato; i tifosi ospiti vennero spostati nelle \"gabbie\" poste ai due lati estremi della tribuna, adiacenti alle due gradinate (gabbia lato nord nelle partite casalinghe della , gabbia lato sud nella partite casalinghe del ); la capienza, in seguito all'inserimento di nuovi seggiolini per l'adeguamento ai parametri UEFA imposta per rendere possibile la partecipazione della Sampdoria alla Coppa UEFA nella stagione 2005-06 fu ridotta a poco pi\u00f9 di 38 000 unit\u00e0; capienza che si ridusse ulteriormente per l'installazione di nuovi seggiolini e per l'eliminazione delle prime file per essere in regola con le norme di visibilit\u00e0 e sicurezza obbligatorie per la partecipazione della Sampdoria alla UEFA Champions League del 2010\u201311, scongiurando l'ipotesi di dover giocare le proprie partite fuori da Genova.\nNel 2001 si ebbe l'installazione di grate d'acciaio e tornelli nel perimetro esterno dello stadio, per permettere il regolare svolgimento delle gare nel rispetto delle nuove linee guida di sicurezza imposte dalle leggi (decreto Amato) vigenti in Italia.\nI nuclei caldi delle due tifoserie di Genova risiedono storicamente nelle due gradinate: la \"Nord\" per i tifosi rossobl\u00f9 e la \"Sud\" per i tifosi blucerchiati.\nIl 28 aprile 2004 Roberto Baggio ha giocato nello stadio l'ultima partita con la nazionale contro la Spagna che si \u00e8 conclusa 1-1 con i gol di Christian Vieri e di Fernando Torres.\nIl 28 maggio 2011 \u00e8 stata celebrata una festa per i cento anni dello stadio organizzato dal club genoano \"Figgi do Zena\" e per festeggiare il centenario si \u00e8 giocata la partita tra nazionale stilisti e ex giocatori genoani.\nIl 29 febbraio 2012 al Ferraris viene disputata una amichevole contro gli Stati Uniti in vista degli Europei di calcio di Polonia e Ucraina finita 0-1 a favore degli statunitensi grazie a un goal di Dempsey che porta quindi per la prima volta la formazione statunitense a battere l'Italia.\nEpisodi di cronaca.\nIl 29 gennaio 1995, prima della partita di campionato - della stagione 1994-1995, un tifoso genoano (Vincenzo Spagnolo) viene accoltellato e quindi ucciso da un tifoso milanista (Simone Barbaglia) all'esterno dello stadio proprio vicino alla culla del tifo caldo genoano, la Gradinata Nord. Quel giorno ci furono gravissimi scontri che durarono anche nella notte, durante la quale le forze dell'ordine faticarono a impedire il contatto tra i tifosi rossobl\u00f9 e quelli rossoneri, che restarono fino a tarda notte chiusi nello stadio per motivi di sicurezza. In memoria di Vincenzo Spagnolo \u00e8 stato costruito un piccolo monumento simbolico davanti all'entrata delle Tribune vicino alla Gradinata Nord. Nell'agosto 2007, a seguito del ritorno in A del \"Grifone\", la trasferta fu vietata ai milanesi per timore di nuovi incidenti.\nIl 12 ottobre 1999, all'inizio del secondo tempo tra e Bologna (gara valida per la Coppa Italia), il portiere rossobl\u00f9 Gianluca Pagliuca venne sommerso da fitti lanci di arance, bottigliette e oggetti di vario tipo da parte dei tifosi blucerchiati della Gradinata Sud. La partita venne sospesa per circa un quarto d'ora per poi riprendere, ma il lancio di oggetti riprese, questa volta con rubinetti divelti dai bagni dello stadio. Il giudice sportivo decret\u00f2 lo 0-2 a tavolino per il Bologna e la dovette scontare sei giornate di squalifica del campo di Marassi.\nIl 12 ottobre 2010, durante la partita di qualificazione agli europei 2012 tra e , \u00e8 stato teatro di una serie di scontri causati dentro e fuori dallo stadio dai tifosi ultranazionalisti serbi. La partita \u00e8 cominciata con 35 minuti di ritardo a causa del lancio di una serie di fumogeni; dopo il calcio d'inizio sono stati lanciati altri razzi, uno dei quali ha sfiorato il portiere italiano Emiliano Viviano e un altro il terzino Gianluca Zambrotta, quindi l'arbitro scozzese Craig Thomson ha decretato la sospensione definitiva della partita dopo soli 6 minuti di gioco, e fu poi decretato il 3-0 a tavolino per l'Italia. Gli scontri con gli ultras serbi sono costati 18 feriti, 35 denunciati e 138 persone identificate con l'arresto del capo ultr\u00e0, Ivan Bogdanov di 29 anni. Bogdanov, che era gi\u00e0 colpevole di altri disordini di questo tipo, \u00e8 stato condannato a 3 anni e 3 mesi di reclusione.\nIl 22 aprile 2012, durante la partita di campionato -, la partita fu sospesa all'ottavo minuto del secondo tempo sul punteggio di 0 a 4 per i toscani, a causa di un centinaio di ultras genoani che dalla Gradinata Nord fecero irruzione e si spostarono nei Distinti. Gli ultras continuarono a inveire contro i giocatori della propria squadra e ci furono momenti di grande tensione quando una decina di tifosi scavalcarono le vetrate per prendere posizione sopra il tunnel di ingresso delle squadre. A questo punto i tifosi, infuriati per l'ennesima prestazione scadente in campo, iniziarono a insultare e minacciare i giocatori del , i quali, furono costretti a levarsi la maglietta e i pantaloncini e a deporli a bordo campo, perch\u00e9 ritenuti \"non degni\" di indossarli. Tutti i giocatori si adeguarono tranne uno, il centrocampista Giuseppe Sculli (in stretti rapporti con la frangia estrema del tifo rossobl\u00f9), che dopo aver trattato con gli ultra rossobl\u00f9, riusc\u00ec a trovare un accordo per far rimettere le magliette e per far continuare la partita. La gara (che termin\u00f2 1-4), fu sospesa per circa 40 minuti e il fu costretto a giocare le restanti ultime due partite casalinghe della stagione a porte chiuse.\nCaratteristiche.\nIl terreno misura 105 metri di lunghezza per 68 metri di larghezza. Lo stadio, uno dei pi\u00f9 antichi e considerato uno dei maggiormente suggestivi e adatti al gioco del calcio, dispone di attrezzature all'avanguardia, sale stampa, spogliatoi, servizi per il pubblico, tabelloni luminosi e impianto d'illuminazione artificiale. La classificazione internazionale \u00e8 UEFA 3, pertanto \u00e8 adatto a competizioni nazionali e internazionali come UEFA Champions League e UEFA Europa League, delle quali non pu\u00f2 per\u00f2 ospitare le finali, che devono obbligatoriamente svolgersi in impianti di categoria UEFA 4 (che in Italia sono in tutto quattro, cio\u00e8 il Meazza di Milano, i torinesi Olimpico e Allianz Stadium e l'Olimpico di Roma).\nLe \u201ctolleranze\u201d derogate del Ferraris sono: i servizi igienici, che sono la met\u00e0 di quelli richiesti e alcuni sono alla turca (non indicati dall'UEFA); mancano spazi sufficienti all\u2019esterno per parcheggi; non \u00e8 rispettata la distanza fra le panchine e il rettangolo di gioco, che deve essere di 5 metri.\n\u00c8 situato a circa:\nSettori e capienza standard.\nLa capienza dello stadio \u00e8 cos\u00ec distribuita secondo la configurazione standard:\nProgetti di ammodernamento e di privatizzazione.\nCon l'inizio della presidenza Garrone, la Sampdoria inizi\u00f2 a maturare l'idea della costruzione di un nuovo stadio, considerando le criticit\u00e0 dell'antico impianto di Marassi insormontabili per trasformarlo in un moderno impianto in grado di essere autosufficiente sotto il profilo economico e rispettoso di tutte le normative di sicurezza che il Ferraris, a causa della forte urbanizzazione della zona di Marassi, non poteva superare, se non tramite una deroga firmata settimanalmente dal Sindaco di Genova in carica. Si apr\u00ec cos\u00ec un dibattito nel capoluogo ligure sulla necessit\u00e0 di una nuova struttura e sulla possibile localizzazione di essa. Si arriv\u00f2 quindi, nel 2007 alla presentazione del progetto finale di un nuovo stadio nell'area della marina di Sestri Ponente.\nLa possibilit\u00e0 di abbandonare il Ferraris cre\u00f2 molte voci contrarie all'interno delle due tifoserie cittadine: i Genoani consideravano il Ferraris come casa loro in quanto erede del campo del 1911; i Sampdoriani, vedevano lo stadio a Marassi come un segno di continuit\u00e0 con i nonni dell'Andrea Doria ma, soprattutto, nel nuovo Ferraris videro la vittoria dello Scudetto del 1991 e l'epopea della Sampd'oro di Paolo Mantovani, anche se, a differenza dei cugini rossobl\u00f9 erano pronti a discuterne in caso di reali vantaggi a livello sportivo.\nIl comune di Genova colse cos\u00ec l'occasione per mettere in vendita lo stadio Luigi Ferraris di Marassi tramite un bando pubblico internazionale. La speranza del Comune era quella di raggiungere la cifra di 36 milioni di euro. La Sampdoria, nel pieno di un difficilissimo iter burocratico che l'avrebbe dovuta portare all'inizio della costruzione di un nuovo impianto, si fece subito da parte come era nelle aspettative del Comune; sorprese invece la scelta del Genoa di non presentare alcuna offerta, dato che considerava la cifra troppo alta per un impianto dagli elevati costi gestionali. Lo stadio rimase cos\u00ec di propriet\u00e0 comunale.\nCon la possibile candidatura dell'Italia come paese ospitante degli Europei 2012, il progett\u00f2 del nuovo stadio di Sestri caldeggiato dalla dirigenza doriana torn\u00f2 prepotentemente in auge. Inizialmente sia la giunta comunale, sia il Presidente dell'altra compagine cittadina, Enrico Preziosi, apparvero scettici ma per non rischiare di essere esclusa dalle citt\u00e0 candidate, il sindaco, con l'appoggio del presidente del Genoa decise di sostenere l'idea del presidente blucerchiato Riccardo Garrone. Dello stesso avviso, per\u00f2, non era l'ENAC che si rifiut\u00f2 di cedere quell'area considerata dall'ente importante per un futuro sviluppo dell'Aeroporto di Genova.\nIl no dell'ENAC apr\u00ec nuovi scenari. Il sindaco propose l'area dell'ex-Colisa in zona Campi; il presidente della Sampdoria Garrone considerava irrinunciabile per una buona riuscita del suo progetto l'area di Sestri; il presidente del Genoa, invece, sotto le pressioni della tifoseria si defil\u00f2 col tramontare dell'ipotesi dello stadio progettato da Garrone.\nIl 16 ottobre 2009 arriv\u00f2 il diktat della Federazione: in caso di mancata presentazione di un progetto valido per un nuovo impianto, nessuna candidatura per Genova. La FIGC considerava incompatibile lo Stadio Ferraris con i parametri UEFA necessari a una citt\u00e0 candidata. L'obiettivo dei dirigenti federali era quello di dare un impulso forte allo stallo creatosi sulla questione stadio a Genova, nella speranza di convincere il Sindaco Marta Vincenzi ad aprirsi anche alla possibilit\u00e0 di due impianti, uno privato di propriet\u00e0 della Sampdoria che sarebbe stato candidato e uno momentaneamente comunale.\nIl 12 novembre 2009, nonostante la FIGC avesse gi\u00e0 scartato l'ipotesi di ristrutturazione dell'impianto per insormontabili limiti di sicurezza, la Fondazione Genoa 1893 present\u00f2 un proprio progetto, che, a detta dei promotori dell'iniziativa, avrebbe reso lo stadio Luigi Ferraris conforme alle normative UEFA.\nIl progetto fu sottoposto a entrambe le societ\u00e0 sportive genovesi e prevedeva 26 000\u00a0m\u00b2 di spazi esterni con una nuova e scenografica piastra sopraelevata, 39 000\u00a0m\u00b2 di parcheggi complessivi, 4 nuove torri, 28 nuovi skybox e la creazione di un parco urbano di 18 000\u00a0m\u00b2, con conseguente riqualificazione urbanistica del quartiere di Marassi.\nVenne garantito il rispetto della \"capienza per incontri internazionali\" di 33 000 posti e il costo stimato del progetto si attestava su una cifra inferiore a 50 milioni di euro.\nLa FIGC non prese in considerazione il progetto, non trovandolo adeguato ai parametri chiesti per partecipare a una competizione europea, e nel dicembre 2009 la citt\u00e0 di Genova, in grave ritardo sulla progettazione di un impianto a norma, ritir\u00f2 ufficialmente la propria candidatura.\nLa questione stadio fu cos\u00ec accantonata per qualche tempo, per poi tornare d'attualit\u00e0 all'improvviso nell'estate del 2011. La Sampdoria, sotto la nuova gestione di Edoardo Garrone, figlio di Riccardo, accantonata l'ipotesi del nuovo stadio dopo le gravi difficolt\u00e0 burocratiche incontrate, arriva a un accordo con il Genoa per farsi carico insieme della gestione dello stadio, affidando la parte commerciale a un'azienda specializzata del settore, l'Impresa Tre Colli. Quando sembrava essere arrivati finalmente alla firma dell'accordo con il Comune, il cambio di idea dei dirigenti del Genoa vanific\u00f2 la trattativa, facendo tramontare per l'ennesima volta la privatizzazione del Luigi Ferraris.\nDal 1\u00ba dicembre 2012 lo stadio \u00e8 gestito dal Consorzio di Societ\u00e0 private Stad\"ium\" formato da Best Union, Unifica, Costa Edutainment e Stadia; l'affido, avvenuto con procedura a evidenza pubblica, \u00e8 stato curato dalla partecipata del Comune di Genova \"Sportingenova\" S.p.A. in liquidazione, proprietaria dello Stadio Luigi Ferraris.\nNell'estate del 2015 viene rifatto per intero il manto erboso, naturale ma rinforzato da una base sintetica, con un costo complessivo di quasi 1,2 milioni di euro equamente diviso tra Genoa e Samp che succedono a Consorzio Stadium nella gestione dell'impianto con la costituzione di una societ\u00e0 congiunta. L'impianto di drenaggio anti-pioggia \u00e8 creato dalla Mapei con la tecnologia Mapesoil gi\u00e0 adottata nel Mapei Stadium di Reggio Emilia.\nNel luglio del 2018 l'Agenzia del Territorio ha comunicato che l'impianto di Marassi vale, secondo l'esito peritale, 18 milioni di euro. Una netta distanza rispetto ai 7 milioni di valutazione congiunta indicati da Genoa e Sampdoria nel gennaio dello stesso anno.\nIncontri.\nCalcio.\nCoppa Italia/ Supercoppa Italiana.\nOltre agli incontri casalinghi di Genoa e Sampdoria, lo stadio, a livello di sfide fra club, ha ospitato le finali in gara unica della Coppa Italia 1935-1936, vinta dal Torino sull' Alessandria e della Supercoppa italiana 1991, vinta dalla Sampdoria sulla Roma.\nMondiali di calcio.\nLo stadio ha ospitato due edizioni dei campionati mondiali di calcio disputati in Italia, i mondiali 1934 e i mondiali 1990:\nRugby.\nIn particolare \u00e8 stato per un certo periodo di tempo uno degli stadi preferiti per le partite internazionali della nazionale italiana di rugby, viste le peculiari caratteristiche \"all'inglese\" dell'impianto, tipiche dei campi da rugby ma successivamente la Federazione Italiana Rugby assunse la gestione ufficiale dello Stadio Flaminio di Roma con cui il Luigi Ferraris era fino all'ultimo in ballottaggio.\nEcco i principali incontri di rugby disputati:\nConcerti.\nL'11 giugno 1980 si \u00e8 esibito Lou Reed. Il 29 giugno sempre del 1980 Edoardo Bennato. L'11 giugno 1999 al Luigi Ferraris si \u00e8 esibito Bruce Springsteen, nell'ultima tappa italiana del \"Reunion Tour\". L'8 luglio 2000 si esibisce al Ferraris Luciano Ligabue, tappa del tour \"1990-2000: 10 anni sulla mia strada\". Il 20 giugno 2004 lo stadio ha ospitato una tappa del \"Buoni o Cattivi Tour\" di Vasco Rossi, il quale si era gi\u00e0 esibito al Ferraris nel 1996 e nel 1999.\nNel luglio del 1986 si \u00e8 esibito un altro grande cantautore italiano, Claudio Baglioni, il quale aveva gi\u00e0 tenuto due concerti nell'estate del 1982 e del 1985, rispettivamente per il tour Al\u00e9-o\u00f3 e La vita \u00e8 adesso.\nIl 4 settembre 2003 e il 9 settembre 2007 si sono tenuti due concerti benefici dei Buio Pesto. Al Luigi Ferraris inoltre hanno tenuto concerti Miguel Bos\u00e9, Lucio Dalla con Francesco De Gregori, Frank Zappa, Joe Cocker, Pino Daniele e Fabrizio De Andr\u00e9.\nIl 29 ottobre 2014 il cantante inglese di origine italiana (e di fede genoana) Jack Savoretti ha cantato e registrato il video del singolo \"Home\" dell'album in uscita nel 2015 \"Written In Scars\" prima della partita -.\nAltri eventi.\nNel 2011 al Luigi Ferraris si \u00e8 svolta una puntata in esterna del programma MasterChef Italia dove 12 aspiranti cuochi partecipanti al programma hanno cucinato per 40 bambini delle scuole calcio di Sampdoria e . ."}
{"id": "1443789", "revid": "484362", "url": "https://it.wikipedia.org/wiki?curid=1443789", "title": "Processo di beatificazione", "text": ""}
{"id": "1443794", "revid": "1702319", "url": "https://it.wikipedia.org/wiki?curid=1443794", "title": "Chiesa della Beata Vergine Assunta", "text": "Vedi anche ."}
{"id": "1443799", "revid": "1543377", "url": "https://it.wikipedia.org/wiki?curid=1443799", "title": "Peter MacKay", "text": "\u00c8 stato deputato nel Parlamento canadese e Ministro degli Affari Esteri nel governo di Stephen Harper.\nInizi.\n\u00c8 nato a New Glasgow per\u00f2 \u00e8 cresciuto in Wolfville, altra citt\u00e0 della Nuova Scozia. Suo padre, Elmer MacKay, era un deputato e imprenditore. Sua madre, Macha MacKay, era una psicologa e pacifista.\nHa studiato diritto nella Universit\u00e0 di Acadia poi nella Universit\u00e0 di Dalhousie.\nCarriera giuridica.\nNel 1991, \u00e8 stata accettata la sua avvocatura in Nuova Scozia. Dopo, ha lavorato come avvocato per l'azienda Thyssen Henschel a Halifax e anche a D\u00fcsseldorf e Kassel, nella Germania.\nNel 1993, \u00e8 stato nominato Crown Attorney (Pubblico ministero) nella regione centrale di Nova Scotia. Ha lavorato a tutti i livelli, inclusa la Corte Suprema del Canada.\nCarriera politica.\nFu eletto per la prima volta deputato del distretto federale di Pictou\u2014Antigonish\u2014Guysborough nella Camera dei Comuni in 1997. Fu rieletto nel 2000 e 2006.\nNel 2003 fu eletto capo del Partito Conservatore Progressista. Poi, si \u00e8 unito a Stephen Harper, allora capo del partito conservatore Alleanza Canadese, per formare il Partito Conservatore. Dopo la vittoria di Harper nell'elezione del 2006, fu nominato Ministro di Affari Esteri del Canada."}
{"id": "1443806", "revid": "3732", "url": "https://it.wikipedia.org/wiki?curid=1443806", "title": "Borgo Rivola", "text": "Borgo Rivola (\"R\u00ecvla\" in romagnolo) \u00e8 una frazione del comune di Riolo Terme in provincia di Ravenna con una popolazione di circa 500 abitanti. \u00c8 bagnata dal torrente Senio, affluente di destra del fiume Reno. \nNel sottosuolo del territorio \u00e8 presente la \"vena del gesso\", un giacimento per l'estrazione a cielo aperto dell'omonimo minerale, utilizzato soprattutto per la produzione di pannelli in cartongesso.\nSagre e manifestazioni.\nL'associazione proloco di Borgo Rivola organizza varie sagre nel corso dell'anno."}
{"id": "1443807", "revid": "1272592", "url": "https://it.wikipedia.org/wiki?curid=1443807", "title": "Vladimir Nail'evi\u010d Malachov", "text": "Nel 1993 vinse a Bratislava il Campionato del mondo giovanile U14.\nNel 2003 si \u00e8 classificato secondo nel Campionato europeo individuale di scacchi di Istanbul, dietro a Zurab Azmaiparashvili.\nNel 2005 Malachov si classific\u00f2 11\u00ba nella Coppa del mondo del 2005, permettendogli di qualificarsi alla Coppa del Mondo 2007, che si \u00e8 giocata in maggio-giugno. \u00c8 stato per\u00f2 eliminato al primo turno da Aleksandr Gri\u0161\u010duk.\nHa frequentato l'Universit\u00e0 di Pisa e nel 2004 ha svolto una simultanea in citt\u00e0 organizzata dall'ASU Capablanca.\nNella Coppa del Mondo di scacchi 2009 (128 concorrenti) \u00e8 arrivato alla semifinale, ma \u00e8 stato battuto da Ruslan Ponomar\u0451v. Ha intascato comunque un premio di 50.000 USD.\nIn dicembre 2009 ha vinto a Varsavia, con 11,5 /13, il \"9th Amplico Life International Tournament\", valido come campionato europeo rapid, battendo nel turno finale Aleksej \u0160irov.\nHa raggiunto il massimo punteggio Elo FIDE in luglio 2010, con 2732.\nMalachov \u00e8 un fisico nucleare di professione."}
{"id": "1443808", "revid": "6923", "url": "https://it.wikipedia.org/wiki?curid=1443808", "title": "Riserva naturale orientata geologica di Contrada Scaleri", "text": "La riserva naturale orientata geologica di Contrada Scaleri \u00e8 un'area naturale protetta situata nel comune di Santa Caterina Villarmosa, in provincia di Caltanissetta ed \u00e8 stata istituita dalla Regione siciliana nel 1997.\nTerritorio.\nL'area della riserva \u00e8 situata a circa 2 km ad est di Santa Caterina Villarmosa e ad una ventina di chilometri a nord di Caltanissetta. Ha una estensione complessiva di 11,876 ettari di cui 3,313 di riserva e la restante parte di preriserva, con divieto assoluto di edificazione. L'interesse scientifico di quest'area \u00e8 legato all'esistenza di microforme carsiche, dette Karren, nelle rocce evaporitiche e la loro variabilit\u00e0 litologica contribuisce alla diversificazione delle forme, inoltre la semiaridit\u00e0 del clima favorisce la conservazione delle morfologie. Le forme individuate nel corso dei rilievi sono state raggruppate secondo i criteri nelle quali si originano e nel particolare si definiscono libere quelle che vengono a determinarsi su rocce nude, semilibere quelle che si formano al di sotto di coperture parziali di suolo e coperte quelle che si originano sotto coperte di suolo. Le forme libere sono le pi\u00f9 comuni e risultano costituite da incisioni che variano tra i 2 e 15\u00a0mm, e possono essere a sezione semicircolari, ad andamento rettilineo, parallele e a crestine aguzze. Le forme semilibere sono formate da cavit\u00e0 dal fondo orizzontale ed a contorno circolare o subcircolare. Queste forme vengono interpretate come originatesi al contatto roccia \u2013 suolo per la carbonatazione dei solfati in presenza di CO2. \u00c8 stato osservato un limitato numero di vaschette con una larghezza media di 120\u00a0mm e una profondit\u00e0 di 50mm. Le forme coperte sono dei solchi arrotondati, sono simili ai solchi originatesi in condizioni libere e da essi si distinguono per la loro caratterizzazione del fondo a doccia e dai microversanti concavi nella parte bassa e convessi nella parte alta, essi presentano una profondit\u00e0 di 70mm e larghezza di 150mm."}
{"id": "1443811", "revid": "400694", "url": "https://it.wikipedia.org/wiki?curid=1443811", "title": "Rapporto d'aspetto (immagine)", "text": ""}
{"id": "1443812", "revid": "984922", "url": "https://it.wikipedia.org/wiki?curid=1443812", "title": "Tad Hilgenbrink", "text": "Biografia.\nNativo dell'Illinois e cresciuto in campagna, Tad raffina il suo talento creativo, studiando Shakespeare a Londra e recitando vari ruoli. Dopo aver calcato le scene a Londra e a New York, Tad tenta la sorte a Los Angeles, dandosi due settimane di tempo per riuscirci. Il successo arriva con la parte di \"Matt Stifler\" ovvero il fratello minore di \"Steve Stifler\" in \"."}
{"id": "1443814", "revid": "156618", "url": "https://it.wikipedia.org/wiki?curid=1443814", "title": "John di Fordun", "text": ""}
{"id": "1443815", "revid": "196390", "url": "https://it.wikipedia.org/wiki?curid=1443815", "title": "Alone in the Dark 5", "text": ""}
{"id": "1443817", "revid": "75435", "url": "https://it.wikipedia.org/wiki?curid=1443817", "title": "Servi di Dio", "text": ""}
{"id": "1443819", "revid": "33689", "url": "https://it.wikipedia.org/wiki?curid=1443819", "title": "Kai (Heavenly Sword)", "text": ""}
{"id": "1443828", "revid": "1652635", "url": "https://it.wikipedia.org/wiki?curid=1443828", "title": "Pina Carmirelli", "text": "Biografia.\nInizi\u00f2 molto giovane lo studio della musica e l'attivit\u00e0 concertistica. Allieva di Michelangelo Abbado, si diplom\u00f2 al Conservatorio \"Giuseppe Verdi\" di Milano in violino (1930) e composizione (1935). Fu insignita del \"Premio Stradivari\" nel 1937 e del Premio Paganini nel 1940. Spos\u00f2 il violoncellista Arturo Bonucci. I suoi due nipoti acquisiti, il violoncellista Arturo Bonucci (jr.) (1954-2002) e il violinista e direttore Rodolfo Bonucci (1963), hanno seguito con successo la tradizione musicale familiare. Ha suonato per molti anni lo Stradivari \"Toscano\" (di propriet\u00e0 dell'Accademia Nazionale di Santa Cecilia) e, nell'ultima parte della sua carriera, lo Stradivari \"ex-Busch\" (di propriet\u00e0 della famiglia Serkin).\nAttivit\u00e0.\nHa svolto una brillante carriera concertistica, sia come solista, sia in formazioni da camera, delle quali \u00e8 stata anche cofondatrice:\nTitolare della cattedra di perfezionamento all'Accademia di Santa Cecilia dal 1941. Della sua attivit\u00e0 come concertista sono ricordati i recital con Rudolf Serkin (con cui collabor\u00f2 per anni anche al Festival di Marlboro), Murray Peraya e Sergio Lorenzi e le sue interpretazioni sotto la direzione di Carlo Maria Giulini e Georg Solti. Primo violino dei \"Musici\". Come musicologa, ha curato l'edizione critica di Boccherini."}
{"id": "1443835", "revid": "21880", "url": "https://it.wikipedia.org/wiki?curid=1443835", "title": "Fiordaliso del Capo di Leuca", "text": ""}
{"id": "1443837", "revid": "1201880", "url": "https://it.wikipedia.org/wiki?curid=1443837", "title": "Eddie Kaye Thomas", "text": "Ha raggiunto notoriet\u00e0 internazionale principalmente per l'interpretazione di Paul Finch nella serie cinematografica \"American Pie\", e per il ruolo di Toby Curtis nella serie televisiva \"Scorpion\", andata in onda dal 2014 al 2018. \nImpegnato prevalentemente in produzione di genere commedia, \u00e8 stato protagonista della sitcom \"Off Centre\" (2000-2002) nel ruolo dell'insicuro Mike Platt e successivamente, nei panni del vicepreside Jeff Woodcock nella sitcom \"Til Death - Per tutta la vita\", per due stagioni (2006-2008). \u00c8 conosciuto anche per l'interpretazione di Andy Rosenberg nella trilogia \"Harold &amp; Kumar\". Dal 2005 al 2021 (93 episodi) \u00e8 stata la voce originale di Barry Robinson, nella serie animata \"American Dad!\".\nBiografia.\nEddie Kaye Thomas nasce il 31 ottobre 1980 a New York, nel borgo di Staten Island. Inizia a recitare gi\u00e0 alla tenera et\u00e0 di 7 anni e si unisce alla Brooklyn Shakespeare Company, prendendo parte all'opera intitolata \"Riccardo III\" all'et\u00e0 di 10 anni. Nel 1992 debutta al Vivian Beaumont Theater nello spettacolo \"Broadway Four Baboons Adoring the Sun\", mentre nel 1997 recita nel ruolo di Peter van Daan nell'opera teatrale \"Il diario di Anna Frank\", affiancato da una giovane Natalie Portman (nel ruolo di Anna Frank) anch'egli debuttante.\nAll'et\u00e0 di 14 anni debutta sul piccolo schermo nella soap opera \"Una vita da vivere\" nei panni del giovane Dave, e nello stesso anno viene scelto per interpretare Matt Dorney, nell'episodio \"The Tale of the Curious Camera\" della terza stagione della serie televisiva per ragazzi, \"Hai paura del buio?\" (progenitore della celebre serie \"Piccoli brividi\"). Nel 1996 esordisce al cinema nel film \"Illtown\" diretto da Nick Gomez dove interpreta Young Falco, prendendo parte anche in un ruolo minore all'episodio \"Le antiche monete\" della serie \"Law &amp; Order - I due volti della giustizia\", mentre un anno dopo recita nel ruolo del giovane studente spagnolo Nat, nella commedia sentimentale \"Mr. Jealousy\". \nNel 1998 recita come figurante nel film \"Harvest\" e in un episodio del dramma adolescenziale \"Felicity\", ottenendo un ruolo nel quarto episodio della decima stagione di \"Law &amp; Order - I due volti della giustizia\". Sempre nel 1999 entra nel cast di \"Carrie 2 - La furia\", sequel diretto di \"Carrie - Lo sguardo di Satana\" del 1976 diretto da Brian De Palma, ma la sua consacrazione cinematografica avviene con il ruolo di Paul Finch, nella commedia adolescenziale \"American Pie\" diretta dai fratelli Paul e Chris Weitz; chiude l'anno entrando nel cast del dramma \"Black &amp; White\", nei panni di Marty King.\nNegli anni duemila interpreta Russell Wise nella sitcom adolescenziale \"Brutally Normal\", e viene ingaggiato per un ruolo minore nel ventiduesimo episodio della settima stagione di \"X-Files\", prendendo parte anche ai film \"Drop Back Ten\" e \"Una valigia a 4 zampe\". Nel 2001 interpreta Gary Cole nell'episodio \"Questo non accade\" dell'ottava stagione di \"X-Files\", calandosi nei panni di Freddy Brody nel film \"Freddy Got Fingered\" e ritornando nel ruolo di Paul Finch, in \"American Pie 2\" diretto da James B. Rogers. Dal 2001 al 2002 ricopre il ruolo di Mike Platt nella sitcom \"Off Centre\", ideata dai fratelli Weitz e da Danny Zuker.\nNel 2002 interpreta Adam nel film horror \"Taboo\" diretto da Max Makowski e si cala nei panni di Patrick O'Malley, nel dramma \"L'ultima estate - Ricordi di un'amicizia\". L'anno successivo interpreta Jonah Beech, un giocatore d'azzardo incallito nell'episodio \"Rewind\" della serie televisiva \"The Twilight Zone\", mentre ricopre un ruolo minore nel quarto episodio della prima stagione di \"Miss Match\" e si aggrega al cast di \"American Pie - Il matrimonio\", riprendendo il ruolo di Paul Finch; nello stesso anno prende parte al film \"Winter Break\".\nPremi e riconoscimenti.\nYoung Hollywood Awards"}
{"id": "1443844", "revid": "1543377", "url": "https://it.wikipedia.org/wiki?curid=1443844", "title": "Sarracenia psittacina", "text": "Sarracenia psittacina (Michx., 1803) \u00e8 una pianta carnivora appartenente alla famiglia delle Sarraceniaceae e originaria degli Stati Uniti.\nL'epiteto specifico \"psittacina\" deriva dal greco \"\u03a8\u03b9\u03c4\u03c4\u03b1\u03ba\u03cc\u03c2\" (\"psittakos\"), pappagallo, per la forma ricurva della parte superiore dell'ascidio, simile al becco di questo uccello.\nMorfologia.\nPresenta degli ascidi disposti a rosetta che generalmente, contrariamente a tutte le altre Sarraceniaceae , si accrescono orizzontalmente.\nLe prede, costituite in genere da piccoli invertebrati acquatici, penetrano all'interno della trappola mediante una piccola apertura posta vicino all'opercolo e non riescono a trovare facilmente l'uscita perch\u00e9 \"abbagliate\" dalla luce che penetra all'interno dell'ascidio. Una volta caduti nell'acqua presente all'interno della trappola, vengono digeriti dagli enzimi prodotti dalla pianta stessa.\nDistribuzione e habitat.\nVivono in ambienti acquitrinosi e paludosi molto poveri di nutrienti, quali azoto e fosforo, e particolarmente acidi. Nei periodi delle piogge possono vivere parzialmente o completamente sommerse."}
{"id": "1443846", "revid": "125666728", "url": "https://it.wikipedia.org/wiki?curid=1443846", "title": "Francesco Misiano", "text": "La giovent\u00f9.\nFrancesco Misiano nacque ad Ardore, un piccolo paese che sorge lungo la costa jonica in provincia di Reggio Calabria. Nei primi anni del Novecento si trasfer\u00ec a Napoli, per ragioni dovute al suo lavoro di impiegato delle Ferrovie dello Stato. Proprio a Napoli ader\u00ec nel 1907 al Partito Socialista Italiano, e tre anni pi\u00f9 tardi fu iniziato alla massoneria nella loggia \"Giovanni Bovio\". Abbandon\u00f2 comunque la libera muratoria nel 1914, all'indomani del congresso di Ancona del PSI, optando per l'appartenenza socialista.\nL'attivit\u00e0 politica.\nMisiano fu trasferito a Torino, dove divenne dirigente del sindacato dei ferrovieri. Nel capoluogo piemontese continu\u00f2 l\u2019opera intrapresa a Napoli, condividendo le lotte del proletariato contro l\u2019entrata in guerra dell\u2019Italia. Convinto anti-interventista e antimilitarista, fu arrestato per aver preso parte alla manifestazione contro la guerra del 17 maggio 1915. Scontati cinque mesi di carcere, nel marzo del 1916 fu richiamato alle armi ed assegnato a Cuneo.\nConvinto della necessit\u00e0 di continuare la propaganda antimilitarista nelle file stesse dell'esercito, fece richiesta per l'ammissione al corso ufficiali, per ottenere pi\u00f9 ampi margini di manovra. In considerazione delle sue ben note idee per\u00f2 la richiesta fu respinta. Anzi, il 13 maggio, senza alcun preavviso, alla sua compagnia fu ordinato di partire per il fronte l'indomani stesso. Quella notte, insieme ad altri soldati, Misiano si allontan\u00f2 dalla caserma per salutare la propria famiglia e, quando stava per tornare agli alloggiamenti, venne raggiunto dalla notizia che lui solo, di tutti i commilitoni che si erano assentati, era stato dichiarato disertore. \nPer evitare una sicura condanna, organizzata ad arte per colpire quello che era considerato un pericolosissimo elemento sovversivo, ripar\u00f2 a Zurigo, dove entr\u00f2 in contatto con tanti disertori italiani, tra i quali il suo amico Bruno Misefari l'\"Anarchico di Calabria\". A Zurigo divenne collaboratore del Partito Socialista Svizzero e nel luglio 1916 prese il posto di Angelica Balabanoff alla direzione de \"L\u2019Avvenire del lavoratore\", giornale fondato nel 1898, che, sotto la sua direzione, oltre ad avviare una campagna per l\u2019espulsione delle frange riformiste, evidenzi\u00f2 la netta contrariet\u00e0 al conflitto e la difesa della neutralit\u00e0, in linea con le risoluzioni assunte dalla conferenza di Zimmerwald del settembre 1915. Ebbe modo di conoscere Lenin, dal quale fu invitato a Mosca per occuparsi della propaganda in lingua italiana; tenne diverse conferenze a Ginevra sulla situazione seguita alla rivoluzione bolscevica; fu ideatore della Societ\u00e0 dei senza patria, presente in diverse citt\u00e0.\nIl 9 maggio 1918, in seguito al ritrovamento di alcune bombe nel fiume Limmat e nella sede del giornale, le autorit\u00e0 di polizia zurighesi, avanzarono il sospetto che fosse tra i promotori di un progetto insurrezionale e procedettero al suo fermo. Avuto inoltre sentore di un probabile arresto per lo sciopero generale del 9 novembre 1918 che aveva indotto le autorit\u00e0 a militarizzare la citt\u00e0, alla fine del mese decise di raggiungere Mosca, chiamato dalla Balabanoff per dirigere un giornale diretto ai volontari del corpo di spedizione italiano in Russia. Fermatosi a Monaco di Baviera e incontrati i dirigenti della Lega di Spartaco, Misiano fece propaganda presso i prigionieri italiani in attesa del rimpatrio. \nSi rec\u00f2 poi a Berlino, dove nel gennaio del 1919 fu coinvolto nei moti spartachisti. Assieme ad altri rivoluzionari italiani che si erano uniti agli spartachisti combatt\u00e9 resistendo per ben sei giorni nell'edificio del giornale \"Vorw\u00e4rts\" (l\u2019organo di stampa del Partito socialdemocratico tedesco, la cui sede berlinese fu occupata dagli spartachisti dal 6 all\u201911 gennaio 1919) all'attacco dei \"Freikorps\". Finite le munizioni, Misiano fu tra gli arrestati che non vennero passati per le armi e fu condannato a una pena di dieci mesi di reclusione. Rimesso in libert\u00e0 provvisoria grazie all\u2019interessamento del PSI, tramite Oddino Morgari e Gustavo Sacerdote, non pot\u00e9 rientrare a Zurigo a causa dell\u2019espulsione deliberata nel frattempo (4 novembre) dal consiglio federale \u00abper aver messo in pericolo la sicurezza della Svizzera\u00bb.\nNelle elezioni del novembre 1919, il Partito socialista lo candid\u00f2 a Napoli e Torino. Risultato eletto in entrambi i collegi, al rientro dalla Germania opt\u00f2 per la circoscrizione torinese. Oltre alla carica di parlamentare accett\u00f2 quella di segretario della Camera del lavoro di Napoli, alla cui guida sostenne il movimento contro il caroviveri e appoggi\u00f2 l\u2019occupazione delle fabbriche. Il suo maggiore impegno lo profuse tuttavia nella costruzione del Partito comunista. In questo periodo Misiano inizi\u00f2 a collaborare col giornale di Amadeo Bordiga \"Il Soviet\", dove pubblic\u00f2 una serie di articoli in cui, cercando di trovare una linea di mediazione fra il progetto socialista e le indicazioni della III Internazionale, auspicava in Italia un partito \u00abcollegato alle masse, tatticamente flessibile e insieme espressione fedele della classe operaia\u00bb.\nDal suo rientro in Italia fu oggetto di una campagna sistematica di persecuzioni e aggressioni a causa dei suoi trascorsi di disertore, per il cui reato, giudicato in contumacia, era stato ritenuto passibile di fucilazione, pena poi commutata all\u2019ergastolo e successivamente a 10 anni con la condizionale. La spirale persecutoria fu innescata nell\u2019agosto del 1920 quando Misiano raggiunse Fiume, dove prevedeva di effettuare una serie di comizi di propaganda per sollevare la classe operaia fiumana contro D'Annunzio. Come reazione, quest'ultimo emise un bando di proscrizione che equivaleva ad una sommaria condanna a morte da infliggersi \"a ferro freddo\" (cio\u00e8 a vista).\nNel gennaio 1921 partecip\u00f2 al XVII Congresso del PSI e alla successiva fondazione del Partito Comunista d'Italia, venendo incluso nel comitato centrale come rappresentante dei massimalisti di sinistra e diventandone anche deputato. Nella consultazione del maggio 1921, fu rieletto solo a Torino con 52.893 preferenze (il pi\u00f9 votato), in quanto a Napoli, pur riportando 3.570 preferenze, il Pcd'I non raggiunse il quorum necessario per un seggio. Proprio nel 1921, alla seduta inaugurale della XXVI legislatura del Regno d'Italia del 13 giugno, fu aggredito all'interno di Montecitorio da circa trenta deputati fascisti (guidati dal deputato Coda), percosso e costretto ad uscire dal Parlamento. \nAntonio Gramsci cos\u00ec comment\u00f2 l'episodio: \nIn seguito alle accuse dei deputati della destra, che tentavano di attribuire la sua diserzione a codardia, con la tacita approvazione del centro e di una parte degli stessi socialisti, Misiano rispose con fierezza direttamente nell'aula parlamentare, rivendicando le sue motivazioni ideali:\nIn effetti anche gli organi dello Stato si accanirono contro Misiano. Il 20 dicembre 1921 la Camera dei deputati vot\u00f2 a maggioranza per la revoca del suo mandato elettorale. La motivazione ufficiale si aggrapp\u00f2 ad una sottigliezza giuridica relativa al suo status di \u00abcondannato per reati politici compiuti in territorio germanico dopo la conclusione dell\u2019armistizio\u00bb, non giudicabili \u00aballa stregua di quella dei nostri ex-prigionieri di guerra\u00bb, e sul fatto che, una volta rientrato dalla Germania con passaporto tedesco vistato il 1\u00ba dicembre, Misiano si era presentato solo il 7 dicembre 1919 alle autorit\u00e0 del Regno per regolarizzare la sua posizione ed usufruire dell'amnist\u00eca per i disertori. \nRiconosciuto da un gruppo di fascisti all'interno del Politeama Margherita fu nuovamente accusato di essere un disertore e costretto ad allontanarsi. Per sottrarsi a ulteriori violenze, il 23 giugno and\u00f2 per qualche tempo in Unione Sovietica, da cui fece ritorno nell\u2019ottobre seguente. Per evitare altre rappresaglie predilesse allora localit\u00e0 ritenute pi\u00f9 sicure: Piombino, dove partecip\u00f2 a una serie di manifestazioni a favore della liberazione di Nicola Sacco e Bartolomeo Vanzetti, e Novi Ligure, dove commemor\u00f2 l\u2019anniversario della rivoluzione russa. Quando si rese conto che l\u2019accanimento verso la sua persona non cessava, il 15 dicembre 1921, non senza qualche difficolt\u00e0 burocratica, attravers\u00f2 la frontiera al Brennero e, fatto segno di un ultimo oltraggio a Innsbruck, prosegu\u00ec per l\u2019Unione Sovietica, dove fiss\u00f2 la sua residenza insieme con la moglie Maria, sposata nel 1911, e le due figlie, Carolina e Ornella.\nMisiano in URSS: l'attivit\u00e0 cinematografica e la disgrazia.\nNel 1924 il Soccorso Operaio Internazionale \"(S.O.I.\") affid\u00f2 a Misiano il compito di fondare a Mosca una casa di produzione cinematografica, che prese il nome di Me\u017erabpom, della quale divent\u00f2 presidente. Proprio con la Me\u017erabpom, Misiano inizi\u00f2 la sua carriera di produttore cinematografico. La sua casa realizz\u00f2, a partire dagli anni venti, 160 opere di finzione e 240 documentari. I titoli pi\u00f9 noti furono \"La Madre\", \"La fine di San Pietroburgo\" e \"Tempeste sull'Asia\" (titolo originale: \"Potomok \u010cingiz-Chana\") di Vsevolod Pudovkin, \"A\u0117lita\" di Jakov Aleksandrovi\u010d Protazanov, \"Il cammino verso la vita\" di Nikolaj \u0116kk.\nMisiano fu distributore in Germania de \"La corazzata Pot\u00ebmkin\" di \u0116jzen\u0161tejn, riuscendo addirittura ad invitare a Mosca Douglas Fairbanks e Mary Pickford nel 1926. Con Hitler al potere, nel 1933 accolse nella Mezrapbom registi, sceneggiatori e intellettuali in fuga dal nazismo. Tra i nomi pi\u00f9 noti ci furono Erwin Piscator, Hans Richter, Joris Ivens, B\u00e9la Bal\u00e1zs. Nel 1936, allorch\u00e9 l'Italia entr\u00f2 in guerra con l'Abissinia, si fece inviare nel Corno d'Africa in missione antifascista.\nDurante le prime avvisaglie del terrore staliniano, Misiano cadde in disgrazia e fu accusato di \"deviazioni politiche trotskiste\". Stroncato da una grave malattia, Misiano mor\u00ec il 16 agosto 1936 a soli 52 anni, sfuggendo cos\u00ec ad un probabile arresto da parte della GPU: il suo funerale fu tenuto in maniera sommessa e gli esponenti principali del comunismo italiano lo disertarono.\nLa figura di Misiano nella cultura.\nMario La Cava, nel suo romanzo \"I fatti di Casignana\", ambientato nel periodo 1919-1923, rievoca Misiano con queste parole: "}
{"id": "1443847", "revid": "599013", "url": "https://it.wikipedia.org/wiki?curid=1443847", "title": "Diploma universitario", "text": "Il diploma universitario \u00e8 stato un titolo di studio rilasciato dalle universit\u00e0 in Italia.\nStoria.\nIntrodotto dalla legge 13 novembre 1990, n. 341, venne poi soppresso dalla riforma Berlinguer, in particolare dal decreto del MiUR 3 novembre 1999, n. 509.\nCaratteristiche.\nIl percorso di studi era della durata triennale, ma nel caso in cui lo studente si fosse iscritto a un corso di diploma di laurea (laurea di secondo ciclo), il percorso poteva durare solamente due anni.\nIl curriculum era ritenuto pi\u00f9 professionalizzante che accademico; tuttavia tali titoli, insiemi ai diplomi rilasciati dalle \"Scuole dirette a fini speciali\", sono stati equiparati dalla riforma Gelmini alla laurea triennale, ma solo se conseguiti dopo la frequentazione di un corso di studi della durata di 3 anni."}
{"id": "1443849", "revid": "12272972", "url": "https://it.wikipedia.org/wiki?curid=1443849", "title": "Rito propiziatorio", "text": ""}
{"id": "1443855", "revid": "1372005", "url": "https://it.wikipedia.org/wiki?curid=1443855", "title": "Attentato a Hitler del 20 luglio 1944", "text": "Lattentato del 20 luglio 1944 (noto con il nome in codice di Operazione Valchiria) fu il tentativo organizzato da alcuni politici e militari tedeschi della Wehrmacht, e attuato dal colonnello Claus Schenk von Stauffenberg, di assassinare Adolf Hitler: esso ebbe luogo all'interno della \"Wolfsschanze\" (nota in italiano come \"Tana del Lupo\"), il quartier generale del F\u00fchrer, sito a Rastenburg, nell'allora Prussia Orientale.\nLo scopo dell'attentato era quello di eliminare Adolf Hitler e, attraverso un colpo di Stato, instaurare un nuovo regime che avesse il compito di negoziare una pace separata con gli Alleati, allo scopo di evitare la disfatta militare e l'invasione della Germania da ovest, continuando la guerra ad est contro l'Unione Sovietica. L'attentato fu pianificato sfruttando la possibilit\u00e0 che offriva il piano Valchiria (in tedesco: \"Walk\u00fcre\"), ossia la mobilitazione della milizia territoriale in caso di colpo di Stato o insurrezione interna, opportunamente modificato dal colonnello von Stauffenberg. L'esplosione dell'ordigno uccise tre ufficiali e uno stenografo civile, tuttavia il F\u00fchrer sub\u00ec solo ferite pi\u00f9 o meno lievi.\nIl fallimento del colpo di Stato port\u00f2 all'arresto di circa 5.000 persone, molte delle quali giustiziate o internate nei lager. Lo storico britannico Ian Kershaw scrive di circa duecento persone \u00abpassate dalle mani del boia\u00bb.\nPremesse.\nAlcuni alti gradi dell'esercito tedesco, negli anni avevano espresso critiche al regime, in particolare durante gli avvenimenti svoltisi tra il 1933 e il 1938, quando i pi\u00f9 alti membri delle gerarchie dell'esercito erano entrati in contrasto con Hitler. Il generale Beck rassegn\u00f2 le dimissioni, ipotizzando gi\u00e0 un possibile rovesciamento del regime di Hitler, ma anche altri importanti personaggi compirono lo stesso gesto in seguito all'Anschluss (l'annessione dell'Austria alla Germania) e allo scandalo Fritsch-Blomberg, che provoc\u00f2 l'allontanamento del generale Werner von Fritsch e del feldmaresciallo von Blomberg.\nL'opposizione in ambito militare crebbe mano a mano che le sorti del conflitto volgevano a sfavore della Germania, allo scopo di favorire una pace separata con gli Alleati ed evitare cos\u00ec una possibile distruzione del paese. Queste idee in virt\u00f9 del giuramento di fedelt\u00e0 prestato, non si manifestarono mai apertamente, ma rimasero sommerse nello scontento degli ufficiali. Alcuni piani per un rovesciamento del regime atti a impedire a Hitler di scatenare una nuova guerra mondiale vennero preparati gi\u00e0 nel 1938 e nel 1939, ma non furono portati a termine a causa dell'indecisione dei generali dell'esercito Franz Halder e Walther von Brauchitsch e della fallimentare strategia delle potenze occidentali nel contrastare la politica aggressiva del F\u00fchrer.\nAi primi significativi dissensi al regime hitleriano in ambito militare, si andarono ad affiancare altri di tipo religioso, quali quelli del cardinale Clemens August von Galen e del vescovo Theophil Wurm che protestarono contro l'attuazione dei cosiddetti programma eutanasia e civile promossi da gruppi organizzati quali l'Orchestra Rossa e la Rosa Bianca. Questi movimenti iniziarono sommessamente a manifestarsi nel 1938, quando gruppi dell'Abwehr e dello Heer cominciarono a pianificare un rovesciamento del regime di Hitler; i primi che ipotizzarono tale opzione furono i generali Hans Oster e Ludwig Beck ed il feldmaresciallo Erwin von Witzleben, che stabilirono in seguito contatti con numerose autorit\u00e0 politiche come Carl Goerdeler e Helmuth James Graf von Moltke.\nNel 1942, anche a seguito dei primi insuccessi della Wehrmacht, il colonnello Henning von Tresckow membro dello Stato Maggiore del feldmaresciallo Fedor von Bock, form\u00f2 un nuovo gruppo di ufficiali che divenne presto il centro nevralgico della cospirazione. Tuttavia la notevole protezione di cui godeva Hitler rappresentava un evidente problema per la progettazione e l'attuazione di un attentato. Nel 1942 l'adesione del generale Friedrich Olbricht, che in qualit\u00e0 di capo del quartier generale dell'ufficio dell'esercito controllava un sistema indipendente di comunicazione delle unit\u00e0 di riserva in tutta la Germania, al gruppo di resistenza di Tresckow, gett\u00f2 le basi per l'attuazione di un colpo di Stato.\nTra il 1942 e il 1943, Tresckow, all'epoca capo di stato maggiore dell'Heeresgruppe Mitte, aveva partecipato a tre infruttuosi tentativi. Il primo, avvenuto il 17 febbraio a Zapori\u017e\u017eja nel quartier generale dell'Heeresgruppe S\u00fcd, ma non realmente concretizzatosi a causa dell'opposizione del feldmaresciallo Erich von Manstein, il secondo, avvenuto il 13 marzo a Smolensk durante la visita di Hitler allo stato maggiore dell'Heeresgruppe Mitte, dove il colonnello Fabian von Schlabrendorff consegn\u00f2 ad un ufficiale dello stato maggiore che viaggiava in aereo con il F\u00fchrer un pacchetto, ufficialmente contenente alcoolici, provvisto invece di due piccole cariche esplosive sufficienti per fare precipitare l'aereo, che tuttavia non esplosero. Il terzo, infine, avvenne il 21 marzo a Berlino, quando al colonnello Rudolf Christoph Freiherr von Gersdorff fu affidato l'incarico di accompagnare Hitler ad una mostra di materiale bellico catturato al nemico; Tresckow chiese a von Gersdorff se fosse disponibile a sacrificarsi facendosi saltare in aria mentre si trovava accanto a lui ma, dopo averne ricevuto l'assenso, la visita del F\u00fchrer si svolse cos\u00ec rapidamente da non permettere il tempo di azionamento delle spolette, costringendo von Gersdorff ad uscire per disinnescarle.\nLa pianificazione dell'attentato.\nL'idea di un attentato ai danni del F\u00fchrer nacque durante un incontro avvenuto nel settembre 1943 tra il feldmaresciallo G\u00fcnther von Kluge, il generale a riposo Ludwig Beck, il dottor Carl Friedrich Goerdeler e il generale Olbricht, riunitisi presso l'appartamento di quest'ultimo.\nGoerdeler fu sindaco di Lipsia e per un breve periodo commissario del Reich per il controllo dei prezzi. Fu uno dei maggiori oppositori alla politica del F\u00fchrer, nonch\u00e9 fautore di una nuova forma di governo nella quale egli stesso avrebbe dovuto ricoprire la carica di Cancelliere, mentre il generale Beck, ex capo di stato maggiore dell'esercito (aveva rassegnato le dimissioni dopo l\"Anschluss\", non condividendo la politica aggressiva di Hitler), sarebbe dovuto divenire il nuovo Capo di Stato. Il motivo della riunione risiedeva nella richiesta del feldmaresciallo von Kluge (comandante dal 16 dicembre 1941 al 27 ottobre 1943 dell'Heeresgruppe Mitte sul fronte orientale), di un incontro con il generale Beck per esprimere la sua preoccupazione sull'andamento della guerra e sull'impossibilit\u00e0 di proseguirla su due fronti, e in merito alla necessit\u00e0 di prendere una decisione per eliminare Hitler dalla scena politica e militare, ritenendo che questo avrebbe impedito la distruzione del paese e l'invasione sovietica della Germania.\nLe condizioni per la realizzazione di un attentato tuttavia peggioravano sempre di pi\u00f9 poich\u00e9 Hitler non appariva quasi pi\u00f9 in pubblico e raramente si recava a Berlino; egli infatti, dal 24 giugno 1941, due giorni dopo l'inizio dell'operazione Barbarossa, aveva spostato il suo quartier generale a Rastenburg, nella \"Wolfsschanze\", spostandosi solo occasionalmente nella sua residenza estiva nell'Obersalzberg, il Berghof. Heinrich Himmler e la Gestapo inoltre nutrivano sospetti sulla possibilit\u00e0 di un complotto contro Hitler, sospettando un coinvolgimento da parte degli ufficiali dello Stato maggiore generale.\nL'ingresso di Stauffenberg nei cospiratori.\nNell'agosto 1943, Tresckow incontr\u00f2 per la prima volta un giovane ufficiale, il tenente colonnello Claus Schenk von Stauffenberg; questi era stato gravemente ferito in Tunisia, perdendo la mano destra, due dita della mano sinistra e l'occhio sinistro. Il conte von Stauffenberg aveva un orientamento politico conservatore, nazionalista e cattolico e, dall'inizio del 1942, condivise il pensiero largamente diffuso tra gli ufficiali dell'esercito, che il proseguimento della guerra avrebbe portato la Germania al disastro e che Hitler avrebbe dovuto essere rimosso dal potere. Inizialmente i suoi scrupoli religiosi gli avevano impedito di giungere alla conclusione che l'assassinio sarebbe stato l'unico modo per raggiungere questo scopo, ma cambi\u00f2 idea dopo la sconfitta della 6\u00aa armata a Stalingrado nel gennaio 1943, e il conseguente fallimento della seconda offensiva estiva sul fronte orientale.\nUna volta terminata la convalescenza, venne contattato dai cospiratori, accettando di unirsi all'organizzazione; dopo avere ricevuto la nomina di capo di stato maggiore dell'esercito territoriale, sotto il diretto comando del generale Olbricht, rielabor\u00f2 insieme a von Tresckow e al maggiore Hans-Ulrich von Oertzen la strategia del colpo di stato, modificando radicalmente gli ordini di mobilitazione della riserva nel caso della morte di Hitler, in modo tale da poter agire contro le pi\u00f9 alte personalit\u00e0 del Reich e le SS. La scelta su chi dovesse compiere materialmente l'attentato cadde proprio sul colonnello von Stauffenberg, in virt\u00f9 dell'opportunit\u00e0 che questi aveva di avvicinare il F\u00fchrer durante le riunioni alla \"tana del lupo\".\nLa posizione di Rommel.\nFin dai tempi della campagna del Nordafrica, Erwin Rommel si era sentito profondamente deluso dalle decisioni strategiche di Hitler. Ai suoi subalterni pi\u00f9 fidati aveva proclamato che non si poteva vincere la guerra, che Hitler avrebbe dovuto fare largo ad altri capi militari e che le direttive di politica interna avrebbero dovuto seguire nuove direzioni. Questo scoramento dur\u00f2 fino all'arrivo di Rommel in Francia, dove giunse alla convinzione di dover porre fine alla guerra, ma in una condizione militare che mettesse al riparo la Germania dal rischio di un conflitto prolungato su pi\u00f9 fronti. Il 15 maggio a Marly, vicino a Parigi, Hans Speidel (elemento di punta della ramificazione occidentale del complotto) si incontr\u00f2 con Rommel e von St\u00fclpnagel con cui discusse su come terminare il conflitto a occidente. La soluzione pi\u00f9 pratica sarebbe stata quella di iniziare dei negoziati di pace segreti con gli Alleati, ma solo prima che questi avessero dato il via all'invasione della Francia.\nCiononostante Rommel prosegu\u00ec con impegno i preparativi per combattere l'invasione, e nonostante fosse a conoscenza, e fosse in linea con la necessit\u00e0 di firmare una pace con gli Alleati, \u00e8 molto probabile che il dibattito tra Rommel, Speidel e von St\u00fclpnagel si sia mantenuto su un piano largamente teorico. In questo caso l'idea di un coinvolgimento di Rommel \u00e8 molto credibile, ma altrettanto credibile \u00e8 il suo netto rifiuto di ogni proposito di uccidere Hitler.\nMa il 6 giugno 1944 gli Alleati sbarcarono in Normandia, e Rommel fu totalmente assorbito dalla battaglia che tre settimane dopo riconobbe come perduta. Ogni possibile rovesciamento politico svan\u00ec, ma Rommel cerc\u00f2 ancora in diverse occasioni di persuadere Hitler che la situazione militare non offriva pi\u00f9 alcuna garanzia, e solo una resa avrebbe evitato il peggio. Si pu\u00f2 quindi affermare che Rommel fosse impegnato in una cospirazione a occidente, ma se da una parte era convinto di dover cercare una soluzione avviando trattative di pace, dall'altra si espresse sempre energicamente contro l'attentato a Hitler.\nSecondo Rommel, se Hitler aveva agito in modo criminale, bisognava deporlo e procedere contro di lui per vie legali, mentre il suo assassinio avrebbe trasformato Hitler in un martire agli occhi del popolo tedesco. Molto probabilmente Rommel non era a conoscenza dei dettagli del piano di uccidere Hitler, e l'accusa di \"conoscenza colpevole\" con un coinvolgimento diretto, e soprattutto l'accusa di aver ideato l'attentato, sono da considerarsi infondate.\nRommel era naturalmente a conoscenza che un certo numero di ufficiali stava discutendo di un piano per uccidere il F\u00fchrer, e considerava il permanere in carica di Hitler il maggior impedimento alla pace, ma una partecipazione all'attentato, peraltro non condiviso, era per lui da escludersi.\nIl piano Valchiria.\nNel 1943 Olbricht aveva presentato una nuova strategia per la realizzazione del colpo di Stato; l'esercito territoriale (l'Ersatzheer), aveva un piano operativo denominato \"operazione Valchiria\", utilizzabile in caso di rivolta interna o nei territori occupati. I vertici militari avevano infatti considerato l'ipotesi che la mancanza di ordine e di controllo, dovuta alla distruzione delle citt\u00e0 a causa dei bombardamenti e nelle conseguenti difficolt\u00e0 di controllare le strutture necessarie a trattenere i milioni di lavoratori forzati occupati nelle fabbriche tedesche, sarebbe potuta sfociare in una ribellione o in una insurrezione.\nOlbricht sugger\u00ec che questo piano avrebbe potuto essere utilizzato per mobilitare l'esercito territoriale non contro la minaccia preventivata, ma viceversa contro le SS e i vertici del partito. Tra l'agosto e il settembre 1943 venne quindi redatto un nuovo piano Walk\u00fcre da von Tresckow, che introdusse nuovi ordini supplementari per l'occupazione dei ministeri del governo di Berlino, del quartier generale di Hitler nella Prussia Orientale, delle stazioni radio e delle centrali telefoniche, oltrech\u00e9 per la liberazione dei campi di concentramento. L'operazione Valchiria poteva essere messa in atto esclusivamente dal generale Friedrich Fromm, comandante dell'esercito territoriale, che quindi si trov\u00f2 nella posizione di dover partecipare alla congiura oppure essere arrestato assieme agli altri funzionari governativi e ai militari che fossero rimasti fedeli ad Hitler.\nIl ruolo di Stauffenberg era indispensabile per l'attuazione del piano. Durante il colpo di Stato che avrebbe seguito la morte del F\u00fchrer, Stauffenberg avrebbe dovuto fare immediatamente ritorno a Berlino per prendere il comando della milizia territoriale mentre il capo ufficio segnalazioni Fellgiebel, avrebbe dovuto telefonare a Berlino per dare la notizia della morte di Hitler, e ricevuta la notizia, il generale Friedrich Olbricht assieme al nuovo capo di Stato Maggiore, al colonnello Albrecht Mertz von Quirnheim e ad altri ufficiali favorevoli al rovesciamento del governo, avrebbero avviato il piano Walk\u00fcre. Questo era tuttavia debole in diversi punti: il generale Fromm era a conoscenza del complotto, ma fino a quel momento non aveva fatto nulla per fermarlo, e tra i congiurati si era fatta largo la convinzione che parimenti non avrebbe fatto nulla per ostacolarlo. Egli tuttavia aveva condizionato la sua adesione alla riuscita del colpo di Stato, ossia non ne avrebbe preso parte fino a quando il successo non fosse stato assicurato, quindi, in caso di fallimento era lecito pensare che si sarebbe schierato contro i partecipanti. In questo modo il suo eventuale rifiuto di inoltrare gli ordini relativi al piano, avrebbe impedito ai comandanti dei distretti militari la loro conferma, con il pericolo che questi avrebbero potuto opporre il rifiuto di eseguirli.\nLa verifica della morte di Hitler era un'altra delle variabili essenziali alla riuscita del piano, poich\u00e9, se l'attentato fosse fallito, le possibilit\u00e0 di iniziare l'operazione Valchiria erano praticamente inesistenti dato che i comandanti dei distretti non avrebbero obbedito ad ordini provenienti dalla milizia territoriale, se questi si fossero basati sulla notizia inesatta della morte del F\u00fchrer. Il tempo necessario a von Stauffenberg per fare ritorno a Berlino, pari a circa tre ore, aggiungeva difficolt\u00e0 al piano, poich\u00e9 gli ordini per la mobilitazione della riserva territoriale erano firmati da Olbricht e da von Quirnheim; tuttavia, se dai distretti militari fosse pervenuta la richiesta, questi avrebbero dovuto essere confermati da Fromm, e di conseguenza von Stauffenberg non avrebbe potuto confermare nessun ordine prima del suo ritorno a Berlino. Inoltre se gli ordini non fossero partiti o se il blocco delle comunicazioni non avesse retto, lo stato maggiore di Hitler avrebbe potuto emanare i relativi contrordini.\nL'attentato.\nI giorni precedenti l'attentato.\nSabato 1\u00ba luglio 1944, Stauffenberg venne nominato capo di stato maggiore del generale Fromm presso la sede dell'esercito territoriale al Bendlerblock, nel centro di Berlino; il nuovo incarico permise a von Stauffenberg di partecipare alle riunioni informative di Hitler, sia alla Wolfsschanze che a Berchtesgaden, offrendogli la possibilit\u00e0 di uccidere personalmente Hitler. Nel frattempo nuovi elementi si aggiunsero alle file dei congiurati e tra questi il generale Carl-Heinrich von St\u00fclpnagel, comandante militare in Francia, il quale, dopo la morte di Hitler, avrebbe preso il controllo di Parigi con l'intento di negoziare un armistizio con le forze Alleate.\nIl 7 luglio il generale Stieff ebbe la possibilit\u00e0 di uccidere Hitler durante una mostra di nuove divise presso il castello di Klessheim vicino a Salisburgo, senza tuttavia riuscire ad agire, mentre l'11 luglio von Stauffenberg partecip\u00f2 ad una conferenza alla presenza di Hitler, portando una bomba nella sua valigetta, ma a causa della precedente decisione dei cospiratori, che ritenevano imprescindibile uccidere il F\u00fchrer eliminando contemporaneamente Hermann G\u00f6ring ed Heinrich Himmler, l'attentato non venne realizzato a causa della mancata presenza di quest'ultimo.\nQuando von Stauffenberg il 15 luglio si rec\u00f2 nuovamente alla Wolfsschanze, la decisione di uccidere Hitler insieme ad Himmler era stata abbandonata ed il piano ora consisteva nel posizionare la valigetta con la bomba, dotata di un innesco a tempo, all'interno del bunker di cemento dove usualmente si tenevano le riunioni, uscire con un pretesto e attendere l'esplosione per poi fare ritorno a Berlino dove dal Bendlerblock, l'edificio del ministero della guerra eletto a quartier generale della cospirazione, si sarebbe dato il via all'operazione Valchiria. Anche in questa occasione tuttavia, nonostante alla riunione fossero presenti sia Himmler che G\u00f6ring, l'attentato non pot\u00e9 essere realizzato in quanto Hitler venne chiamato fuori dalla stanza all'ultimo momento.\nIl 20 luglio 1944.\nIl mattino del 20 luglio 1944, von Stauffenberg si rec\u00f2 nuovamente alla Wolfsschanze, dove era stato convocato allo scopo di riferire sulle divisioni che la milizia territoriale stava creando in previsione dell'avanzata sovietica e avrebbe dovuto presentare il suo rapporto ad Hitler durante la riunione quotidiana che questi teneva insieme al suo stato maggiore. In compagnia del colonnello vi erano il tenente Werner von Haeften e il generale Hellmuth Stieff; sia von Stauffenberg che von Haeften portavano una bomba nelle rispettive borse, ognuno dei due ordigni, preparati da Wessel Freytag von Loringhoven, era composto da circa un chilogrammo di esplosivo al plastico, avvolto in una carta di colore marrone; questi avrebbero dovuto essere innescati a tempo, attraverso un detonatore formato da una sottile molla di rame che sarebbe stata progressivamente corrosa da un acido.\nUna volta giunto a Rastenburg, von Haeften ordin\u00f2 al pilota di tenersi pronto a ripartire per la capitale da mezzogiorno in avanti e, lasciato l'aeroporto, i tre si diressero in automobile alla Wolfsschanze; il dispositivo di sorveglianza del quartier generale di Hitler era formato da tre anelli, difesi da campi minati, casematte e barriere di filo spinato, superabili attraverso tre posti di blocco e ogni ufficiale aveva a disposizione un lasciapassare, valido una sola volta, e tutti dovevano essere soggetti alla perquisizione da parte di un ufficiale delle SS; i due cospiratori, convocati personalmente da Hitler, riuscirono facilmente a oltrepassare il dispositivo, presentandosi all'interno della \"tana del lupo\" intorno alle ore 11.00.\nLa riunione in cui avrebbe dovuto essere presente il F\u00fchrer era in programma per le 13.00 e i due ufficiali, dopo una breve colazione, si recarono dal generale Fellgiebel che insieme al generale Stieff avrebbe dovuto trasmettere la notizia della morte di Hitler e quindi bloccare qualunque comunicazione verso l'esterno, per dare tempo ai cospiratori di avviare l'operazione Valchiria. Poco dopo le ore 12:00, insieme ai generali Walther Buhle ed Henning von Thadden, von Stauffenberg si rec\u00f2 dal feldmaresciallo Wilhelm Keitel per sottoporgli il contenuto della sua relazione e, dopo averne ottenuto l'approvazione, venne informato dell'anticipo della riunione alle 12.30 a causa dell'arrivo di Benito Mussolini che sarebbe giunto in visita nel pomeriggio. Il cambiamento di orario rese necessario accelerare l'operazione di innesco degli ordigni e von Stauffenberg chiese al feldmaresciallo il permesso di ritirarsi per qualche minuto per lavarsi e cambiarsi la camicia, chiedendo di essere accompagnato dal suo attendente. Il nervosismo di von Haeften tuttavia rischi\u00f2 di compromettere l'operazione. Mentre von Stauffenberg era a colloquio con gli ufficiali, l'attendente lasci\u00f2 l'esplosivo incustodito in una borsa su una scrivania avvolto in una camicia, tanto che un sottufficiale delle SS gli chiese di cosa si trattasse, ma l'arrivo di von Stauffenberg risolse la situazione.\nUna volta rimasti soli, i due iniziarono la preparazione dei due ordigni, ma dopo l'innesco del primo, vennero richiamati dal feldmaresciallo Keitel poich\u00e9 la riunione era gi\u00e0 iniziata: un sergente buss\u00f2 alla porta e fece ingresso nella stanza, vedendo i due ufficiali manipolare un oggetto e, dopo che Keitel disse ad alta voce \u00abStauffenberg si sbrighi\u00bb, il sottufficiale rimase davanti alla porta aperta fino a che il colonnello non usc\u00ec con la borsa sotto il braccio, non riuscendo quindi a innescare la seconda bomba. Per non attirare troppo l'attenzione su di s\u00e9 Stauffenberg rinunci\u00f2 a proseguire i preparativi, ritenendo erroneamente che il calore prodotto dall'esplosione di uno degli ordigni avrebbe fatto deflagrare anche il secondo. Una volta diretto verso la sala riunioni, il maggiore Ernst John von Freyend, l'attendente di Keitel, cerc\u00f2 di prendergli la borsa per affrettarsi, ma il colonnello non glielo permise e percorse velocemente i 500 metri che separavano la baracca dove aveva sostato dalla sala dove era in svolgimento la riunione, diversamente dalle informazioni in possesso di von Stauffenberg che riteneva che questa si sarebbe tenuta nel bunker di cemento, che avrebbe amplificato la potenza dell'esplosione.\nLa sala riunioni era un comune edificio in mattoni e legno, con larghe finestre, protette da serrandine di acciaio per difendere i presenti dalle schegge, che, a causa del caldo opprimente di quel giorno, erano tutte aperte; von Stauffenberg inizi\u00f2 a pensare che la carica potesse essere insufficiente, ma a quel punto era impossibile fermarsi. All'interno dell'edificio, il colonnello chiese all'attendente di Keitel di essere posizionato vicino al F\u00fchrer a causa dei suoi problemi di udito; l'ufficiale diede il suo assenso e appoggi\u00f2 la cartella di von Stauffenberg dietro al tenente generale Adolf Heusinger, che in quel momento stava presentando il suo rapporto in merito al fronte orientale. Si presume che il colonnello Heinz Brandt, che era in piedi accanto a Hitler, spinse con il piede la cartella dietro la gamba del tavolo, evitando cos\u00ec l'uccisione di Hitler, ma causando la propria morte.\nNella stanza si trovavano 24 persone e il feldmaresciallo Keitel richiam\u00f2 l'attenzione di Hitler dicendogli \u00abStauffenberg \u00e8 arrivato, non vuole sentirlo su questo punto?\u00bb ma questi, dopo avere salutato il colonnello con un cenno del capo, rispose \u00abpi\u00f9 tardi, lasciamo finire Heusinger\u00bb immediatamente dopo von Stauffenberg chiese all'attendente di Keitel di potere uscire per fare una telefonata e i due lasciarono insieme la stanza e, una volta giunti all'apparecchio telefonico, von Stauffenberg chiese di essere messo in comunicazione con il generale Fellgiebel; l'attendente fece ritorno nella stanza mentre il colonnello, sollevato e riagganciato il ricevitore, usc\u00ec dall'edificio.\nMentre von Stauffenberg stava percorrendo a piedi i circa 300 metri che lo separavano dall'automobile, guidata dal tenente Erich Kretz, che lo attendeva, il generale Heusinger stava terminando la sua relazione e la sua frase \u00abse non facciamo ritirare immediatamente il nostro gruppo di armate che si trova accanto al lago Peipus, una catastrofe...\u00bb, fu interrotta dall'esplosione che avvenne alle 12.42. Il colonnello, insieme al tenente von Haeften, sal\u00ec in macchina e ordin\u00f2 all'autista di partire; egli ritenne che l'attentato fosse riuscito ma, nella confusione e nella fretta, non era riuscito a vedere nulla di quanto fosse realmente accaduto, mentre il generale Fellgiebel vide un uomo barcollante uscire dall'edificio distrutto, appoggiato al braccio di Keitel e quell'uomo era Adolf Hitler, sopravvissuto quasi incolume all'attentato, riportando infatti solo alcune bruciature alla gambe e la perforazione del timpano destro. Lo scoppio della bomba aveva invece ferito a morte tre ufficiali, tra cui il colonnello Brandt, e lo stenografo. A testimonianza del suo medico Erwin Giesing, Hitler accus\u00f2 un costante dolore all'orecchio destro, con sporadiche e copiose uscite di sangue dallo stesso. Tuttavia le lesioni ai timpani avrebbero potuto essergli fatali: uscendo dalla sala riunioni qualcuno aveva voluto pulirgli le orecchie con dell'acqua, ma all'ultimo momento gli era stato impedito di farlo; consultando in seguito per una cura, il professor Carl Otto von Eicken, stimato otorinolaringoiatra dell'ospedale della Charit\u00e9 di Berlino, aveva spiegato a Hitler che introdurre acqua, per di pi\u00f9 sporca, non sterile, nei canali uditivi avrebbe sicuramente causato la sua morte.\nAlle 12:44 von Stauffenberg usc\u00ec dalla tana del lupo telefonando a un conoscente e membro della cospirazione, il capitano di cavalleria della riserva Leonhard von M\u00f6llendorf, con cui aveva fatto colazione, per convincere il sottufficiale di guardia, il sergente Kolbe della F\u00fchrer-Begleit-Division, a lasciarlo passare al posto di controllo esterno, e a recarsi all'aeroporto. Durante il tragitto von Haeften riusc\u00ec a liberarsi della seconda bomba, che fu in seguito ritrovata dalla Gestapo, ed entrambi s'imbarcarono sull'aereo messogli a disposizione dal generale Eduard Wagner per fare ritorno a Berlino.\nLe conseguenze.\nL'inizio dell'operazione Valchiria.\nDopo l'esplosione, da Rastenburg il generale Fellgiebel doveva informare Berlino dell'accaduto, ma i segnali a sua disposizione erano solo due, ossia quello di avvio dell'operazione Valchiria e quello di arresto; non era stata presa in considerazione l'ipotesi che la bomba scoppiasse dando quindi avvio al colpo di Stato, ma che Hitler potesse comunque sopravvivere all'attentato. Nell'impossibilit\u00e0 di contattare von Stauffenberg, le comunicazioni con l'ufficio del generale Olbricht furono confuse, e il generale per non compromettere definitivamente il colonnello, parlando con il generale Fritz Thiele, disse semplicemente \u00ab\u00e8 successa una cosa terribile, il F\u00fchrer \u00e8 vivo\u00bb. La confusione delle informazioni fu tale che la milizia territoriale non venne messa in movimento fino all'arrivo a Berlino di von Stauffenberg. Questi diede il via al piano comunicando a tutti i distretti la morte del F\u00fchrer, nonostante il rifiuto del generale Fromm a collaborare. Fromm infatti aveva parlato personalmente con il feldmaresciallo Keitel, il quale gli aveva riferito che il F\u00fchrer era vivo, Hitler aveva ripreso il controllo della situazione.\nNonostante il ritardo nell'avvio delle operazioni, riprese solo alle 16.00, furono diramate per radio le nomine per il nuovo regime, ma queste comunicazioni iniziarono a essere smentite dai messaggi provenienti da Rastenburg: la lentezza e le esitazioni nell'attuazione delle operazioni, unite al fallimento dell'attentato, furono fatali ai cospiratori.\nLa repressione.\nVerso le 18.00 il comandante del III gruppo della difesa, generale Joachim von Kortzfleisch, fu convocato al Bendlerblock ma si rifiut\u00f2 di obbedire agli ordini di Olbricht, sostenendo che il F\u00fchrer non era morto. Venne cos\u00ec arrestato e tenuto sotto sorveglianza, e al suo posto venne nominato il generale Karl Freiherr von Th\u00fcngen, che tuttavia non fu in grado di mobilitare le sue truppe. Il generale Fritz Lindemann che avrebbe dovuto leggere alla radio un proclama al popolo tedesco non si present\u00f2, n\u00e9 la radio n\u00e9 il quartier generale della Gestapo vennero occupati, e alle 18.45 la radio tedesca inizi\u00f2 a diffondere ripetutamente un messaggio che spiegava che il F\u00fchrer era stato oggetto di un attentato che l'aveva per\u00f2 lasciato illeso e che era in atto un colpo di stato.\nInutilmente von Stauffenberg cerc\u00f2 di smentire la notizia, a Praga e Vienna i comandanti territoriali che avevano iniziato ad arrestare le SS, liberarono i prigionieri ristabilendo l'ordine. Alle 19:00 circa Hitler effettu\u00f2 diverse telefonate mentre il ministro della propaganda Joseph Goebbels si attiv\u00f2 per smentire la notizia della sua morte. Il maggiore Otto Ernst Remer, che si era presentato per arrestare lo stesso Goebbels, dallo stesso ministro fu messo in contatto con Hitler, che lo rassicur\u00f2 sulle sue condizioni, lo promosse colonnello, e gli ordin\u00f2 di fermare il colpo di stato e arrestare i cospiratori.\nRemer, prima di assolvere il suo compito, ricevette la notizia che un'unit\u00e0 corazzata allertata dai cospiratori, si era radunata nella Fehrbelliner Platz. Remer si mise immediatamente in contatto con questi, e nonostante l'autorit\u00e0 di comando su tutte le forze armate disponibili nella capitale che Hitler gli aveva conferito, ricevette risposta che l'unit\u00e0 avrebbe obbedito solo agli ordini di Heinz Guderian. L'eventuale intervento di un'unit\u00e0 corazzata avrebbe messo i cospiratori in una condizione di vantaggio rispetto ai reparti della divisione Gro\u00dfdeutschland che lui comandava; tuttavia la situazione venne risolta dal tenente colonnello Gehrke che convinse gli equipaggi dei panzer della stabilit\u00e0 della situazione, richiamando la loro fedelt\u00e0 al F\u00fchrer.\nIl colonnello Remer ordin\u00f2 alle sue truppe di circondare ed isolare il Bendlerblock, senza entrare nell'edificio. Alle ore 20:00 Witzleben arriv\u00f2 al Bendlerblock, dove discusse con Stauffenberg che insisteva ancora sul proseguimento del colpo di stato. Nello stesso momento, il sequestro del governo di Parigi venne interrotto quando il feldmaresciallo G\u00fcnther von Kluge venne a sapere che Hitler era vivo. Alle 20.30 il feldmaresciallo Keitel diffuse un messaggio in cui si affermava che Heinrich Himmler era stato nominato comandante dell'esercito territoriale al posto di Fromm e che da quel momento si sarebbe dovuto obbedire solo agli ordini che provenivano da lui. Alle 22.30, dopo una breve sparatoria all'interno del Bendlerblock, i principali congiurati vennero arrestati dal generale Fromm. Poco dopo la mezzanotte del 21 luglio, il colonnello Claus von Stauffenberg, il generale Friedrich Olbricht, il colonnello Albrecht Mertz von Quirnheim ed il tenente Werner von Haeften, su ordine del generale Fromm vennero arrestati e fucilati nel cortile del Bendlerblock. Pochi minuti dopo lo Standartenf\u00fchrer Otto Skorzeny arriv\u00f2 con una squadra di SS e, dopo aver vietato altre esecuzioni, arrest\u00f2 i congiurati rimasti e li consegn\u00f2 alla Gestapo, che immediatamente si attiv\u00f2 per scoprire tutte le persone coinvolte nell'attentato.\nIl processo.\nNelle settimane successive, la Gestapo cattur\u00f2 quasi tutti coloro che avevano la pi\u00f9 remota connessione con l'attentato; la scoperta di lettere e diari nelle case e negli uffici degli arrestati rivel\u00f2 i piani dei congiurati fin dal 1938, portando ad una serie di arresti, tra cui quello di Franz Halder, condotto poi in un campo di concentramento. Seguendo il cosiddetto Sippenhaft, l'arresto per motivi di parentela, vennero arrestati tutti i parenti dei principali congiurati. Alla fine furono circa 5.000 le persone arrestate dalla Gestapo e circa 200 i giustiziati; non erano tutti collegati con la congiura, tuttavia la polizia politica colse l'occasione per regolare i conti con molte altre persone sospettate di avere simpatie con l'opposizione nazista. Anche Erwin Planck, il figlio del famoso fisico Max Planck, venne giustiziato per il suo coinvolgimento.\nI partecipanti al complotto vennero processati dal Volksgerichtshof (\"Tribunale del Popolo\"), presieduto dal giudice Roland Freisler, il quale condann\u00f2 a morte tutti gli imputati a seguito di processi brevissimi svolti tra il 7 e l'8 agosto. Pochissimi tra i congiurati cercarono di fuggire o di negare le loro colpe. I processi vennero condotti senza una vera e propria difesa e senza alcun riguardo nei confronti delle persone accusate, obbligate a presentarsi ai processi privi di cinture e con indosso abiti fuori misura allo scopo di renderli grotteschi. \nAnche il tentativo di Fromm di scampare al processo, ordinando l'immediata esecuzione di Stauffenberg e di altri congiurati, fu infruttuoso: venne arrestato il 21 luglio e in seguito condannato a morte dal Tribunale del Popolo. Nonostante il suo coinvolgimento nella cospirazione venne accusato esclusivamente di scarso rendimento nelle sue funzioni. Fu giustiziato a Brandeburgo sulla Havel e Hitler in persona commut\u00f2 la condanna a morte per impiccagione alla \"pi\u00f9 onorevole\" fucilazione.\nPochissimi riuscirono a sfuggire al Tribunale del Popolo, tra questi il feldmaresciallo von Kluge ed i generali Wagner e von Tresckow che si suicidarono; quest'ultimo prima della sua morte disse a Fabian von Schlabrendorff: \u00abIl mondo intero ora ci diffamer\u00e0, ma io sono ancora del tutto convinto che abbiamo fatto la cosa giusta. Hitler \u00e8 l'acerrimo nemico non solo della Germania, ma del mondo intero\u00bb. Durante un interrogatorio, Karl-Heinrich von St\u00fclpnagel fece il nome del feldmaresciallo Erwin Rommel; pochi giorni dopo, il consigliere personale di St\u00fclpnagel, Cesare von Hofacker ammise sotto tortura che Rommel era un membro attivo della cospirazione e nonostante non vi fosse stata alcuna partecipazione diretta da parte sua, il feldmaresciallo fu costretto a togliersi la vita il 14 ottobre 1944.\nHitler stesso volle che i colpevoli venissero \"impiccati e appesi come bestiame al macello\".\nLe esecuzioni.\nL'esecuzione delle prime condanne avvenne nel carcere di Pl\u00f6tzensee, a poche ore dalla lettura della sentenza, come Hitler stesso aveva richiesto quando aveva preteso che i colpevoli venissero \"impiccati e appesi come bestiame al macello\". In effetti, la vendetta ebbe luogo come preteso dal dittatore: i condannati vennero impiccati con cappi fatti di corde di pianoforte ed i loro corpi furono appesi poi a ganci da macellaio.\nHitler fu subito messo al corrente dell\u2019avvenute esecuzioni capitali. Bernard Freytag von Loringhoven, giovane ufficiale aiutante di campo del Generale Guderian, che era presente in una riunione nella tana del lupo, quando appunto arriv\u00f2 la notizia, afferm\u00f3: \u201cstavo ascoltando Guderian parlare della situazione sul fronte orientale quando Fegelein aveva fatto irruzione nella sala, interrompendo bruscamente la relazione e gettando un fascio di fotografie sul tavolo delle carte del F\u00fchrer. Con mio grande stupore - continua - mi resi conto che si trattava delle esecuzioni dell'8 agosto. Hitler inforc\u00f3 gli occhiali, afferr\u00f2 avidamente le macabre immagini e le guard\u00f2 a lungo, con una sorta di godimento morboso\u201c.\nTutte le esecuzioni furono filmate in maniera meticolosa e dettagliata per circa quattro ore di filmato: questo venne mostrato a Hitler, che lo aveva commissionato, e successivamente ad altri gerarchi, non pochi dei quali si sentirono male e dovettero abbandonare la sala di proiezione. Il filmato venne proiettato per l'ultima volta nel 1950 e da allora occultato a Berlino.\nAltri congiurati, tra cui l'ammiraglio Wilhelm Canaris, ex capo dell'Abwehr e il generale Hans Oster furono arrestati e giustiziati il 9 aprile 1945 nel campo di concentramento di Flossenb\u00fcrg. I parenti dei congiurati arrestati secondo le norme del \"Sippenhaft\", vennero internati nei campi di concentramento; tra questi vi furono dieci membri della famiglia Stauffenberg, tra i quali Berthold, che fu processato e giustiziato, otto della famiglia Gordeler, e molti altri familiari dei congiurati, alcuni dei quali persero la vita.\nDal momento del loro arresto e del loro internamento, mano a mano che gli alleati avanzavano, essi vennero spostati da un campo all'altro fino alla loro liberazione, avvenuta in Tirolo da parte degli americani il 28 aprile 1945. \nOggi a Berlino, nella prigione di Pl\u00f6tzensee dove furono eseguite le sentenze di morte, c'\u00e8 un museo commemorativo per le vittime del processo.\nI protagonisti della vicenda.\nI partecipanti alla riunione del 20 luglio.\nIn \"corsivo\" e con (\u2020) le persone che rimasero uccise nell'esplosione.\nI cospiratori direttamente coinvolti.\nMolte personalit\u00e0 militari che ricoprivano posizioni importanti nell'ingranaggio militare tedesco e importanti esponenti dell'imprenditoria industriale, appartenevano a circoli antinazisti, segretamente od a titolo personale, anche se non tutti concordavano sull'eliminazione fisica di Hitler e dei principali gerarchi; molti erano i simpatizzanti che non avrebbero agito concretamente, o, appellandosi al giuramento di fedelt\u00e0, disposti a mostrare i loro veri sentimenti solo dopo la morte del F\u00fchrer.\nFra coloro che parteciparono direttamente all'attentato vi furono:\nMemoria.\nUn memoriale dedicato all'attentato \u00e8 stato allestito, dopo la guerra, al piano terra del Landesmuseum W\u00fcrttemberg di Stoccarda."}
{"id": "1443859", "revid": "767487", "url": "https://it.wikipedia.org/wiki?curid=1443859", "title": "First Sting", "text": "First Sting \u00e8 un video della band hard rock/heavy metal tedesca Scorpions del 1985.\nI video.\nRock You Like a Hurricane.\nIl video di Rock You leke a Hurricane \u00e8 reputato da molti il migliore della band, \u00e8 ambientato in un posto chiuso, in particolare la band \u00e8 in una grossa cella dove molte persone tentano disperatamente di toccare i membri della band, riuscendoci solo al momento dell'assolo centrale, Matthias, mentre fa l'assolo vieno tirato e strattonato, solo alla fine dell'assolo viene spinto al centro della calle. Concludendo, questo video \u00e8 uno dei pi\u00f9 visti e gettonati del rock.\n\"No One Like You\".\nIl video di \"No One Like You\" \u00e8 poco conosciuto; \u00e8 ambientato in una prigione che pu\u00f2 ricordare quella di Alcatraz. Nel video \u00e8 presente solo Klaus Meine, gli altri componenti della band non si vedono a parte un pezzo dove si vede Rudolf Schenker che si mette la bandana e le forchette sulla faccia, come nella cover dell'album \"Blackout\".\nI'm Leaving You.\nAnche il video di I'm Leaving You \u00e8 poco conosciuto ma \u00e8 facilmente trovabile su YouTube, in poche parole il video fa vedere che delle ragazze si contendono ogni membro della band, ma alla fine gli scorpions scompagliono dalla loro vista.\nStill Loving You.\nIl video di Still Loving You \u00e8 un classico della band come anche Rock You like a Hurricane, per i primi momenti del video il palco \u00e8 completamente buio, c'\u00e8 solo una lice che illumina pochissimo Klaus Meine, solo nel ritornello la luce sui alza. il video di still loving you \u00e8 uno dei migliori nel suo genere."}
{"id": "1443860", "revid": "1226", "url": "https://it.wikipedia.org/wiki?curid=1443860", "title": "Sayyed Ali Muhammad al-Shirazi", "text": ""}
{"id": "1443861", "revid": "320578", "url": "https://it.wikipedia.org/wiki?curid=1443861", "title": "Mirza Husayn", "text": ""}
{"id": "1443862", "revid": "320578", "url": "https://it.wikipedia.org/wiki?curid=1443862", "title": "Baha' Allah", "text": ""}
{"id": "1443870", "revid": "6923", "url": "https://it.wikipedia.org/wiki?curid=1443870", "title": "Harmonix Music Systems", "text": "La Harmonix Music Systems (o semplicemente Harmonix) \u00e8 una ditta sviluppatrice di videogiochi specializzata in giochi musicali fondata nel 1995 nel Massachusetts.\nStoria.\nLa software house viene fondata da Alex Rigopulos ed Eran Egozy intraprendendo subito la via dei videogiochi musicali che li contraddistinguer\u00e0 nel successivo futuro. Iniziano a seguire il mercato videoludico giapponese e, imparando la lezione impartita da giochi come PaRappa the Rapper, Beatmania e Dance Dance Revolution, la Harmonix arriva a lanciare il suo primo gioco: Frequency. Per poterlo sviluppare, i due fondatori scelsero, per ampliare il proprio parco impiegati, degli sviluppatori che fossero anche musicisti. Lo sviluppo del gioco inizi\u00f2 nel 1999 e, tre anni pi\u00f9 tardi, il gioco venne pubblicato per PlayStation 2. Per quanto ben accolto dalla critica, il successo di pubblico non arriv\u00f2; ci\u00f2 nonostante, il team decise di dare un seguito a quel titolo pubblicando nel 2003 Amplitude, che presentava, tra le altre modifiche, una tracklist maggiormente mainstream. Neanche questo bast\u00f2 a garantire il successo di vendite, ma il buon lavoro svolto su questi giochi permise al team Harmonix di unirsi a Konami per la creazione di un nuovo franchise: Karaoke Revolution. Il successo questa volta arriva e del gioco vengono pubblicate 3 edizioni nell'arco di soli due anni.\nLa vera svolta, per\u00f2 arriva nel 2005 (in Italia nel 2006) quando, per conto di RedOctane il team di sviluppo Harmonix crea Guitar hero, gioco a base di musica Rock che rappresentava l'evoluzione dell'ottimo Guitar Freaks (il quale non ha mai varcato i confini nipponici). Il gioco si rivela un best seller e diventa rapidamente una serie. In tempi recenti, per\u00f2, il team Harmonix rimane orfana di RedOctane che viene acquisita da Activision e, con essa, anche del franchise di Guitar Hero. Il gruppo, rafforzato dalla nuova unione con MTV Networks, decide cos\u00ec di imbarcarsi in un'autentica impresa: cercare di rivoluzionare il mondo dei Bemani (i videogiochi musicali) creando un gioco che riproduca le partiture di un'intera band. Nasce cos\u00ec il progetto Rock Band, gioco in cui si pu\u00f2 giocare fino a 4 giocatori in cui ognuno suona uno strumento diverso. Il gioco \u00e8 uscito nei mesi tra il 2007 e il 2008 per diverse console.\nLe band degli impegnati.\nMolti degli sviluppatori Harmonix sono musicisti e le canzoni delle loro band sono state usate come bonus track per i primi due Guitar hero e inoltre sono previsti loro brani anche per Rock band. Qui di seguito riportiamo l'elenco dei gruppi e dei rispettivi programmatori che ci suonano:"}
{"id": "1443880", "revid": "15756", "url": "https://it.wikipedia.org/wiki?curid=1443880", "title": "Pallacanestro Interclub", "text": "La Pallacanestro Interclub Muggia \u00e8 la principale associazione sportiva dilettantistica di pallacanestro a Muggia (provincia di Trieste). Nella stagione 2014/15 milita in serie A2 girone B.\nFondata nel 1968, gioca al Palasport di Aquilinia.\nStoria.\nNel 1980 l'Interclub disputa, per la prima volta, la Serie B. Otto anni dopo, al termine del campionato 1987-1988, conquista la sua prima promozione in Serie A2. Nel 1990-91 retrocede nuovamente in B, salvo ritornare nella serie cadetta nel 1994.\nNel 1999 \u00e8 finalista della Coppa di Lega di Serie A2, persa contro l'Albino, e nel 2002-03 retrocede nella nuova Serie B d'Eccellenza femminile. Con Giorgio Krecic in panchina, Muggia torna in A2 dopo appena una stagione. Dal 2004-05 disputa l'A2. Al termine della stagione 2007-08 si classifica al 15\u00ba posto e retrocede in Serie B d'Eccellenza. Nel 2008-09 partecipa al campionato di serie B d'Eccellenza col marchio \"Coopsette\" accedendo alla poule promozione e ai play-off. Nella stagione 2009-10 sempre sotto il nome di Coopsette ripete e migliora la stagione precedente arrivando alla finale promozione; inoltre si qualifica alla coppa Italia di serie B d'Eccellenza dove si piazza al secondo posto perdendo in finale contro la Vassalli Vigarano. Nella stagione 2010-11 dopo aver vinto il proprio girone e i successivi playoff promozione, viene sconfitta nelle finali a 3, piazzandosi seconda nel mini girone e venendo poi ripescata e promossa in serie A2.\nNella stagione 2011-12, la squadra ha militato nel campionato di serie A2 ottenendo il 5\u00ba posto in regular season con 30 punti totali (frutto di 15 vittorie e 11 sconfitte) e arrivando sino alle semifinali promozione, dove \u00e8 stata eliminata dalla formazione della Vassalli Vigarano (quest'ultima poi promossa nella massima serie nazionale).\nHa vinto inoltre nove titoli nazionali giovanili, compresi due campionati italiani \"3 contro 3\"."}
{"id": "1443884", "revid": "1766026", "url": "https://it.wikipedia.org/wiki?curid=1443884", "title": "Bruno Gentili (grecista)", "text": "Fu dapprima allievo, a Roma, di Silvio Giuseppe Mercati e di Gennaro Perrotta, per poi diventare professore di Letteratura greca all'Universit\u00e0 di Urbino, dove insegn\u00f2 dal 1956 (dal 1963 fu Professore Ordinario). Fu quattro volte presidente della Consulta Universitaria del Greco.\nFondatore nel 1964 a Urbino del \"Centro di studi sulla lirica greca e sulla metrica greca e latina\"; direttore della rivista \"Quaderni Urbinati di Cultura Classica\", da lui fondata nel 1966; preside della Facolt\u00e0 di Lettere di Urbino dal 1968 al 2001; membro del Senato Accademico e del Consiglio di Amministrazione della medesima universit\u00e0; socio corrispondente dell'Accademia dei Lincei dal 1984 e accademico dei Lincei dal 1989.\nBiografia.\nFilologo e grecista italiano di fama internazionale, nacque il 20 novembre 1915 a Valmontone (RM) da Attilio e Giuseppina Cicciarelli, primo di quattro figli (Alvaro, Ione e Nedelia). Spos\u00f2 in prime nozze Lina Mul\u00e8, con la quale ebbe due figli (Leonardo e Livia), e in seconde nozze Franca Perusino, che gli \u00e8 stata accanto fino alla fine.\nPer motivi familiari - il padre era capostazione - trascorse l'adolescenza in Abruzzo e frequent\u00f2 il Liceo Classico \"Ovidio\" di Sulmona. Negli anni '30 si trasfer\u00ec a Roma per iniziare gli studi all'Universit\u00e0 \"La Sapienza\", dove frequent\u00f2 le lezioni di Letteratura greca di Ettore Romagnoli, laureandosi poi con Giuseppe Silvio Mercati con una tesi in Filologia bizantina dal titolo \"Studio critico intorno alla storia di Agatia e alla sua tradizione manoscritta\". Subito dopo la laurea e prima di essere nominato assistente all'Universit\u00e0 di Roma, insegn\u00f2 nei licei, tra i quali il Liceo Classico \"Virgilio\" di Roma.\nQuando nel 1938 Gennaro Perrotta si avvicend\u00f2 a Ettore Romagnoli nell'insegnamento di Letteratura greca nell'Universit\u00e0 di Roma, Gentili ne fu subito conquistato e Perrotta lo volle come assistente di Letteratura greca. Dal suo maestro Gentili apprese l'arte della filologia e la passione per la metrica, alla quale, proprio in questi anni, si dedic\u00f2 anima e corpo, dando vita a due pregevoli manuali: \"Metrica greca arcaica\" (1950) e \"La metrica dei Greci\" (1952), che per anni e ancora oggi, nella nuova versione completamente riscritta con la sua allieva, Liana Lomiento (\"Metrica e ritmica. Storia delle forme poetiche della Grecia antica\" - 2003), hanno formato e formano generazioni di studenti. Aveva altres\u00ec appreso da Perrotta l'amore per la Lirica greca, tanto che dalla loro collaborazione nacque, un decennio pi\u00f9 tardi, nel 1948, l'antologia dei lirici greci \"Polinnia\" (oggi - 2007- arrivata alla terza edizione e completamente rinnovata con la collaborazione di Carmine Catenacci).\nIn realt\u00e0, negli anni in cui Perrotta non riusciva pi\u00f9 ad esercitare pienamente il suo lavoro per motivi di salute, Gentili resse di fatto l'insegnamento del greco influenzando significativamente gli allora giovani della filologia classica capitolina, tra cui Luigi Enrico Rossi e Aurelio Privitera, che ricorda come quelle \"lezioni non avevano il tono pacato delle lezioni \"ex cathedra.\" Come docente, Gentili era bifronte. Si pu\u00f2, anzi, dire che bifronte fosse sempre; secondo i casi poteva essere flessibile o intransigente, giocoso o severo\". Le sue erano esercitazioni, erano seminari: egli basava l'insegnamento sulle sue ricerche.\nGli anni '50 non sono facili, sono anni di studio intensi e febbrili per il giovane studioso che culmineranno, insieme ai volumi sulla metrica, con una serie di lavori sui lirici: oltre alla gi\u00e0 ricordata antologia \"Polinnia\", il saggio \"Bacchilide. Studi\" (1958) e l'edizione di Anacreonte (1958, vincitrice del Premio Salento 1959 per la critica), che dar\u00e0 il via alla fortunata e prestigiosa collana \"Lyricorum Graecorum quae exstant\", creata da Gentili, che ha segnato una nuova via nell'edizione dei poeti arcaici.\nDopo gli anni romani, fu chiamato a ricoprire per un certo tempo un incarico di Letteratura greca nell'Universit\u00e0 di Lecce, dove ebbe modo di frequentare l'amico e collega Carlo Prato, insieme al quale divenne coautore della teubneriana edizione dei \"Poetae elegiaci\" (I, 1988; II, 2002).\nLa svolta decisiva, tuttavia, fu rappresentata dalla chiamata nel 1956 nell'Universit\u00e0 di Urbino, dove nello stesso anno venne inaugurata la Facolt\u00e0 di Lettere grazie all'impegno del Rettore Carlo Bo. Da quell'anno fino al pensionamento (1991) e oltre, in qualit\u00e0 di Direttore del \"Centro internazionale di studi sulla cultura greca antica\", Gentili \u00e8 rimasto indissolubilmente legato a questa universit\u00e0, ricoprendo cariche accademiche fino alla nomina a Professore emerito. L'ultima lezione del prof. Gentili ad Urbino \u00e8 stata tenuta il 5 maggio 2004 su sollecitazione degli studenti frequentanti il corso monografico sulla \"Medea\" di Euripide.\nTra i maggiori specialisti della grecit\u00e0 arcaica e di metrica greca, oltre a un'esemplare edizione critica di Anacreonte (Roma 1958) e dei poeti elegiaci greci (con C. Prato, Lipsia I 1988, II 2002), pubblic\u00f2 alcune tra le opere pi\u00f9 rilevanti nel settore.\nNotevole anche il suo apporto come traduttore di autori greci: oltre ad Anacreonte e alle \"Pitiche\" di Pindaro, la \"Medea\" di Seneca (Istituto Nazionale del Dramma Antico, Mazara del Vallo 1956) e l\"'Elettra\" di Sofocle (in \"Elettra. Variazioni sul mito\", a cura di G. Avezz\u00f9, Venezia 2002). Per la Fondazione Lorenzo Valla cur\u00f2 Le \"Pitiche\" (con P. Angeli Bernardini, E. Cingano, P. Giannini, Milano 1994) e le \"Olimpiche\" (con C. Catenacci, P. Giannini, L. Lomiento, Milano 2013) di Pindaro. Con \"Poesia e pubblico nella Grecia antica. Da Omero al V secolo\" vinse nel 1984 il Premio Viareggio per la saggistica."}
{"id": "1443890", "revid": "298055", "url": "https://it.wikipedia.org/wiki?curid=1443890", "title": "Vrael", "text": ""}
{"id": "1443895", "revid": "12300537", "url": "https://it.wikipedia.org/wiki?curid=1443895", "title": "Napo Torriani", "text": ""}
{"id": "1443898", "revid": "729019", "url": "https://it.wikipedia.org/wiki?curid=1443898", "title": "Kernittero", "text": "Con encefalopatia bilirubinica, detta anche kernittero o kernitterus o kernicterus, si indica un ittero neonatale patologico con deposito di bilirubina libera nel tessuto cerebrale. Pi\u00f9 precisamente si determina un'infiltrazione di bilirubina in parti del cervello del neonato, specialmente a livello dei nuclei della base e dell'ippocampo. Le persone affette da questa encefalopatia sono soprattutto infanti.\nQuesta penetrazione avviene attraverso la barriera emato-encefalica, e nei bambini pi\u00f9 grandi diventa maggiormente permeabile.\nDurante la vita intrauterina l'elevata bilirubina prodotta viene invece trasferita alla madre attraverso la placenta ed escreta dal fegato materno.\nEziologia.\nIl kernittero \u00e8 causato quasi sempre dalla presenza di una qualche malattia emolitica Rh del neonato, specialmente quando la madre dell'infante ha un sistema immunitario assente di RhD (tipico di feti Rh positivi con madri Rh negative). Il possibile contatto tra il sangue materno e quello del bambino, spesso presente al momento del parto, causa la produzione da parte della madre di anticorpi contro gli eritrociti del bambino, anticorpi che attraversano la placenta ed emolizzano gli eritrociti del neonato.\nNei neonati il Kernittero pu\u00f2 essere dovuto anche alla somministrazione di ceftriaxone, che si lega all'albumina, proteina che ha tra le sue funzioni anche il trasporto della bilirubina al fegato.\nDiagnosi.\nSe i valori sierici della bilirubina nell'individuo sono maggiori di 20\u00a0mg/dl si pu\u00f2 assistere al kernittero.\nSintomatologia.\nElementi caratteristici sono ittero grave, epatosplenomegalia e danni cerebrali, come paralisi cerebrale coreoatetosica, disabilit\u00e0 intellettiva, letargia, ipotonia (es.: paresi dello sguardo) e spasmi.\nCause di morte.\nIl kernittero si rivela spesso fatale per la persona affetta da tale male, il decorso comporta ipertonia, letargia, apnea, convulsioni, a chi invece sopravvive i danni permanenti si riscontrano in paralisi cerebrale, displasia dentale, perdita dell'udito.\nPrevenzione.\nPer prevenire questa malattia si ricorre alla fototerapia con luce blu (gli ultravioletti degradano la bilirubina in derivati idrosolubili) e nei casi pi\u00f9 gravi all'exsanguinotrasfusione."}
{"id": "1443899", "revid": "44638", "url": "https://it.wikipedia.org/wiki?curid=1443899", "title": "Interclub Muggia", "text": ""}
{"id": "1443900", "revid": "1226", "url": "https://it.wikipedia.org/wiki?curid=1443900", "title": "Jakov Protazanov", "text": ""}
{"id": "1443903", "revid": "1632387", "url": "https://it.wikipedia.org/wiki?curid=1443903", "title": "Abstrakt Algebra (album)", "text": "Abstrakt Algebra \u00e8 il primo ed ultimo album in studio della metal band Abstrakt Algebra, pubblicato nel 1995 dalla Megarock Records.\nIl disco.\n\u00c8 il primo album degli Abstrakt Algebra: tutti i brani sono composti e scritti dal bassista e leader del gruppo \"Leif Edling\".\nLa particolarit\u00e0 di questo album sono il contenuto dei testi, difficilmente comprensibili, e le strane melodie che li accompagnano. Il sound \u00e8 una specie di ibrido fra prog e doom metal.\nDisco complesso, vista la difficolt\u00e0 di interpretazione \u00e8 stato pressoch\u00e9 difficile per anni dargli un seguito, seguito che si credeva non sarebbe mai arrivato, ma che giunse inaspettatamente tredici anni dopo con Abstrakt Algebra II."}
{"id": "1443904", "revid": "824529", "url": "https://it.wikipedia.org/wiki?curid=1443904", "title": "Pania della Croce", "text": "La Pania della Croce \u00e8 la quarta cima pi\u00f9 alta delle Alpi Apuane e la pi\u00f9 alta del Gruppo delle Panie, gruppo di notevole interesse paesaggistico, alpinistico e geologico, che sorge al centro della catena Apuana a pochi chilometri dalla costa tirrenica. \u00c8 tra le vette apuane pi\u00f9 famose e per le sue linee eleganti e la posizione dominante viene spesso chiamata \"La Regina delle Apuane\".\nDescrizione.\nIl nome Pania viene da \"Pietrapana\", come veniva chiamata un tempo, che deriva a sua volta da \"Petrae Apuanae\" ovvero monti degli Apuani, un'antica popolazione ligure che per nove secoli ha abitato questa zona.\nSeparate da profonde valli dal resto delle Apuane e strapiombanti nel versante sud con una bastionata calcarea, le Panie, sono visibili nelle giornate limpide da tutta la Toscana Nord-Occidentale (da Firenze all'Isola d'Elba). Si possono anche ammirare dal golfo della Spezia, dai monti della Corsica e da gran parte dello spartiacque appenninico compreso nelle province di Lucca, Reggio Emilia, e Modena. Il versante pi\u00f9 pittoresco e fotogenico \u00e8 quello che guarda verso la Garfagnana (versante Nord) dove sotto il curioso \"Puntone di Mezzo al Prato\" (per i Garfagnini \"Naso dell'Omo Morto\"), cima prativa antropomorfa che separa la Pania Secca dalla Pania della Croce, sorge un rifugio alpino del CAI di Lucca.\nNotevole il panorama a 360 gradi che si pu\u00f2 osservare dalla cima della Pania della Croce, vero e proprio balcone sulla Garfagnana e sulla costa tirrenica. Nelle giornate terse si spazia dal Monviso alla Corsica fino all'Isola d'Elba e al monte Amiata e all'interno con un buon binocolo si pu\u00f2 scorgere il campanile di Giotto a Firenze.\nCitazioni.\nDante Alighieri nella Divina Commedia all'interno del canto XXXII dell'Inferno dal verso 22 al 28 cita il Monte Pania e il Monte Tambura, altro massiccio delle Alpi Apuane.\nDante infatti si trova nella nona cerchia dell'Inferno (Cogito) e, per indicare lo spessore dello strato di ghiaccio nel quale sono rinchiusi fino alla testa i traditori, afferma che il ghiaccio non si sarebbe spezzato nemmeno facendoci precipitare sopra il Monte Tambura (\"\"Tambernicchi\") e la Pania (\"Pietrapana\"\").\nAnche il Boccaccio, nel \"De Montibus\", ricorda la Pania come \"Pietra Apuana Mons\".\nLudovico Ariosto, che fu governatore della Garfagnana per conto degli Estensi dal 1522 al 1525, afferma: \"La nuda Pania tra l'Aurora e il Noto, da l'altre parti il giogo mi circonda che fa d'un Pellegrin la gloria noto\".\nGiovanni Pascoli situa l'intera narrazione della poesia \"The hammerless gun\" (Canti di Castelvecchio) sulla Pania e la descrive con questi versi:\n\"\u00abSu la nebbia che fuma dal sonoro / Serchio, leva la Pania alto la fronte / nel sereno: un aguzzo blocco d'oro, / su cui piovano petali di rose / appassite.\u00bb \"(vv. 21-25)\nGabriele D'Annunzio cita la pania pi\u00f9 volte nelle sue poesie. Ad esempio:\n\"\u00abE tutta la Versilia, ecco, s'indora d'una soavit\u00e0 che il cor dilania. Mai fosti bella, ahim\u00e8, come in quest'ora ultima, o Pania!\u00bb \"\n\"\u00ab...Ma come, Occhiazzurro, sei cauto! Forse amico sei di Diana? Ora scende da Pietrapana il lesto Settembre col flauto...\u00bb \""}
{"id": "1443908", "revid": "78273", "url": "https://it.wikipedia.org/wiki?curid=1443908", "title": "Romasistemi Roma", "text": ""}
{"id": "1443911", "revid": "78273", "url": "https://it.wikipedia.org/wiki?curid=1443911", "title": "Romasistemi Pomezia", "text": ""}
{"id": "1443912", "revid": "78273", "url": "https://it.wikipedia.org/wiki?curid=1443912", "title": "Stelle Marine Pomezia", "text": ""}
{"id": "1443923", "revid": "287204", "url": "https://it.wikipedia.org/wiki?curid=1443923", "title": "Aleksandr Nikolaevic Ostrovskij", "text": ""}
{"id": "1443926", "revid": "85405", "url": "https://it.wikipedia.org/wiki?curid=1443926", "title": "Alexander Nikolaevi\u010d Ostrovsky", "text": ""}
{"id": "1443927", "revid": "124123", "url": "https://it.wikipedia.org/wiki?curid=1443927", "title": "Clemente Palma", "text": "Poich\u00e9 suo padre era direttore della Biblioteca Nacional del Per\u00fa, ebbe l'opportunit\u00e0 di leggere l'opera di diversi autori stranieri, particolarmente russi. Si laure\u00f2 in Lettere e Fisica nel 1899 nell'Universidad Nacional Mayor de San Marcos, di cui fu anche cattedratico. Tra il 1902 e il 1904 fu console in Francia e tra il 1919 e il 1930 fu deputato\nSi dedic\u00f2 anche al giornalismo. Fu direttore delle riviste \"Prisma\" (1906-1908) e Variedades (1908-1931) e del quotidiano La Cr\u00f3nica (1912-1929)\nOpere.\nLa produzione di Clemente Palma fu centrata nella narrativa. Ebbe grande importanza nello sviluppo del racconto in Per\u00f9 e introdusse temi nuovi nella letteratura. Le sue storie trattano soprattutto temi fantastici, psicologici, di terrore e di scienza fiction. Si sentiva attratto da ci\u00f2 ch'era morboso e molti suoi personaggi sono anormali e perversi.\nNelle sue opere c'\u00e8 una forte influenza di Edgar Allan Poe e, in misura minore, degli scrittori russi del secolo XIX e del decadentismo francese.\nLe sue opere principali furono: \"Cuentos Mal\u00e9volos\" (1904), \"Historietas Malignas\" (1925) e le novelle \"Mors ex vita\" (1923) \"Excursi\u00f3n literaria\" (1895), \"Filosof\u00eda y arte\" (1897), \"El porvenir de las razas\" (1897), \"El Per\u00fa\" (1898), \"La cuesti\u00f3n de Tacna y Arica y la conferencia de Washington\" (1922), \"Hab\u00eda una vez un hombre...\" (1935)."}
{"id": "1443931", "revid": "767487", "url": "https://it.wikipedia.org/wiki?curid=1443931", "title": "\u0218", "text": " (S con virgola) \u00e8 una lettera che fa parte dell'alfabeto rumeno, usato per rappresentare il suono della lingua rumena , la fricativa postalveolare sorda (simile al \"sc\" in \"pesce\").\nQuesta lettera non faceva parte delle prime versioni di Unicode, in cui \u015e (S-cediglia) veniva usato nei testi digitali in rumeno. La S con la virgola \u00e8 stata introdotta solo con l'Unicode 3.0 su richiesta dell'ente nazionale rumeno per gli standard, ma i computer che hanno un sistema operativo precedente a Windows XP non hanno font compatibili. Per questo motivo molti testi rumeni usano ancora adesso la S-cediglia (o anche la S), nonostante le raccomandazioni a passare dalla cediglia alla virgola."}
{"id": "1443933", "revid": "116944", "url": "https://it.wikipedia.org/wiki?curid=1443933", "title": "S-virgola", "text": ""}
{"id": "1443934", "revid": "78273", "url": "https://it.wikipedia.org/wiki?curid=1443934", "title": "Date Movie", "text": ""}
{"id": "1443935", "revid": "32116", "url": "https://it.wikipedia.org/wiki?curid=1443935", "title": "Heretic 2", "text": ""}
{"id": "1443941", "revid": "6923", "url": "https://it.wikipedia.org/wiki?curid=1443941", "title": "Pierre Coudrin", "text": "Biografia.\nVenne ordinato clandestinamente sacerdote nel 1792, durante la Rivoluzione francese ed esercit\u00f2 segretamente il suo ministero a Poitiers, dove diede vita ad una confraternita del Sacro Cuore. Nel 1794 incontr\u00f2 Henriette Aymer de la Chevalerie, con la quale inizi\u00f2 a pianificare l'istituzione di una congregazione religiosa destinata alla riconversione della Francia alla fine della Rivoluzione.\nRischiando entrambi la ghigliottina, nel giorno della vigilia di Natale del 1800 i due diedero formalmente vita alla nuova famiglia religiosa, intitolata ai Sacri Cuori di Ges\u00f9 e Maria e consacrata all'adorazione perpetua del Santissimo Sacramento. I padri e le suore dell'istituto oggi vengono detti \"di Picpus\" poich\u00e9 nel 1805 stabilirono la loro curia generalizia in rue de Picpus a Parigi.\nI religiosi di Picpus, terminato il periodo del Terrore, iniziarono a dedicarsi all'insegnamento, soprattutto nei seminari, all'apostolato fra credenti ed all'attivit\u00e0 missionaria, specialmente in Oceania.\nNel 1837, alla morte del fondatore, alle sue congregazioni appartenevano 276 religiosi e 1125 religiose."}
{"id": "1443947", "revid": "64609", "url": "https://it.wikipedia.org/wiki?curid=1443947", "title": "Dria Paola", "text": "Biografia.\nFiglia di Arturo Pitteo (1877-1932), proprietario di un negozio di armi da caccia, in via Cavour, e della bellissima padovana Ione Volebele (1888-1991), la proprietaria del noto \"Caff\u00e8 Borsa\", in piazza Garibaldi, nacque a Rovigo nella villa di famiglia, sita nell'allora via Sabbioni, al numero civico 11, oggi viale Beata Maria Chiara.\nVenne battezzata in duomo dal vescovo Tommaso Pio Boggiani (1863-1942) il 26 marzo 1910, e sin da piccola \"Etra\" (cos\u00ec venne soprannominata dagli amici), pales\u00f2 un forte temperamento artistico, studiando sin dalla tenera et\u00e0 di tre anni danza e da quella di dieci recitazione, lavorando inizialmente nella compagnia di Carlo Lombardo.\nDopo aver adottato lo pseudonimo Dria Paola, dal sapore pi\u00f9 orientaleggiante e misterioso, grazie alla sua straordinaria bellezza, riusc\u00ec ad ottenere una particina nel film \"Gli ultimi giorni di Pompei\", (1926), diretto a quattro mani da Carmine Gallone ed Amleto Palermi.\nDa allora, fu un susseguirsi di trionfi, in pellicole che catapultarono l'attrice veneta fra l'Olimpo delle stelle del cinema italiano dell'epoca. Alla morte del padre, nel 1932, si trasfer\u00ec con la madre a Roma e, dopo aver preso parte a diversi film in ruoli di supporto ma anche da protagonista, nel 1933 interpret\u00f2 il film per cui \u00e8 maggiormente ricordata: \"Fanny\" (1933), di Mario Almirante. Riapparve regolarmente sino agli albori degli anni quaranta, quando prefer\u00ec ritirarsi a vita privata.\nIl primo film sonoro e il declino.\nIl suo nome resta legato a \"La canzone dell'amore\" (1930), di Gennaro Righelli, ricordato per essere stato il primo film sonoro di produzione italiana ad essere distribuito. In questo film la Paola recit\u00f2 accanto ad un'altra diva dell'epoca, Isa Pola, con la quale divise la notoriet\u00e0 derivante dall'avervi partecipato.\nAttiva in seguito come artista ed autrice di una singolare autobiografia, rimase attiva (anche se molto sporadicamente) in teatro ed in televisione, apparendo, per esempio, in \"Cortile\" (1955), di Antonio Petrucci. Mor\u00ec totalmente dimenticata e in completa indigenza (nel 1989 aveva beneficiato della legge Bacchelli) all'et\u00e0 di ottantaquattro anni nel 1993."}
{"id": "1443948", "revid": "2108263", "url": "https://it.wikipedia.org/wiki?curid=1443948", "title": "Davide I di Scozia", "text": "Figlio maschio ultimogenito di Malcolm III di Scozia e di Margherita, David trascorse la maggior parte della sua infanzia in Scozia, ma venne esiliato in Inghilterra nel 1093. Quando il fratello Alessandro I di Scozia mor\u00ec nel 1124, David decise, con la protezione di re Enrico I, di prendere il regno della Scozia per s\u00e9. Fu costretto a partecipare alla guerra contro il suo rivale e nipote, M\u00e1el Coluim mac Alaxandair.\nPer sottomettere il nipote, Davide impieg\u00f2 dieci anni e nella battaglia mor\u00ec anche \u00d3engus, conte di Moray, che stava dalla parte del nipote di Davide. La vittoria gli permise di espandere il suo controllo alle zone pi\u00f9 lontane del regno. Dopo la morte di Enrico I, Davide sostenne la pretesa della figlia di Enrico, l'ex imperatrice-consorte Matilda, al trono d'Inghilterra; nel corso della questione, entr\u00f2 in conflitto con il re Stefano d'Inghilterra e pot\u00e9 espandere i suoi domini nell'Inghilterra del Nord, nonostante la sua sconfitta nella battaglia dello Stendardo nel 1138.\nBiografia.\nPrimi anni.\nI primi anni di Davide I costituirono il periodo pi\u00f9 oscuro della sua vita. Gli storici possono soltanto fare delle ipotesi su alcuni fatti dell'adolescenza di Davide a causa della scarsezza delle fonti. Non si sa dove sia nato e anche la data di nascita \u00e8 imprecisa: si suppone che sia avvenuta in un periodo compreso tra il 1083 e il 1085. Era probabilmente l'ottavo figlio di re Malcolm III di Scozia ma certamente almeno il sesto ed il pi\u00f9 giovane nato dall'unione del sovrano con la regina Margherita. Nel 1093 re Malcolm e il fratello di Davide, Edward, furono uccisi sul fiume Aln durante l'invasione di Northumberland.\nDavide e i suoi due fratelli Alessandro ed Edgar, entrambi futuri re di Scozia, erano probabilmente presenti quando la loro madre mor\u00ec. Secondo la tradizione medioevale successiva, i tre fratelli erano a Edimburgo quando vennero assediati dal loro zio, Domnald B\u00e1n: si tratt\u00f2 probabilmente quel Donald che era giunto fino ad Edimburgo per impedire a Margherita di esigere il trono in nome di uno dei suoi figli ed \u00e8 probabilmente quel Donald che era stato incoronato a Scone. Non si sa esattamente che cosa sia accaduto dopo, ma un'inserzione nella \"Cronaca di Melrose\" dichiara che Donald costrinse i suoi tre nipoti all'esilio, anche perch\u00e9 si era alleato ad un altro nipote, Edmund. John di Fordun scrisse, secoli dopo, che vennero scortati in Inghilterra dallo zio materno Edgardo Atheling.\nWilliam Rufus re d'Inghilterra, si oppose a Donald per l'annessione della parte pi\u00f9 a nord del regno. Invi\u00f2 il figlio maggiore di re Malcolm, il fratellastro di Davide, Duncan, in Scozia con un esercito a sua disposizione. Duncan per\u00f2 venne ucciso nello stesso anno (1094) e cos\u00ec nel 1097 William invi\u00f2 in Scozia il fratellastro di Duncan, Edgar. Ma questa volta il secondo figlio ebbe pi\u00f9 successo \u00e8 venne incoronato re alla fine del 1097. A Donald furono invece cavati gli occhi e fu imprigionato a vita nelle prigioni del castello.Durante la lotta per il potere del 1093-1097 Davide era in Inghilterra. Nel 1093, poteva aver avuto circa nove anni.\nDal 1093 fino al 1103 di Davide non si sa molto, ma sembra che sia stato in Scozia per parte della fine degli anni Novanta. Quando William Rufus venne ucciso, gli succedette Enrico I d'Inghilterra, che per aumentare il suo potere spos\u00f2 la sorella di Davide, Matilde. L'unione fece di Davide il cognato del re d'Inghilterra.\nIncoronazione.\nNel 1099 re Edgar di Scozia fece visita a William Rufus per poter ampliare il confine fino a sud del fiume Forth, ma nel 1107 Edgar mor\u00ec, cos\u00ec tocc\u00f2 a Davide continuare le trattative, cosa che non avvenne prima del 1113, quando riusc\u00ec ad espandere il confine che ora comprendeva le contee di Roxburghshire, Selkirkshire, Berwickshire, Peeblesshire e Lanarkshire guadagnandosi il titolo di Principe di Cumbria, il territorio pi\u00f9 a sud della Scozia e quindi confinante con il Regno d'Inghilterra. Questo titolo gli rimase fino al 1124, anno in cui mor\u00ec il fratello Alessandro I di Scozia, e dopo una disputa tra Davide e il figlio di Alessandro, Malcolm vide salire al trono di Scozia Davide.\nNel 1113 Davide spos\u00f2 la vedova di Simone di Senlis, Matilde di Huntingdon, figlia di Waltheof II, conte di Northumbria, e di Judith di Lens, acquisendo cos\u00ec per matrimonio anche il titolo di conte di Huntingdon. Il figlio di Alessandro, Malcolm, scelse la via della guerra per salire al trono di Scozia.\nOrderico Vitale ha segnalato che Malcolm \u00ab...preso a strappare il regno a [David], combatt\u00e9 contro di lui due battaglie sufficientemente feroci; ma Davide, che era pi\u00f9 grande nel capire, oltre che nella potenza e nella ricchezza, ha conquistato lui ed il seguito\u00bb. Malcolm scapp\u00f2 disarmato nelle regioni della Scozia non ancora sotto il controllo di Davide e in quelle zone ottenne riparo e aiuto. Nell'aprile-maggio dello stesso anno Davide venne incoronato re di Scozia a Scone. Se in seguito le testimonianze scozzesi e irlandesi possono essere considerate esatte, la cerimonia di incoronazione fu costituita da una serie di elaborati rituali tradizionali, del genere pagano del mondo Anglo-Francese del XII secolo, per i loro elementi \"non cristiani\". Ailred di Rievaulx, amico e in quel momento anche membro della corte di Davide, ha segnalato che Davide \u00ab...era cos\u00ec disgustato da quegli atti di omaggio che gli erano stati offerti dalla nazione scozzese, nel modo dei loro padri quando dovevano omaggiare un nuovo re, che era stato costretto con difficolt\u00e0 dai vescovi a riceverli\u00bb.\nSeconda guerra per la successione.\nNel 1130 mor\u00ec la moglie di Davide, Matilde, mentre lui era alla corte inglese e nel frattempo il fratellastro Malcolm, aveva ottenuto il sostegno di \u00d3engus, conte di Moray, che era il pi\u00f9 importante vassallo di Davide. I ribelli scozzesi marciarono da Angus, dove si scontrarono con Edward Connestabile di Mercia, secondo gli Annali dell'Ulster. Nella battaglia morirono 1.000 uomini dell'esercito di Edward e 4.000 di quello di Oengus, tra i quali lo stesso Oengus. Cos\u00ec Malcolm riprese a fuggire e la guerra civile continu\u00f2 per altri quattro anni.\nPare che Davide avesse chiesto aiuto al re Enrico I, che gli invi\u00f2 una grossa flotta e molti cavalieri normanni per aiutarlo a sedare la rivolta. La flotta attravers\u00f2 il Mare d'Irlanda, il Firth of Clyde, e sbarc\u00f2 nella costa di Argyll, dove Malcolm godeva del sostegno maggiore. Nel 1134 Malcolm venne catturato e imprigionato nel castello di Roxburgh.\nPacificazione con i territori del Nord e di Ovest.\nNel periodo seguente Davide riport\u00f2 la pace nei territori del nord che avevano sostenuto Malcolm, dal 1130 al 1134 aveva condotto una campagna per occupare i territori di Strathgryfe e l'area attorno a Renfrew. Si riappacific\u00f2 con la contea di Moray e confer\u00ec il titolo di conte al nipote William fitz Duncan, che aveva perso i diritti di successione al trono per la nascita di Enrico, figlio di Davide, e poi spos\u00f2 la figlia di Oengus per aumentare la sua autorit\u00e0 su quella regione. Fond\u00f2 i \"borghi\" (citt\u00e0) di Elgin e Forres nella contea di Moray; fond\u00f2 il Priorato di Urquhart e pag\u00f2 dei tributi a Argyll.\nMentre nel 1136 combatteva contro re Stefano d'Inghilterra, che cercava di dominare il Nord dell'Inghilterra, Davide continu\u00f2 ad aumentare il suo controllo nel Nord della Scozia. Nel 1139 suo cugino Harald Maddadsson divenne a 5 anni conte delle Orcadi e nel 1140 Caithness e Sutherland passarono sotto dominio scozzese. Poco prima del 1146 Aindr\u00e9as venne nominato primo vescovo di Caithness. Nel 1150 Caithness e la contea delle Orcadi passarono sotto il completo controllo scozzese.\nNel 1151 \u00d8ystein II di Norvegia port\u00f2 una grande flotta attorno alle Orcadi e cattur\u00f2 di sorpresa il giovane Harald nella sua residenza a Thuson e lo costrinse a pagare il rilascio con la sua fedelt\u00e0 al re norvegese. Nello stesso anno Davide rispose frettolosamente, sostenendo le pretese alla contea delle Orcadi del rivale di Harald, Erlend Haraldsson, assegnandogli met\u00e0 di Caithness in opposizione a Harald. Il re Eystein rispose a sua volta facendo una concessione simile allo stesso Erlend, annullando l'effetto della concessione di Davide. La debolezza di Davide nelle Orcadi era dovuta al fatto che i re norvegesi non erano disposti a tornare indietro e ci\u00f2 diminu\u00ec notevolmente il suo controllo su quella regione.\nSuccessione e morte.\nForse il colpo peggiore ai progetti di Davide avvenne il 12 luglio 1152 allorch\u00e9 Enrico, conte di Northumberland, unico figlio maschio sopravvissuto di Davide e suo successore, mor\u00ec, probabilmente a causa di una malattia che lo affliggeva da tempo. Davide sapeva che non sarebbe ancora vissuto a lungo (sarebbe infatti morto a meno di un anno). Allora design\u00f2 suo nipote Malcolm come successore e suo nipote William come conte di Northumberland. Duncan I, conte di Fife, il maggiore magnate della Scozia di quel periodo, venne nominato tutore di Malcolm, che era diventato re a 11 anni. La salute di Davide cominci\u00f2 a peggiorare seriamente nella primavera del 1153 e il 24 maggio Davide mor\u00ec. Nel suo necrologio, riportato negli Annali di Tigernach, venne chiamato: \"Dab\u00edd mac Mail Colaim, r\u00ed Alban &amp; Saxan\" (\"Davide figlio di Malcolm, re della Scozia e dell'Inghilterra\"), un titolo che ha riconosciuto l'importanza di una parte della nuova Inghilterra del regno di Davide.\nDiscendenza.\nDa Maud (o Matilde) di Huntingdon, David ebbe:"}
{"id": "1443953", "revid": "156618", "url": "https://it.wikipedia.org/wiki?curid=1443953", "title": "San Davide di Scozia", "text": ""}
{"id": "1443955", "revid": "125525945", "url": "https://it.wikipedia.org/wiki?curid=1443955", "title": "Hunedoara", "text": "Hunedoara (in tedesco \"Eisenmarkt\") \u00e8 un municipio della Romania di 71.207 abitanti, ubicato nel distretto omonimo, nella regione storica della Transilvania.\nFanno parte dell'area amministrativa anche le localit\u00e0 di Bo\u0219, Gro\u0219, H\u0103\u0219dat, Pe\u0219ti\u0219u Mare, R\u0103c\u0103\u0219tia.\nStoria.\nNella zona di Hunedoara sono stati scoperti reperti ed utensili risalenti all'Et\u00e0 della pietra. L'area \u00e8 ricca di giacimenti di ferro, sfruttati fin dall'Et\u00e0 del ferro, quindi dai Traci e dai Daci. L'importanza economica della zona fin dall'antichit\u00e0 \u00e8 testimoniata dalla presenza del sistema delle Fortezze dacie dei monti Or\u0103\u0219tie, dal ritrovamento dei resti di otto forni fusori di epoca Dacia e di numerosissime monete di quell'epoca.\nIl primo documento storico cita la citt\u00e0 nel 1265, con il nome di \"Hungnod\", come un centro per la concia delle pelli e la lavorazione del legno; tuttavia l'importanza delle risorse di ferro rimase prevalente e fino al XIV-XV secolo le armi (lance e spade) fabbricate nella citt\u00e0 furono famose ed apprezzate. Il \"Corpus Inscriptiorum Latinorum\" riporta un riferimento agli abitanti della zona come \"natas ibi, ubi ferum nascitur\".\nSecolo XV.\nFin dal XV secolo la citt\u00e0 fu nota come la residenza della famiglia Corvino. Con un documento del 18 ottobre 1409, Sigismondo di Lussemburgo ricompensava per il suo coraggio in battaglia un certo Vajk, un etnico Valacco(Rumeno) originario della Valacchia con il possesso di Hunedoara; lo stesso documento cita anche i suoi figli, Mogos, Radu e J\u00e1nos. Quest'ultimo, J\u00e1nos Corvino de Hwnyadwar (J\u00e1nos Hunyadi), crebbe a Hwnyadwar; dopo avere sposato Elisabetta Szil\u00e1gyi, una nobildonna ungherese, aument\u00f2 il proprio potere fino ad essere nominato Voivoda di Transilvania, all'epoca un territorio autonomo del Regno d'Ungheria. J\u00e1nos Hunyadi consolid\u00f2 la cittadella di quello che allora era un piccolo paese sulla base di una fortezza pi\u00f9 antica. Eletto reggente d'Ungheria, J\u00e1nos Hunyadi e, dopo di lui, i suoi eredi difesero il Regno d'Ungheria dalle invasioni turche con buon successo per circa due secoli.\nEpoca dei Corvino.\nAll'epoca dei Corvino, il commercio del ferro a Hunedoara ebbe un rilevante sviluppo: Mattia Corvino Huny\u00e1di, figlio di J\u00e1nos, concesse alla citt\u00e0 il privilegio di porto franco, privilegio che la citt\u00e0 mantenne fino al XVII secolo. Alla morte di Mattia, il potere venne preso da Giovanni Corvino, suo figlio naturale, ma questi mor\u00ec giovane e la moglie, Beatrice di Frangipan, spos\u00f2 in seconde nozze Giorgio di Brandeburgo, il quale tuttavia non si stabil\u00ec mai a Hunedoara, nominandovi un suo rappresentante.\nDue tra i primi altiforni in Europa vennero costruiti nei pressi di Hunedoara, a Toplita nel 1750 ed a Govajdia nel 1806; entrambi sono visitabili ancora oggi e sono collegati tra di loro e con le zone adiacenti da una ferrovia a scartamento ridotto costruita alla fine del XIX secolo.\nSviluppo industriale.\nLo sviluppo industriale, assai consistente a partire dal XIX secolo, port\u00f2 ad una forte crescita della popolazione, con l'emigrazione di molti lavoratori dalle aree rurali circostanti. \nGuerre mondiali.\nLa crescita continu\u00f2 nel periodo tra le due guerre mondiali, dopo la Seconda guerra mondiale il regime comunista accentu\u00f2 ancor pi\u00f9 questo sviluppo, e per diversi anni a Hunedoara ha funzionato il pi\u00f9 grande complesso siderurgico della Romania e dell'intera area Balcanica.\nHunedoara oggi.\nLa caduta del regime nel 1989 tolse ai prodotti siderurgici di Hunedoara i mercati pi\u00f9 importanti, quelli del blocco sovietico, e la crisi port\u00f2 alla chiusura di molte imprese ed al ridimensionamento del grande complesso siderurgico. Oggi, investitori stranieri hanno portato una certa ripresa e quanto rimane del vecchio polo siderurgico \u00e8 condotto dal gruppo Arcelor-Mittal, con una produzione in crescita che dovrebbe raggiungere le 500.000 tonnellate nel 2007.\nMonumenti e luoghi d'interesse.\nIl castello dei Corvino.\nIl Castello dei Corvino, la cui storia \u00e8 strettamente legata, \u00e8 un grande complesso monumentale progressivamente sviluppatosi in stile prima gotico, poi rinascimentale, quindi barocco. Presenta un grande ponte levatoio, numerose torri e cortili e due grandi saloni, il \"Salone dei Cavalieri\" ed il \"Salone della Dieta\", cos\u00ec chiamato perch\u00e9 per qualche tempo ospit\u00f2 le riunioni della Dieta di Transilvania.\nIl castello \u00e8 oggi propriet\u00e0 della municipalit\u00e0, non essendovi eredi conosciuti della famiglia Corvino; ospita un museo e viene spesso usato come \"location\" per riprese cinematografiche.\nLago di Cincis.\nAltra attrattiva turistica nei dintorni della citt\u00e0 \u00e8 il lago artificiale Cincis, un bacino costruito negli anni cinquanta sul fiume Cerna per fornire acqua ed energia alle industrie siderurgiche della citt\u00e0, che oggi ospita sulle sue rive alcuni complessi residenziali per turisti."}
{"id": "1443959", "revid": "767487", "url": "https://it.wikipedia.org/wiki?curid=1443959", "title": "Cuscino berlinese", "text": "Il Cuscino berlinese \u00e8 un particolare tipo di dosso stradale, solitamente di forma quadrata, che non si estende a tutta la larghezza della carreggiata. \nIl suo scopo \u00e8 quello di rallentare la velocit\u00e0 di circolazione del traffico veicolare (soprattutto quello delle autovetture) senza comunque arrecare alcun disagio o rallentamento a bus, ambulanze, mezzi di soccorso, e mezzi a due ruote. Questo aspetto li rende molto adatti ad essere collocati nelle cosiddette Zone 30. \nIl nome deriva dal fatto che Berlino \u00e8 stata la prima citt\u00e0 a sperimentarne l'efficacia."}
{"id": "1443962", "revid": "1318658", "url": "https://it.wikipedia.org/wiki?curid=1443962", "title": "Suceava", "text": "Suceava (in ungherese \"Szucs\u00e1va\", in tedesco \"Suceava\", in polacco \"Suczawa\", in ucraino \"\u0421\u0443\u0447\u0430\u0432\u0430\", in yiddish \"\u05e9\u05d0\u05b7\u05e5 - Shats\") \u00e8 un municipio della Romania di abitanti, capoluogo del distretto omonimo, nella regione storica della Bucovina.\nGeografia fisica.\nSuceava occupa un'area geografica molto varia, che va da una zona collinare, il cui punto pi\u00f9 alto \u00e8 la Collina di Zamca, ad una pianeggiante sulle rive del fiume Siret. Alle due zone, denominate rispettivamente Zamca e \u015eipote, si unisce un grande quartiere periferico, chiamato Burdujeni, collegato al resto della citt\u00e0 da un lungo viale; la configurazione ne fa una sorta di citt\u00e0-satellite, anche se amministrativamente fa parte della municipalit\u00e0.\nStoria.\nLa presenza di insediamenti umani nell'area della citt\u00e0 \u00e8 molto antica, come testimoniano i numerosi ritrovamenti archeologici risalenti fino al Paleolitico; nel II-III secolo esisteva nella zona un insediamento di Daci che non venne mai annesso all'Impero romano, sebbene nei resti ritrovati siano visibili segni evidenti di un forte influsso culturale Romano.\nDurante il Medioevo la citt\u00e0 conobbe il suo massimo splendore quando Pietro I di Moldavia nel 1388 ne fece la capitale del Principato di Moldavia, ruolo che mantenne fino al 1565 quando, sotto il regno di Alexandru L\u0103pu\u0219neanu, la capitale venne trasferita a Ia\u0219i.\nL'epoca in cui la citt\u00e0 ebbe la massima importanza fu per\u00f2 quella del regno di \u015etefan cel Mare, periodo nel quale vennero costruite le due cittadelle fortificate ancora visibili. Durante questo periodo Suceava sub\u00ec nel 1476 l'assedio del Sultano Maometto II, deciso a conquistare la citt\u00e0, che per\u00f2 oppose una lunga resistenza costringendo alla fine l'assalitore ottomano a desistere e a ritirarsi. Dopo questo fatto, \u015etefan cel Mare fece della citt\u00e0 uno dei punti fondamentali della difesa delle sue terre e, grazie anche alle imponenti fortificazioni, Suceava non venne mai conquistata con le armi.\nIl 21 maggio 1600, durante la sua opera di riunificazione del paese, Michele il Bravo entr\u00f2 senza combattere a Suceava, dove venne accolto favorevolmente ed onorato quale signore; a Suceava il 26 maggio seguente Michele si proclam\u00f2 \"domn al \u021a\u0103rii Rom\u00e2ne\u0219ti \u0219i Ardealului \u0219i a toat\u0103 \u021aara Moldovei\", ossia \"Signore della Terra di Romania, dell'Ardeal\" (l'attuale Transilvania) \"e della Terra di Moldavia\".\nNel 1775 la Bucovina, e quindi anche Suceava, venne assegnata all'Impero asburgico quale \"premio\" per essersi mantenuto neutrale durante la Guerra russo-turca del 1768-1774; la zona fece parte dell'Impero austroungarico fino al 1918 quando, dopo la Prima guerra mondiale, venne riunita alla Romania. Durante il dominio asburgico Suceava mantenne la sua importanza soprattutto come localit\u00e0 di confine, in quanto la frontiera con la Romania passava pochi chilometri a sud-est della citt\u00e0. Allo scoppio della Prima guerra mondiale, peraltro, molti abitanti della Bucovina erano fuggiti in Moldavia per arruolarsi nell'esercito romeno.\nInfrastrutture e trasporti.\nLa direttrice principale dei collegamenti di Suceava con il resto del Paese \u00e8 quella che unisce Bucarest a Bac\u0103u. Questa direttrice \u00e8 costituita, per i collegamenti stradali, dalla strada nazionale DN2 (strada europea E85) e, per i collegamenti ferroviari, dalla cosiddetta \"Magistrala 500\" della CFR.\nNell'ambito del distretto, il principale collegamento stradale \u00e8 quello che unisce Suceava con Vatra Dornei tramite la strada nazionale DN29 (strada europea E58), che prosegue fino a Boto\u0219ani.\nSuceava dispone di un aeroporto civile, ubicato nel territorio della citt\u00e0 di Salcea; da qui partono collegamenti regolari con Bucarest, Londra, diverse localit\u00e0 in Italia e Turchia.\nMonumenti e luoghi d'interesse.\nI principali monumenti di Suceava sono soprattutto alcune chiese interessanti, tra cui:\nImportanti sono anche diversi musei e collezioni, raccolti sotto un'unica struttura denominata \"Complesso museale della Bucovina\", che comprende:"}
{"id": "1443963", "revid": "21079", "url": "https://it.wikipedia.org/wiki?curid=1443963", "title": "Poliedri di Keplero-Poinsot", "text": ""}
{"id": "1443972", "revid": "1543377", "url": "https://it.wikipedia.org/wiki?curid=1443972", "title": "Sarracenia minor", "text": "Sarracenia minor (Walt. 1788) \u00e8 una pianta carnivora appartenente alla famiglia delle Sarraceniaceae e originaria degli Stati Uniti.\nMorfologia.\n\u00c8 una pianta relativamente piccola con ascidi che raggiungono la lunghezza massima di 25-30 cm. Una forma particolarmente grande, con ascidi alti circa 1 metro, \u00e8 stata trovata nella palude di Okefenokee, al confine tra Georgia e Florida.\nPresenta degli ascidi sormontati da una sorta di cupola che funge da opercolo e in cui sono presenti delle macchie traslucide che lasciano passare la luce. In questo modo la pianta attira gli insetti sempre pi\u00f9 all'interno della trappola e lontano dalla bocca dell'ascidio. Questo \u00e8 pieno di acqua e enzimi prodotti dalla pianta stessa che servono alla digestione delle prede.\nLa fioritura avviene da marzo a maggio e i fiori sono di colore giallo.\nDistribuzione e habitat.\nVive in ambienti paludosi poveri di nutrienti come azoto o fosforo ed \u00e8 diffusa nelle regioni costiere della Florida settentrionale fino alla parte meridionale della Carolina del Nord.\nSubstrato.\nIl suo substrato ideale \u00e8 caratterizzato da torba acida di sfagno, con pH compreso tra 3 e 4,5, con la presenza di 1/5 di perlite o sabbia di quarzo. \u00c8 possibile, inoltre, aggiungere una quantit\u00e0 minima di vermiculite (non superiore al 10%) per favorire lo sviluppo della pianta."}
{"id": "1443983", "revid": "110157", "url": "https://it.wikipedia.org/wiki?curid=1443983", "title": "Tolhuin", "text": "Tolhuin \u00e8 una citt\u00e0 dell'Argentina, appartenente alla provincia della Terra del Fuoco, 103\u00a0km a nord di Ushuaia."}
{"id": "1443984", "revid": "916580", "url": "https://it.wikipedia.org/wiki?curid=1443984", "title": "Cire\u0219u", "text": ""}
{"id": "1443985", "revid": "287204", "url": "https://it.wikipedia.org/wiki?curid=1443985", "title": "Ciresu", "text": ""}
{"id": "1443986", "revid": "767487", "url": "https://it.wikipedia.org/wiki?curid=1443986", "title": "La Silvia", "text": "La Silvia (RV 734) \u00e8 un dramma pastorale per musica in tre atti di Antonio Vivaldi basato sull'omonimo libretto di Enrico Bissari.\nEbbe la sua prima messa in scena il 28 agosto 1721 al Teatro Regio Ducale di Milano in occasione della celebrazione del compleanno dell'imperatrice romano-germanica Elisabetta Cristina, moglie dell'imperatore Carlo VI d'Asburgo.\nStoria della composizione e della rappresentazione dell'opera.\nVivaldi scrisse questo lavoro in un periodo nel quale l'opera lirica era soggetta a una profonda evoluzione. Nel 1720, dopo essersi liberato dai doveri che lo vedevano legato alla corte mantovana \"post-Gonzaga\", dove egli fu attivo per oltre un anno come \"maestro di cappella di camera\", torn\u00f2 nella nativa Venezia, dove fu vittima del conservatorismo veneziano capeggiato da Benedetto Marcello, e fu quindi messo in disparte al Teatro Sant'Angelo, tradizionale palcoscenico di rappresentazione delle sue opere. Proprio a causa dell'ambiente operistico ostile nella citt\u00e0 lagunare, nel 1721 Vivaldi decise di accettare la commissione di comporre e allestire un nuovo dramma per il capoluogo lombardo.\nQuando Vivaldi giunse a Milano, il Regio Ducale era praticamente agli inizi della propria attivit\u00e0: era stato infatti inaugurato quattro anni prima, nel 1717, e il lavoro del Prete Rosso sarebbe stato la quarta opera che vi sarebbe stata rappresentata.\nLa messa in scena del dramma ebbe molta eco all'epoca, non solo per la presenza di un prestigioso gruppo di artisti, ma anche per le scenografie e per i macchinari, impiegati soprattutto nella scena finale dell'opera. Sfortunatamente nei documenti dell'epoca non \u00e8 riportato se questo lavoro ebbe o meno successo tra il pubblico milanese. Questa situazione fece s\u00ec che il lavoro fu subito oggetto di riprese e Vivaldi fu spesso invitato nei circoli musicali cittadini dopo ogni rappresentazione.\nIl libretto.\nIl libretto de \"La Silvia\" risulta essere in realt\u00e0 un adattamento dell'omonimo dramma pastorale scritto dal conte Enrico Bissari e rappresentato per la prima volta al Teatro di Piazza di Vicenza in occasione della \"Fiera\" nel maggio del 1710. \"La Silvia\" non \u00e8 un lavoro di forte aspirazione drammatica; combina infatti mitologia e storia, tornando alle origini della storia romana, e in particolare si lega alla tribolazione di Rea Silvia, figlia di Numitore, Re d'Alba, costretta dalla zio Amulio al sacerdozio vestale, e che poi avrebbe dato alla luce Romolo e Remo.\nLa partitura dell'opera.\nLo spartito originale de \"La Silvia\" \u00e8 andato perduto, ma sono giunte sino a noi diverse arie che quasi sicuramente appartengono all'opera in questione. Otto di queste sono conservate presso la Biblioteca Nazionale di Torino e il \"Conservatorio Reale di Musica\" di Bruxelles, mentre altre undici arie che Vivaldi utilizzo nel dramma provengono da altre opere."}
{"id": "1443988", "revid": "1272592", "url": "https://it.wikipedia.org/wiki?curid=1443988", "title": "Wallace Records", "text": "La Wallace Records \u00e8 un'etichetta discografica indipendente italiana, fondata nel 1999 a Trezzano Rosa dall'iniziativa del produttore Mirko Spino. Ispirata all'esperienza delle etichette statunitensi post-punk degli anni ottanta, come Dischord e Touch &amp; Go, la Wallace Records si distingue per una maggiore attenzione per la sperimentazione e all'indipendenza artistica e commerciale rispetto alla ricerca del successo di vendite.\nI \"best seller\" dell'etichetta sono stati \"Sentimento westernato\" di Bugo, \"llu ogod ellat rhagedia (Ustrainhustri)\" degli A Short Apnea e i primi due dischi dei Rosolina Mar, che hanno venduto all'incirca mille e cinquecento copie. Altri artisti molto apprezzati sono Zu (che hanno collaborato anche con Mike Patton), One Dimensional Man, Fuzz Orchestra, Bologna Violenta, Bachi da Pietra, Uochi Toki, I Camillas, Damo Suzuki, OvO, Tasaday.\nIl disco La chiave del 20 di Uochi Toki ed Eterea Post Bong Band \u00e8 stato giudicato dal PIMI uno dei migliori dischi indipendenti del 2007.\nDistribuzione.\nI dischi dell'etichetta vengono distribuiti in Italia da \"Audioglobe\", negli USA da \"Stickfigure\", nel Benelux da \"Mandai\", da \"TownTone\" in Giappone, in Repubblica Ceca da \"Minority Czech\", in Polonia da \"Ars2\" e nel Regno Unito da \"Recomended UK\"..\nEsordio.\nL\u2019etichetta nasce nel 1999 dall\u2019idea di pubblicare un vinile in 10\u201d split tra Jinx, One Dimensional Man, Six Minute War Madness e Three Second Kiss. Considerata l\u2019impossibilit\u00e0 di questi ultimi di avere materiale disponibile in tempi brevi, la compilation viene estesa ad altre band attive in quel periodo e facenti parte del circuito underground affine all\u2019etichetta. Nasce in questo modo la compilation \"Tracce\".\nSerie.\nL\u2019etichetta ha pubblicato quattro diverse serie, accomunate da concept e grafiche dedicate.\nLa prima \u00e8 la \"wallaceMailSeries\", nasce nel 2003 ed e pubblicata in dieci CD da 8cm, in confezione ispirata ad una busta postale. La grafica del CD \u00e8 identica su un lato, con la sola variazione del numero di catalogo, e con grafica dedicata sull\u2019altro. Alcuni dei progetti pubblicati in questa serie sono stati solo studio-project mentre altri hanno avuto seguito nel catalogo Wallace Records come EAReNOW, Claudio Rocchetti, The Shipwreck Bag Show, Polvere.\nNel 2003 esce anche la serie \"Po Box 52 Series\" composta da 6 CD, comprendenti musiche cantate e suonate da 31 band differenti, per una durata totale di 360 minuti. La selezione delle band e stata fatta partendo dai demo giunti alla casella postale dell\u2019etichetta nei primi anni, la Casella Postale 52 di Trezzano Rosa.\nAlcune delle band selezionate sono diventate poi band del catalogo ufficiale Wallace Records: Rosolina Mar, Taras Bul\u2019ba, Claudio Rocchetti, The Hutchinson.\nLa terza serie \u00e8 pubblicata in vinile 10\u201d e nasce in collaborazione con il progetto Sound Metak di Xabier Iriondo: la Phonometak series. Si tratta di 10 split album tra artisti in contatto con la label e con lo stesso Iriondo, alcuni dei quali hanno performato presso il negozio: Damo Suzuki, On Fillmore, Zu, Sinistri, Iceburn, Ovo, Scarnella, Lukas Ligeti, Mats Gustafsson, Talibam!.\nLa quarta serie in ordine cronologico (2016) \u00e8 una serie estemporanea digitale, le Wallace Sessions. Per 12 mesi, artisti del catalogo hanno messo a disposizione, per un mese ognuno, registrazioni live, demo ed anche inediti, in free download."}
{"id": "1443989", "revid": "599013", "url": "https://it.wikipedia.org/wiki?curid=1443989", "title": "Frec\u0103\u0163ei", "text": "Il toponimo Frec\u0103\u0163ei pu\u00f2 riferirsi a diverse localit\u00e0 della Romania:"}
{"id": "1443991", "revid": "287204", "url": "https://it.wikipedia.org/wiki?curid=1443991", "title": "Frecatei", "text": ""}
{"id": "1443998", "revid": "729019", "url": "https://it.wikipedia.org/wiki?curid=1443998", "title": "Wilhelm von Krauseneck", "text": "Biografia.\nDopo gli studi ginnasiali entr\u00f2 nel 1791 nell'arma di artiglieria del presidio di Plassenburg; qui, grazie al suo non comune talento per le materie matematiche e tecniche e agli insegnamenti del comandante di artiglieria Hofmann e del cartografo Stierlein, apprese le basi della topografia, delle scienze naturali e della teoria militare, materie che si sarebbero poi rivelate indispensabili per la sua carriera di ufficiale di Stato Maggiore.\nGiovane ufficiale, Krauseneck ebbe parte nel rilevamento topografico del territorio di Ansbach dopo l'annessione del margraviato di Ansbach-Bayreuth al regno di Prussia; nel 1794, sotto la guida del colonnello dello Stato Maggiore von Grawert e del colonnello von Massenbach, partecip\u00f2 ai rilevamenti topografici per la campagna del Reno.\nNel 1797 fu promosso tenente della 2\u00aa Brigata fucilieri della Prussia Orientale, nel 1803 divenne \"Stabskapit\u00e4n\".\nL'unit\u00e0 di Krauseneck non fu coinvolta, per un ritardo nella mobilitazione, nelle battaglie di Jena ed Auerstedt, ma partecip\u00f2 ai successivi scontri avvenuti nella Prussia Orientale, cosicch\u00e9 Krauseneck guadagn\u00f2 nel febbraio 1807 l'ordine \"Pour le M\u00e9rite\". Nel 1808 fu destinato al 3\u00ba Reggimento fanteria della Prussia Orientale, nominato maggiore, e nel 1809 comandante del battaglione fucilieri del Reggimento della Guardia a piedi appena formato a Potsdam.\nEntrato nello Stato Maggiore nel 1813, fu comandante del presidio di Graudenz e Magonza nel periodo 1812-1814. Nominato capo di Stato Maggiore il 28 novembre 1829, fece del suo meglio per migliorare l'addestramento del personale dello Stato Maggiore, incrementando i viaggi d'istruzione e il numero delle esercitazioni militari su larga scala accompagnate sempre dallo studio della teoria militare. Oltre a preparare frequenti memorandum, fu sua abitudine redigere ogni anno un nuovo piano di mobilitazione e sottoporlo all'attenzione del re."}
{"id": "1444012", "revid": "599013", "url": "https://it.wikipedia.org/wiki?curid=1444012", "title": "Gr\u0103di\u0219tea", "text": "Il toponimo Gr\u0103di\u015ftea pu\u00f2 riferirsi a diverse localit\u00e0 della Romania:"}
{"id": "1444013", "revid": "287204", "url": "https://it.wikipedia.org/wiki?curid=1444013", "title": "Gradistea", "text": ""}
{"id": "1444016", "revid": "599013", "url": "https://it.wikipedia.org/wiki?curid=1444016", "title": "Mircea Vod\u0103", "text": "Il toponimo Mircea Vod\u0103 pu\u00f2 riferirsi a diverse localit\u00e0 della Romania:"}
{"id": "1444017", "revid": "287204", "url": "https://it.wikipedia.org/wiki?curid=1444017", "title": "Mircea Voda", "text": ""}
{"id": "1444021", "revid": "599013", "url": "https://it.wikipedia.org/wiki?curid=1444021", "title": "Racovi\u021ba", "text": "Il toponimo Racovi\u021ba pu\u00f2 riferirsi a diverse localit\u00e0 della Romania:"}
{"id": "1444023", "revid": "287204", "url": "https://it.wikipedia.org/wiki?curid=1444023", "title": "Racovita", "text": ""}
{"id": "1444033", "revid": "599013", "url": "https://it.wikipedia.org/wiki?curid=1444033", "title": "R\u00e2mnicelu", "text": "Il toponimo R\u00e2mnicelu pu\u00f2 riferirsi a diverse localit\u00e0 della Romania:"}
{"id": "1444036", "revid": "287204", "url": "https://it.wikipedia.org/wiki?curid=1444036", "title": "Ramnicelu", "text": ""}
{"id": "1444044", "revid": "599013", "url": "https://it.wikipedia.org/wiki?curid=1444044", "title": "Sili\u0219tea", "text": "Il toponimo Sili\u0219tea pu\u00f2 riferirsi a diverse localit\u00e0 della Romania:"}
{"id": "1444045", "revid": "287204", "url": "https://it.wikipedia.org/wiki?curid=1444045", "title": "Silistea", "text": ""}
{"id": "1444046", "revid": "367445", "url": "https://it.wikipedia.org/wiki?curid=1444046", "title": "Sandro Bondi", "text": "Biografia.\nAttivit\u00e0 politica.\nDopo essere stato militante della Federazione Giovanile Comunista Italiana e sindaco di Fivizzano per il Partito Comunista Italiano, \u00e8 passato negli anni 1990 a Forza Italia di cui \u00e8 coordinatore nazionale dal 2005 al 2008. Dal 2008 al 2011 ha ricoperto la carica di Ministro dei beni e delle attivit\u00e0 culturali nel Governo Berlusconi IV.\n\u00c8 stato uno dei tre coordinatori nazionali del Popolo della Libert\u00e0 dalla sua fondazione, avvenuta nel 2009, incarico da cui ha presentato le dimissioni poi sempre respinte il 30 maggio 2011, a seguito delle elezioni amministrative e il 23 maggio 2012, a seguito delle elezioni amministrative.\nStudi e attivit\u00e0 nel Partito Comunista Italiano.\nUnico figlio di Renzo Bondi, operaio di idee socialiste, e di Maria Bertoli, emigra con la famiglia in Svizzera, dove trascorre l'infanzia e frequenta le prime scuole a Losanna. Tornato in Italia nel 1970, continua gli studi al Liceo scientifico \"Leonardo da Vinci\" di Villafranca in Lunigiana. Entra giovanissimo nella Federazione Giovanile Comunista Italiana, della quale diventa presto segretario della Lunigiana. Nel 1984 si laurea in Filosofia presso l'Universit\u00e0 di Pisa con una tesi su frate Leonardo Valazzana, anch'egli nato a Fivizzano, predicatore agostiniano avversario di Girolamo Savonarola (il testo, successivamente rielaborato e integrato, \u00e8 stato poi dato alle stampe sotto forma di saggio nel 2001).\nSvolge presso l'Universit\u00e0 di Firenze l'attivit\u00e0 di ricercatore, milita nel PCI e intanto lavora come assicuratore per la Unipol. Dal 1987 collabora per circa due anni con la testata Il Tirreno.\nSindaco comunista di Fivizzano (1989-1992).\nNel 1989 viene eletto sindaco di Fivizzano nelle liste del PCI, venendovi confermato nel 1990, ma nel 1992 la giunta comunale da lui guidata viene rovesciata dai socialisti locali, in associazione con la Democrazia Cristiana. Gi\u00e0 allora gli attivisti lo paragonano scherzosamente a un ravanello: cio\u00e8 rosso fuori e bianco dentro. In seguito lascia il PCI.\nCarriera politica in Forza Italia.\nAttraverso lo scultore Pietro Cascella, che stava lavorando ad Arcore per la cappella funeraria di Villa Berlusconi, nel 1994 conosce Silvio Berlusconi, che gli affida dapprima la direzione del Dipartimento beni culturali del Centro studi di Forza Italia. Successivamente Bondi viene incaricato di curare la corrispondenza personale di Berlusconi, di cui diviene in breve tempo segretario particolare e collaboratore fidato, tanto da ricevere il compito, in occasione della campagna elettorale del 2001, di coordinare la stesura di \"Una storia italiana\", un libro fotografico sulla vita pubblica e privata di Berlusconi spedito, come mezzo di propaganda elettorale in vista delle successive elezioni, a tutte le famiglie italiane.\nBondi ricambia la fiducia accordatagli dal Cavaliere diventandone negli anni uno dei maggiori sostenitori, esternandogli pubblicamente in pi\u00f9 occasioni la propria devozione e fedelt\u00e0, anche tramite poesie che ha talvolta letto in alcuni programmi televisivi, tanto da essere stato spesso bersaglio di critiche o battute ironiche.\nNel 2001 \u00e8 eletto alla Camera dei deputati nelle liste di Forza Italia nella III circoscrizione (Lombardia 1) ed entra nella Commissione affari costituzionali della Camera. Dal 2002 \u00e8 portavoce di Forza Italia.\nNella campagna elettorale per le elezioni regionali del 2005 si occupa della comunicazione del partito e nello stesso anno viene nominato coordinatore del movimento forzista.\nAlle elezioni politiche del 2006 riceve un nuovo mandato parlamentare alla Camera, risultando eletto nella circoscrizione XX (Campania 2). Collabora intanto al settimanale \"Vanity Fair\" con una rubrica di poesie.\nAlle elezioni del 2008 \u00e8 candidato al Senato della Repubblica nella regione Toscana nelle liste del Popolo della Libert\u00e0, nonch\u00e9 candidato del centrodestra alla carica di presidente della Provincia di Massa e Carrara. Viene eletto al Senato, mentre per la presidenza della provincia perde contro il presidente uscente (sostenuto dal Partito Democratico, Italia dei Valori, Partito Socialista e Repubblicani) Osvaldo Angeli, che vince al ballottaggio con il 55.37%, contro il 44.63% di voti raccolti da Bondi.\nNel Popolo della Libert\u00e0.\nDopo il congresso fondativo del Popolo della Libert\u00e0, il 29 marzo 2009 ne viene nominato coordinatore nazionale assieme a Ignazio La Russa e Denis Verdini.\nNel novembre 2010 il crollo di una domus a Pompei aveva fatto vacillare il ruolo di Bondi sia nel Governo come Ministro dei Beni Culturali sia nel partito come Coordinatore nazionale del PdL in cui il suo ruolo pi\u00f9 marginale rispetto agli altri due coordinatori era oggetto di critica di alcuni esponenti del PdL. Il diretto interessato ha per\u00f2 smentito di voler lasciare i suoi incarichi e nonostante le sue dimissioni da Ministro avvenute pochi mesi dopo Bondi conferm\u00f2 di volersi dedicare a \"tempo pieno\" al partito e al suo ruolo di coordinatore.\nSi dimette dall'incarico il 30 maggio 2011 in seguito alla sconfitta del partito alle elezioni amministrative di quell'anno ma le sue dimissioni vengono respinte dal Presidente del PdL Silvio Berlusconi..\nIl 1\u00ba luglio 2011 durante il Consiglio Nazionale del PdL Angelino Alfano viene eletto segretario politico del partito, carica istituita dopo la sconfitta amministrativa del 2011. I coordinatori non vengono azzerati come si era all'inizio paventato ma i loro poteri e deleghe sono ridotti: Verdini avr\u00e0 la delega all'organizzazione del partito, La Russa avr\u00e0 la delega alla propaganda del partito mentre Bondi alla \"filosofia\" del partito e dei suoi valori.\nNel settembre 2011 durante una intervista al Corriere della Sera Bondi annuncia la sua intenzione di voler lasciare la carica di coordinatore nazionale del Pdl ma di non poterlo fare a causa di una esplicita richiesta di Berlusconi che lo invitava a continuare il suo lavoro nel partito.\nIl 22 maggio 2012 dopo la pesantissima sconfitta del PdL e di tutto il centrodestra alle amministrative 2012 (in alcuni grandi comuni il centrodestra ha dovuto lasciare il ballottaggio contro il centrosinistra a candidati del \"Terzo Polo\" o del Movimento 5 Stelle) Bondi ripresenta per la seconda volta le dimissioni da coordinatore nazionale del Pdl soprattutto dopo gli attacchi di giornali di centrodestra come \"Libero\" che invitava tutta la classe dirigente del partito e specialmente i 3 coordinatori a fare un passo indietro. Nonostante ci\u00f2 il Presidente Silvio Berlusconi e il Segretario del partito Angelino Alfano respingono le dimissioni.\nIl ritorno a Forza Italia.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 24 marzo 2014 diventa membro del Comitato di Presidenza di Forza Italia con l'incarico di commissario incaricato dell'amministrazione del partito.\nLa rottura con Forza Italia e la breve parentesi in ALA.\nIl 23 aprile 2014 in una lettera pubblicata su un quotidiano italiano afferma che il progetto politico di Forza Italia \u00e8 fallito e che \u00e8 opportuno sostenere il governo di Matteo Renzi. Con tali sue dichiarazioni si \u00e8 posto in netta rottura con la linea politica del partito di Berlusconi. Infatti il 20 maggio si dimette da amministratore del partito lasciando il posto a Mariarosaria Rossi. Il 31 marzo 2015 Bondi lascia il Partito per approdare al Gruppo misto insieme a Manuela Repetti.\nIl 15 aprile, in occasione delle votazioni sul decreto antiterrorismo, entrambi votano la fiducia al Governo Renzi, sancendo quindi la rottura definitiva con Forza Italia.\nIl 18 settembre Bondi e Repetti costituiscono nel Gruppo misto la componente \"Insieme per l'Italia\".\nIl 13 ottobre Insieme per l'Italia vota a favore della riforma costituzionale del Governo Renzi.\nIl 22 dicembre Bondi e Repetti aderiscono al gruppo \"Alleanza Liberalpopolare-Autonomie\", guidato da Denis Verdini.\nIl 25 febbraio 2016 Bondi vota a favore del ddl Cirinn\u00e0 sulle unioni civili.\nIl 20 aprile Bondi e Repetti lasciano ALA e ritornano nel Gruppo misto, dove ricostituiscono la componente \"Insieme per l'Italia\", all'interno della quale rimangono sino alla fine della legislatura.\nNel 2018, terminata la legislatura, dichiara di abbandonare la politica ritirandosi a vita privata.\nMinistro dei beni e delle attivit\u00e0 culturali (2008-2011).\nNel 2008 \u00e8 nominato Ministro dei beni e delle attivit\u00e0 culturali del Governo Berlusconi IV, lasciando la carica di coordinatore nazionale di Forza Italia a Denis Verdini. Nel corso del suo mandato, a Pompei crollano nel giro di poche settimane la \"Domus dei Gladiatori\" e altre tre strutture murarie. La notizia fa il giro del mondo, tanto da far giungere gli ispettori UNESCO. Alla Camera viene presentata in merito una mozione di sfiducia nei riguardi del Ministro Bondi, il quale due anni prima aveva commissariato l'area archeologica di Pompei, affidandola al prefetto Renato Profili. Il 26 gennaio 2011 la Camera dei deputati con 608 presenti respinge la sfiducia con 314 no (Il Popolo della Libert\u00e0, Lega Nord, Iniziativa Responsabile e i deputati non iscritti ad alcuna componente Calogero Antonio Mannino e Francesco Nucara), 292 s\u00ec (Partito Democratico, Italia dei Valori, Unione di Centro, Futuro e Libert\u00e0 per l'Italia, Alleanza per l'Italia, Movimento per le Autonomie, Liberal Democratici, il deputato non iscritto ad alcuna componente Giuseppe Giulietti e il deputato delle minoranze linguistiche valdostane Roberto Nicco) e 2 astenuti (S\u00fcdtiroler Volkspartei)\nIl 23 marzo 2011 si dimette ufficialmente dal Ministero, che verr\u00e0 affidato a Giancarlo Galan, fino a quel momento ministro delle politiche agricole, alimentari e forestali.\nLa riforma del MiBAC.\nNel novembre 2008 Bondi ha lanciato una riforma dell'organizzazione interna del Ministero, inserendo una figura manageriale a capo della Direzione generale per i Musei, le Gallerie e la Valorizzazione (dizione poi modificata in Direzione generale per la Valorizzazione del Patrimonio Culturale), identificata in Mario Resca, ex amministratore delegato di McDonald's, gi\u00e0 consulente per gestione e sviluppo dei musei italiani. In un primo momento, il nome che era stato fatto per lo stesso incarico era quello di Antonio Paolucci, ex sovrintendente ai Beni Culturali della Regione Veneto, poi Sovrintendente del Polo Museale Fiorentino ed infine designato dalla Santa Sede come direttore dei Musei Vaticani.\nContro la riforma e la nomina di Resca si \u00e8 espresso il 18 novembre 2008, all'unanimit\u00e0, il Consiglio superiore dei beni culturali, presieduto da Salvatore Settis, in quanto il nuovo ruolo avrebbe assommato competenze relative alla valorizzazione e alla tutela che finivano per accavallarsi con le responsabilit\u00e0 dei sovrintendenti, fino al campo della tutela con il diritto di decidere sul prestito delle opere e con la supervisione sui poli museali di Roma, Napoli, Firenze e Venezia.\nBondi ha in seguito modificato il regolamento del MiBAC, approvato dal consiglio dei ministri del 23 dicembre 2008, eliminando ogni riferimento ai musei. Resca avr\u00e0 dunque il compito di occuparsi di tutti i luoghi e gli istituti pubblici di cultura (musei, biblioteche, archivi, aree e parchi archeologici, complessi monumentali), con la responsabilit\u00e0 della promozione del patrimonio in Italia e all'estero. Il testo definitivo precisa meglio, inoltre, le responsabilit\u00e0 del manager, per minimizzare eventuali conflitti di competenze, ed evidenziando la separazione tra valorizzazione e tutela. Il testo riformulato \u00e8 stato approvato dal Consiglio superiore dei beni culturali il 4 dicembre 2008, con 8 si e 3 no.\nLo scontro con il Consiglio superiore dei beni culturali.\nNella sua azione di ministro, Bondi si \u00e8 pi\u00f9 volte scontrato con il Consiglio superiore dei beni culturali e con il suo presidente, Salvatore Settis, non solo relativamente alla nomina di Resca.\nNel luglio 2008, Settis aveva denunciato il taglio di oltre un miliardo di euro dai gi\u00e0 magri bilanci del ministero.\nSempre nel 2008, Settis e il Consiglio superiore si erano opposti alla decisione di prestare alcuni disegni leonardeschi a un museo del Nevada, come richiesto da Alain Elkann, consulente di Bondi, pur contro il parere della direttrice della Biblioteca Reale di Torino, custode delle opere.\nSettis si \u00e8 opposto anche al commissariamento dell'area archeologica romana (affidata a Guido Bertolaso), in compagnia dei funzionari delle soprintendenze di Roma e di Ostia e di quattromila fra professori universitari e studiosi italiani e stranieri. Secondo Settis, ci\u00f2 mirava allo svuotamento di poteri delle soprintendenze, ottenuto anche tramite mancate assunzioni e minacce di trasferimenti. In seguito, anche l'area di Pompei \u00e8 stata commissariata da Bondi e affidata a Renato Profili che tuttavia, senza fondi propri, attinge a quelli della Soprintendenza.\nIl dissidio si \u00e8 concluso con le dimissioni di Settis e di altri membri del Consiglio superiore, nel febbraio 2009.\nIl 14 marzo 2011 il nuovo Presidente del Consiglio Superiore dei Beni Culturali l'archeologo Andrea Carandini, nominato nel 2009 al posto del dimissionario Salvatore Settis, si dimette in polemica con il Ministro a causa degli eccessivi tagli alla Cultura praticati dal Ministro dell'Economia Giulio Tremonti a cui secondo Carandini Bondi non si era opposto denunciando inoltre una perenne assenza dello stesso Bondi dal Ministero specialmente dopo il respingimento della mozione personale presentata alla Camera dopo i crolli di Pompei.\nAltre controversie.\n\u00c8 stato ritratto mentre votava da \"pianista\" al Senato in vece di altri ministri assenti.\nVita privata.\nNel 1993 ritrova una sua ex compagna di liceo, Gabriella Podest\u00e0, che sposa un anno dopo e dalla quale ha un figlio, Francesco, nato nel 1998. Nel 2009 ha ufficializzato la separazione dalla Podest\u00e0. Nel 2010 l'ex moglie dichiara ad un settimanale che Bondi l'avrebbe sottoposta a violenze domestiche e punizioni.\nDal 2009 Bondi convive con Manuela Repetti, immobiliarista e figlia di un costruttore edile di Novi Ligure, divenuta parlamentare del Pdl l\u2019anno precedente."}
{"id": "1444051", "revid": "4106", "url": "https://it.wikipedia.org/wiki?curid=1444051", "title": "Sarganserland", "text": ""}
{"id": "1444052", "revid": "599013", "url": "https://it.wikipedia.org/wiki?curid=1444052", "title": "Sutesti", "text": "Il toponimo Sute\u0219ti o \u0218u\u021be\u0219ti pu\u00f2 riferirsi a diverse localit\u00e0 della Romania:"}
{"id": "1444055", "revid": "104458", "url": "https://it.wikipedia.org/wiki?curid=1444055", "title": "Schwarzenburg", "text": "Schwarzenburg (toponimo tedesco; in francese \"Schwarzenbourg\", desueto) \u00e8 un comune svizzero di 6\u00a0827 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nIl comune di Schwarzenburg \u00e8 stato istituito 2011 con la fusione dei comuni soppressi di Albligen e Wahlern; fino ad allora Schwarzenburg era stata la localit\u00e0 principale del comune di Wahlern, capoluogo del distretto di Schwarzenburg fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchwarzenburg \u00e8 servita dall'omonima stazione sulla ferrovia Berna-Schwarzenburg (linea S6 della rete celere di Berna)."}
{"id": "1444057", "revid": "287204", "url": "https://it.wikipedia.org/wiki?curid=1444057", "title": "Tudor Vladimirescu (disambigua)", "text": "Tudor Vladimirescu (1780-1821) fu un uomo politico e rivoluzionario romeno.\nCon il suo nome sono state chiamate diverse localit\u00e0 della Romania:"}
{"id": "1444060", "revid": "4175", "url": "https://it.wikipedia.org/wiki?curid=1444060", "title": "Hristo Stoichkov", "text": ""}
{"id": "1444063", "revid": "4175", "url": "https://it.wikipedia.org/wiki?curid=1444063", "title": "Radostin Kishishev", "text": ""}
{"id": "1444064", "revid": "1543377", "url": "https://it.wikipedia.org/wiki?curid=1444064", "title": "Diga di Banqiao", "text": "La diga del bacino di Banqiao (Cinese: \u677f\u6865\u6c34\u5e93\u5927\u575d) \u00e8 una diga sul fiume Ru, situata in Cina (provincia di Henan, prefettura di Zhumadian), e insieme alla diga del bacino di Shimantan (Cinese: \u77f3\u6f2b\u6ee9\u6c34\u5e93\u5927\u575d) appartiene a un sistema di 62 dighe note per la catastrofe in cui crollarono o furono intenzionalmente distrutte nel 1975 in seguito al Tifone Nina. L'avvenimento \u00e8 uno dei maggiori disastri dell'industria energetica nella storia: il numero delle vittime, secondo il rapporto del dipartimento idrologico della provincia di Henan desegretato solo 30 anni dopo nel 2005, \u00e8 di 171\u00a0000 morti.\nCostruzione.\nLa diga di Banqiao fu costruita nei primi anni cinquanta come parte di un grande progetto di pi\u00f9 di 60 dighe per irregimentare il fiume Ru e generare cos\u00ec energia elettrica. Al progetto prese parte il famoso idrologo cinese Chen Xing, uno strenuo critico dell'ambiziosa e disinibita politica idroelettrica del governo cinese. La diga era alta 118 metri e conteneva un bacino di capacit\u00e0 492 milioni di\u00a0m\u00b3, con una riserva di altri 375 milioni di\u00a0m\u00b3 per contenere eventuali inondazioni. Chen Xing raccomand\u00f2 la costruzione di 12 paratoie di sicurezza per permettere l'evacuazione del sovrappi\u00f9 di acqua, ma ne furono realizzate solo 5 e Chen Xing, criticato per la sua prudenza, fu rimosso dall'incarico. Gi\u00e0 subito dopo il completamento della diga apparvero fratture e fessure dovute a errori ingegneristici e di costruzione. Furono riparate grazie a consultazione con ingegneri sovietici e il nuovo progetto, ridenominato \"la diga di ferro\", fu considerato indistruttibile.\nIl tifone Nina e l'Alluvione.\nLa diga era stata progettata per resistere ad eventi meteorologici verificantisi 1 volta ogni 1000 anni e comportanti piogge fino a 500\u00a0mm nell'arco di tre giorni. Nell'agosto del 1975 si verific\u00f2 tuttavia un evento climatico eccezionale, stimato avere una frequenza di 1 volta ogni 2000 anni e che le previsioni meteorologiche fallirono nel prevedere: lo scontro del super tifone Nina ed un fronte di aria fredda. In tre giorni piovvero 1060\u00a0mm, pi\u00f9 delle precipitazioni annue medie, che sono di circa 800\u00a0mm.\nDisastro di Banqiao.\nUna prima richiesta di aprire la diga il 6 agosto fu respinta. La richiesta del 7 agosto fu accettata ma l'ordine non riusc\u00ec ad arrivare alla diga poich\u00e9 il telegrafo era gi\u00e0 interrotto. L'8 agosto alle ore 0:30 la pi\u00f9 piccola diga a monte di Shimantan, progettata per resistere a eventi verificantesi 1 volta ogni 500 anni, cedette alla pressione di una massa d'acqua due volte superiore alla sua capacit\u00e0 normale e croll\u00f2. Solo 10 minuti prima l'unit\u00e0 34450 dell'Esercito Popolare di Liberazione dislocata sulla diga, aveva inviato richiesta all'aeronautica militare cinese di aprire la diga per mezzo di attacco aereo missilistico.\nMezz'ora dopo, all'1:00, la cresta dell'onda raggiunse la diga di Banqiao che a sua volta croll\u00f2. Questo caus\u00f2 la caduta di 62 dighe in totale, alcune delle quali furono deliberatamente fatte saltare con attacchi missilistici dell'aviazione militare cinese per prevenire il crollo di altre dighe pi\u00f9 a valle e per far defluire l'acqua pi\u00f9 gradualmente e verso aree di diversione laterali. Le aree di diversione di Nihewa e Laowangpo ben presto arrivarono al limite della loro capacit\u00e0 e l'8 agosto tracimarono. Gli argini del fiume Quan collassarono il 9 agosto e l'intera contea di Linquan in Fuyang, Anhui fu inondata. Allorch\u00e9 la cresta dell'onda raggiunse la diga di Boshan di capacit\u00e0 400 milioni di\u00a0m\u00b3, attacchi aerei furono portati contro diverse altre dighe a valle per ridurre la pressione sul lago Suya, che stava gi\u00e0 contenendo 1,2 miliardi di\u00a0m\u00b3 di acqua, e proteggerne cos\u00ec la diga. La speranza di poter resistere su questa linea fu solo temporanea, e sia la diga di Boshan sia quella del lago Suya inevitabilmente divennero a loro volta bersagli degli attacchi aerei missilistici. Infine la situazione ritorn\u00f2 sotto controllo solo quando anche la diga di Bantai, che stava contenendo 5,7 miliardi di\u00a0m\u00b3, venne bombardata.\nConseguenze.\nSolo la caduta della diga di Banqiao provoc\u00f2 il rilascio di 13000\u00a0m\u00b3/s di acqua e 701 milioni di tonnellate di acqua in sei ore. Considerando tutto il sistema di dighe, in totale vennero rilasciati 15,738 miliardi di tonnellate ad un regime di 78800\u00a0m\u00b3/s.\nLa risultante onda larga 10\u00a0km e alta 3-7 metri in alcuni punti, molto simile ad un'onda di tsunami, si rivers\u00f2 sulle pianure a valle ad una velocit\u00e0 di circa 50\u00a0km/h e spazz\u00f2 quasi completamente un'area lunga 55\u00a0km e larga 15, creando laghi temporanei estesi fino a 12000\u00a0km\u00b2.\nSette capoluoghi di contea - Suiping, Xiping(\u897f\u5e73), Ru'nan(\u6c5d\u5357), Pingyu(\u5e73\u8206), Xincai(\u65b0\u8521), Luohe(\u6f2f\u6cb3), Linquan(\u4e34\u6cc9) - furono inondati completamente, cos\u00ec come migliaia di km\u00b2 di campagne e numerose comunit\u00e0.\nDei 6000 abitanti del comune evacuato di Shahedian, situato immediatamente a valle della diga di Banqiao, fortunatamente solo 827 morirono. Mor\u00ec la met\u00e0 dei 36000 abitanti del comune non evacuato di Wencheng della contea di Suipin. Il comune di Daowencheng fu completamente cancellato dalle mappe cos\u00ec come tutti i suoi 9600 abitanti. Decine di migliaia di persone furono trasportate dall'acqua verso le province a valle.\nLa ferrovia Jingguang, l'arteria principale fra Pechino e Canton, fu completamente interrotta per 18 giorni, cos\u00ec come tutte le altre linee di comunicazione. Sebbene decine di migliaia di soldati dell'Esercito Popolare di Liberazione fossero stati dispiegati sui luoghi del disastro, dopo 9 giorni milioni di persone erano ancora irraggiungibili ai soccorsi e intrappolate dall'acqua in isole emergenti su una sterminata palude dove galleggiavano carcasse in putrefazione di bestiame e uomini. L'unico modo di mantenerli in vita fu grazie al paracadutaggio aereo di viveri e medicine. Epidemie, che inevitabilmente si svilupparono per le ridotte misure igieniche, e carestie decimarono ulteriormente i sopravvissuti intrappolati.\nNumero delle vittime.\nIl numero di vittime secondo il dipartimento idrologico della provincia di Henan, declassificato da segreto di Stato solo 30 anni dopo nel 2005, \u00e8 di 26\u00a0000 morti a causa dell'inondazione e di altri 145\u00a0000 morti nei giorni seguenti dovuti a epidemie e carestie. Ai decessi bisogna inoltre aggiungere il crollo di circa 5\u00a0960\u00a0000 di edifici, e 11 milioni di sfollati: uno dei pi\u00f9 grandi esodi ambientali del mondo."}
{"id": "1444067", "revid": "119781903", "url": "https://it.wikipedia.org/wiki?curid=1444067", "title": "Semperoper", "text": "Semperoper \u00e8, in lingua tedesca, il nome che indica il Teatro dell'Opera di Dresda. Deve il suo nome al celebre architetto Gottfried Semper che progett\u00f2 l'edificio orientandosi ad una scelta di forme neorinascimentali con influenze neobarocche e si trova sulla Theaterplatz.\nLa \"Semperoper\" \u00e8 la sede sia della \"S\u00e4chsische Staatsoper Dresden\" (\"Opera di stato di Dresda\") sia della \"S\u00e4chsische Staatskapelle Dresden\" (\"Orchestra statale di Dresda\"). \nLa costruzione originale.\nLa costruzione originale fu progettata da Semper e venne eretta tra il 1838 ed il 1841. \nVeniva chiamata Teatro reale di corte (\"K\u00f6nigliches Hoftheater\") e si distingueva per la facciata di forma convessa semicircolare a doppio ordine, che ricordava vagamente il Colosseo. \nUn terzo piano pi\u00f9 arretrato coronava la costruzione sempre seguendo la forma semicircolare. Nel 1842 vi ebbe la prima assoluta il successo di Rienzi di Wagner, nel 1843 fu la volta di Der Fliegende Holl\u00e4nder ancora di Wagner e nel 1844 \"Bianca und Gualtiero\" di Alexei Lwow.\nQuesto edificio ebbe breve vita, dato che le fiamme lo rasero al suolo gi\u00e0 nel 1869.\nLa ricostruzione del teatro.\nSuccessivamente, il teatro venne riprogettato ed adattato alle nuove esigenze. Trovandosi in esilio per la sua partecipazione ai moti rivoluzionari nel 1849, Semper incaric\u00f2 il figlio Manfred di portare a punto il progetto e di dirigere i lavori per la nuova costruzione, iniziata nel 1878 e terminata due anni pi\u00f9 tardi.\nRipetendo la scelta dei canoni rinascimentali, Semper abbozz\u00f2 un nuovo progetto ispirato al primo e riprese il progetto di una facciata curva a due piani; come nel vecchio progetto, la facciata \u00e8 sovrastata da un terzo piano in rientranza e si affaccia sulla piazza antistante con la sua forma tondeggiante. Sul portale, domina la facciata una vistosa quadriga di pantere. Nel complesso, comunque, il progetto risulta notevolemente ampliato e in massima parte reinventato.\nDurante la seconda guerra mondiale il bombardamento di Dresda distrusse l'opera per la seconda volta. L'Opera di Dresda fu ricostruita, tra il 1977 ed il 1985, dalle autorit\u00e0 della DDR. Stavolta il progetto di ricostruzione, basato su minuziosi studi, aveva come scopo quello di ricostruire l'opera pi\u00f9 o meno com'era prima dell'abbattimento. Si attenne quindi ai modelli della costruzione distrutta, anche se all'interno furono previste modifiche per ampliare la grande sala.\nIl teatro oggi.\nSi tratta di una delle costruzioni pi\u00f9 prestigiose in Sassonia, ed \u00e8 una nota sede teatrale. La maggior parte delle opere liriche rappresentate in questo teatro viene accompagnata da una delle pi\u00f9 celebri orchestre tedesche, la S\u00e4chsische Staatskapelle Dresden.\nL'opera di Dresda ha ricevuto in tempi recenti il nome di S\u00e4chsische Staatsoper (\"opera statale della Sassonia\").\nEdifici legati alla Semperoper.\nLe soluzioni volumetriche adottate da Semper per le due costruzioni dell'opera di Dresda (facciata a pianta semicircolare a mo' di teatro romano e corpo centrale rialzato con tetto a due spioventi) furono apprezzate e vennero riprese anche da altri architetti. Soluzioni analoghe sono state infatti applicate a costruzioni come la Festspielhaus di Bayreuth (1876), ma anche al progetto della \"Festspielhaus Neuschwanstein\" (una costruzione postmoderna eretta a F\u00fcssen presso il famoso castello di Neuschwanstein per rappresentazioni di musical ed opere)."}
{"id": "1444068", "revid": "4175", "url": "https://it.wikipedia.org/wiki?curid=1444068", "title": "Iordan Letchkov", "text": ""}
{"id": "1444070", "revid": "125391636", "url": "https://it.wikipedia.org/wiki?curid=1444070", "title": "Tregua dei dodici anni", "text": "Con il nome di Tregua dei dodici anni si intende il periodo di tregua durante la Guerra degli ottant'anni tra le Province Unite e la Spagna che va dal marzo 1609 al 1621. Tale periodo si rivel\u00f2 molto prezioso per le Province Unite, che lo sfruttarono per dare corpo alla flotta mercantile e militare che si rivel\u00f2 determinante per il conseguimento della vittoria e le vicende future della nazione. Allo scadere della tregua il conflitto riprese, inserendosi nel pi\u00f9 ampio contesto della Guerra dei trent'anni.\nFirma della tregua.\nNel corso dei primi anni del XVII secolo il conflitto tra la Spagna e le Province Unite era giunto in una fase di sostanziale stallo: mentre la Spagna controllava saldamente la parte meridionale dei Paesi Bassi, la parte settentrionale controllata dalle Province Unite era riuscita a stabilire una indipendenza di fatto che gli spagnoli, a causa dei problemi finanziari e della forte presenza della flotta olandese, non riuscirono a minacciare seriamente.\nPer questo nel 1608 cominciarono una serie di trattative per l'interruzione dei combattimenti, e con la mediazione dell'Inghilterra e del diplomatico francese Jean Hotman, il 9 aprile 1609 si giunse alla firma del trattato di Anversa, che comportava una tregua tra le Province Unite e la Spagna, che in seguito prese il nome della sua durata prima della ripresa delle ostilit\u00e0: la tregua dei Dodici anni. Tale accordo poneva termine agli scontri nei Paesi Bassi, ma permetteva agli olandesi di mantenere le loro navi mercantili e da guerra presso le rotte verso l'America meridionale e le Indie portoghesi.\nEventi durante il periodo di tregua.\nGli olandesi misero a frutto i dodici anni di pace, che si rivelarono per le Province Unite una vera e propria et\u00e0 dell'oro, caratterizzata da un intenso sviluppo economico, militare e culturale. Tale sviluppo fu tuttavia turbato da lotte intestine che interessarono le Province Unite, legate a fattori politici e religiosi.\nDurante la tregua, infatti, due fazioni emersero nell'agone politico olandese: da un lato, gli Arminiani (da Jacobus Arminius), o \"Rimostranti\", guidati da Johan van Oldenbarnevelt e Hugo Grotius, sostenitori di una borghesia cittadina aperta ad interpretazioni bibliche non estremiste; dall'altra, gli oltranzisti Gomaristi (da Francis Gomar), sostenitori di una stretta osservanza della teocrazia calvinista, alleati allo statolder Maurizio di Nassau fin dal 1610.\nNel 1617 scoppi\u00f2 la guerra civile, che condusse alla \"Scherpe Resolutie\" (scelta obbligata), per cui le citt\u00e0 furono autorizzate a sopprimere con la violenza il partito gomarista. La reazione di questi ultimi fu affidata a Maurizio di Nassau, che al Sinodo di Dordrecht accus\u00f2 van Oldenbarnevelt di alto tradimento, facendolo arrestare e giustiziare il 13 maggio 1619, mentre Grotius si rifugiava nel castello di Loevenstein, partendo poi per l'esilio.\nNonostante le lotte, le Province Unite si dedicarono al potenziamento dell'apparato militare, in vista di una possibile ripresa delle ostilit\u00e0; fu potenziata in particolar modo la marina da guerra, con un miglioramento della qualit\u00e0 delle navi e un aumento della loro quantit\u00e0.\nAnche i commerci furono estremamente favoriti dal periodo di tregua. Le navi della Compagnia olandese delle Indie Orientali si imposero sui mercati di tutto l'Asia sudorientale, occupando le isole Ambon (dette anche Amboine) e le Banda (note anche come Isole delle Spezie, data la quantit\u00e0 di noce moscata che vi veniva prodotta). Spingendosi sempre pi\u00f9 lontano, gli scafi olandesi, guidati da Abel Tasman scoprirono Australia e Nuova Zelanda, mentre a nord fu aperto un fondaco a Hirado, in Giappone. Trattati di amicizia furono firmati con numerosi principi locali, tra i quali quello di Makassar, dei funzionari furono inviati nel Borneo (per i diamanti).\nLa potenza economica della Compagnia permise anche di fornire sovvenzioni a pittori divenuti celebri in tutto il mondo, Pieter Paul Rubens e Antoon Van Dyck.\nFine della tregua.\nInfine, nel 1621, le richieste degli spagnoli, alle prese con la Guerra dei trent'anni, si fecero eccessive, causando la rottura della Tregua. In particolare gli olandesi richiedevano la libert\u00e0 di culto per i protestanti nelle zone controllate dagli spagnoli, mentre questi ultimi ponevano vincoli sulle rotte commerciali ritenuti inaccettabili dalle Province Unite. Si giunse quindi ad una ripresa delle ostilit\u00e0, che si intrecciarono con le vicende della Guerra dei trent'anni\nIl comandante spagnolo, Ambrogio Spinola, mantenne per tre anni il blocco su Breda, mentre Maurizio di Nassau fall\u00ec la riconquista di Anversa (1625). Alla sua morte, il 23 aprile 1625, gli succedette il suo fratellastro Federico Enrico d'Orange come statolder delle province di Olanda, di Zelanda, di Utrecht, di Overijssel e di Gheldria e come capitano e ammiraglio dell'Unione; egli riport\u00f2 ben presto numerose vittorie militari.\nLa pace definitiva dovette attendere ancora un ventennio: solo nel 1648, con la pace di Vestfalia, fu posto fine al conflitto tra Spagna e Province Unite."}
{"id": "1444072", "revid": "715366", "url": "https://it.wikipedia.org/wiki?curid=1444072", "title": "Lucrezia Bori", "text": "Biografia.\nNata a Valencia nel 1887, fu educata in un convento e non cominci\u00f2 la sua istruzione vocale fino all'et\u00e0 di venti anni, a Milano con Vidal.\nDebutt\u00f2 al teatro Adriano di Roma il 31 ottobre del 1908 nella parte di Micaela nella \"Carmen (opera)\", e cant\u00f2 poi nella parte di Manon in \"Manon Lescaut\", con Enrico Caruso, diretta da Arturo Toscanini nel Th\u00e9\u00e2tre du Ch\u00e2telet di Parigi nel giugno 1910, in una trasferta del Metropolitan Opera House per il quale debutta; fu la prima interprete in Italia della parte di Ottaviano ne \"Il cavaliere della rosa\" di R. Strauss, alla Scala diretta da Tullio Serafin nel marzo 1911. Sempre alla Scala con Serafin in dicembre \u00e8 la guardiana d'oche e figlia del fabbricante ne \"Figli di re\" di Engelbert Humperdinck.\nAl Metropolitan Opera House debutt\u00f2 nella parte della protagonista in \"Manon Lescaut\" nel novembre 1912, sempre con Caruso e sempre nello stesso mese \u00e8 Gilda in \"Rigoletto\", Nedda in \"Pagliacci\" e Mim\u00ec ne \"La boh\u00e8me\", nel gennaio 1913 \u00e8 Antonia ne \"I racconti di Hoffmann\", nell'aprile Norina in \"Don Pasquale\" diretta da Toscanini, nel gennaio 1914 Fiora ne \"L'amore dei tre re\" con Toscanini, in marzo Lucinda ne \"L'amore medico\", in novembre Micaela in \"Carmen\", nell'aprile 1915 in \"Iris\". \nNel 1913 partecip\u00f2 alle manifestazioni per il centenario di Verdi a Busseto cantando ne \"La traviata\" e Falstaff (Verdi).\nNel 1914 \u00e8 Alma nella premi\u00e8re al teatro Col\u00f3n di Buenos Aires di \"Sue\u00f1o de Alma\" di Carlos L\u00f3pez Buch con Giuseppe De Luca diretta da Serafin e Nedda in \"Pagliacci\" con Caruso e De Luca diretta da Toscanini al teatro dell'Opera di Roma.\nLa sua importante carriera fu messa a repentaglio nel 1915 da un delicato intervento alla gola, ma dopo un nuovo attento tirocinio le fu possibile ritornare sulle scene come protagonista nel febbraio 1920, nelle riprese nella Salle Garnier del Th\u00e9\u00e2tre du Casino di Montecarlo di \"Manon\" di Massenet e de \"La boh\u00e8me\" con Beniamino Gigli.\nSi present\u00f2 nuovamente al Metropolitan di New York nel 1921 in gennaio con \"La boh\u00e8me\", in marzo \u00e8 Manon in \"Manon\", Susanna ne \"Il segreto di Susanna\" e Ah-Joe ne \"L'oracolo\" di Franco Leoni, nel gennaio 1922 Sneguro\u010dka in Sneguro\u010dka, in marzo Despina in \"Cos\u00ec fan tutte\", in novembre Violetta ne \"La traviata\" e Giulietta in \"Romeo e Giulietta\", nel febbraio 1923 Consuelo in \"Anima allegra\" di Franco Vittadini con Giacomo Lauri-Volpi, in novembre Suzel ne \"L'amico Fritz\", nel gennaio 1925 Alice Ford in \"Falstaff\" diretta da Serafin, in marzo M\u00e9lisande in \"Pell\u00e9as et M\u00e9lisande\", in novembre Conception ne \"L'Heure espagnole\", nel marzo 1926 Salud ne \"La vida breve\" diretta da Serafin, nel 1927 \"Mignon\", nel 1928 \"La rondine\", nel 1930 \"Louise\" e Madelon ne \"Le preziose ridicole\" di Felice Lattuada, nel 1931 Mary nella prima assoluta di \"Peter Ibbetson\" di Deems Taylor diretta da Serafin. Ella rimase al Met fino al suo ritiro nel 1936 prendendo parte a 654 rappresentazioni. \nAl San Francisco Opera nel 1933 canta in \"Manon\" e \"Pagliacci\" e nel 1934 ne \"La rondine\", \"La traviata\" e \"Mignon\".\nFu considerata una delle migliori cantanti stiliste del suo tempo.\nMor\u00ec a New York nel 1960."}
{"id": "1444080", "revid": "1649409", "url": "https://it.wikipedia.org/wiki?curid=1444080", "title": "Max Mallowan", "text": "Biografia.\nMax Mallowan nacque nel distretto londinese di Wandsworth il 6 maggio 1904 da Frederick e sua moglie Marguerite (nata Duvivier). Sua nonna materna era la mezzosoprano Marthe Duvivier.\nStudi\u00f2 alla Rokeby Preparatory School di Kingston upon Thames, al Lancing College e approfond\u00ec gli studi classici al New College dell'Universit\u00e0 di Oxford.\nInizialmente, dal 1925 al 1931, lavor\u00f2 come apprendista insieme a Leonard Woolley nel sito archeologico di Ur che si riteneva essere la capitale della civilt\u00e0 della Mesopotamia. Nel 1930, presso il sito di Ur, incontr\u00f2 Agatha Christie, gi\u00e0 celebre autrice di romanzi e racconti gialli, che spos\u00f2 nello stesso anno. Nel 1932, dopo un breve periodo di lavoro a Ninive con Reginald Campbell Thompson, divenne direttore di una serie di spedizioni gestite congiuntamente dal British Museum e dalla British School of Archaeology in Iraq. I suoi scavi includono il villaggio preistorico di Arpachiya e i siti a Chagar Bazar e Tell Brak nella zona superiore del fiume Khabur, in Siria. Fu anche il primo a scavare i siti archeologici della valle di Balikh, ad ovest del bacino del Khabur.\nDopo lo scoppio della seconda guerra mondiale serv\u00ec come volontario nella Royal Air Force Volunteer Reserve in Africa del Nord, con base per una parte del 1943 presso l'antica citt\u00e0 di Sabratha. L'11 febbraio 1941, ricevette l'incarico di ufficiale pilota in prova in funzioni amministrative e con incarichi speciali. Fu poi promosso ufficiale di volo il 18 agosto 1941 e tenente di volo il 1\u00ba aprile 1943. Ad un certo punto assunse anche il grado di tenente colonnello. Quando il 10 febbraio 1954 si ritir\u00f2, gli fu permesso di mantenere quel grado anche in pensione.\nDopo la guerra, nel 1947, venne nominato professore di Archeologia dell'Asia occidentale presso l'Universit\u00e0 di Londra, posizione che mantenne fino all'elezione a socio dell'All Souls College di Oxford nel 1962. Dal 1947 al 1961, fu direttore della British School of Archaeology in Iraq. Diresse anche la pubblicazione dei suoi lavori a Nimrud (e in precedenza scavati anche da Austen Henry Layard), che furono pubblicati in due volumi nel 1966 con il titolo \"Nimrud and its Remains\". Mallowan aveva gi\u00e0 pubblicato un resoconto del suo lavoro di venticinque anni in \"Twenty-five Years of Mesopotamian Discovery\" (1956). Anche sua moglie descrisse il suo lavoro in Siria in \"Come, Tell Me How You Live\" (1946).\nAgatha Christie mor\u00ec nel 1976 e, l'anno successivo, Mallowan spos\u00f2 Barbara Hastings Parker, un'archeologa che era stata sua epigrafista a Nimrud e segretaria della British School of Archaeology in Iraq.\nMor\u00ec a Wallingford il 19 agosto 1978 all'et\u00e0 di 74 anni. Fu sepolto accanto alla sua prima moglie nel cimitero della chiesa di Santa Maria a Cholsey. La sua seconda consorte mor\u00ec a Wallingford nel 1993, all'et\u00e0 di 85 anni."}
{"id": "1444083", "revid": "1516087", "url": "https://it.wikipedia.org/wiki?curid=1444083", "title": "Bont\u00e0 loro", "text": "Bont\u00e0 loro \u00e8 stato il primo \"talk show\" della televisione italiana, nato da un'idea di Angelo Guglielmi e condotto da Maurizio Costanzo, in onda su Rai 1 come programma di seconda serata tra il 1976 e il 1978 e nella fascia del primo pomeriggio tra il 2010 e il 2011.\nStoria.\nGli inizi.\nLa prima puntata and\u00f2 in onda, dallo Studio 11 della Rai, a Roma, alle 22,40 di luned\u00ec 18 ottobre 1976, subito dopo il tradizionale appuntamento con \"Luned\u00ec Film\". La scenografia era essenziale: una finestra, un orologio a cuc\u00f9, tre poltrone color aragosta e lo sgabello in metallo del conduttore. Costanzo, durante la sigla iniziale, si premurava di chiudere l'unica finestra, come per dire, metaforicamente, \u00abtutto quello che diciamo rimane tra noi\u00bb. I primi tre ospiti furono il regista Anton Giulio Majano, un idraulico e Annie Papa, che poche settimane prima aveva fatto scandalo al concorso di Miss Italia mostrandosi a seno nudo.\nDa allora seguirono due cicli del programma (entrambi trasmessi in bianco e nero) con un totale di 63 puntate alle quali parteciparono 187 personaggi, illustri e non. La trasmissione andava in onda in diretta, in seconda serata, con qualche rarissima eccezione. Il 7 febbraio 1977, per esempio, il programma non fu trasmesso perch\u00e9 il palinsesto Rai era stato sconvolto dalle trasmissioni sullo scandalo Lockheed appena scoppiato, e la puntata del 14 febbraio, con Raimondo Vianello, Marta Marzotto e Piero Ottone, fu registrata qualche giorno prima.\nOspiti di prestigio.\nNel salotto di Costanzo sono passati molti ospiti di prestigio. Tra questi Piero Chiara, Umberto Agnelli, Marcello Mastroianni, Tina Anselmi, Giulio Andreotti, Alberto Sordi, Lina Wertm\u00fcller, Enrico Montesano, Luciano De Crescenzo, Niki Lauda, Alberto Lattuada, Felice Ippolito, Stefano Benemeglio, Giovanni Nuvoletti, Goffredo Parise, Marco Ferreri, Amanda Lear, Eugenio Scalfari. Per la prima volta nella storia della televisione italiana il programma ha intervistato in diretta un presidente del Consiglio in carica, Giulio Andreotti.\nIl programma era anche caratterizzato da una domanda-tormentone che Costanzo rivolgeva a quasi tutti i suoi invitati: \"Che cosa c'\u00e8 dietro l'angolo?\". Era il modo con cui il popolare giornalista cercava di approfondire gli argomenti.\nLa trasmissione fin\u00ec anche al centro di polemiche per via di una domanda ritenuta troppo personale che Costanzo aveva fatto a Tina Anselmi, all'epoca Ministro del lavoro e della previdenza sociale ed in assoluto prima donna a ricoprire l'incarico di ministro in Italia (Costanzo aveva chiesto alla politica il perch\u00e9 non si fosse mai sposata).\nLa conclusione.\nDopo due stagioni, il programma chiuse i battenti nella primavera del 1978 per trasformarsi in altri due talk show simili: nel 1978-1979 Costanzo condusse \"Acquario\" e nel 1979-1980 \"Grand'Italia\". Successivamente il conduttore (dopo lo scandalo della P2 nel 1981) pass\u00f2 a Rete 4 (allora di propriet\u00e0 del Gruppo Mondadori e non ancora appartenente alla Fininvest) creando il \"Maurizio Costanzo Show\".\nIl ritorno nel 2010.\nCon il ritorno in Rai di Maurizio Costanzo, il 22 febbraio 2010 torna il programma, inizialmente proposto con il titolo Bont\u00e0 sua - Incontro fra contemporanei, in onda intorno alle ore 14:10 per una durata di venti minuti: la formula prevede in ogni puntata un'intervista ad un singolo personaggio.\nIl 13 settembre 2010 la trasmissione ritorna con il nome Bont\u00e0 loro, con durata estesa a 50 minuti. Il programma viene curato, oltre che dallo stesso Costanzo, anche da Luisella Testa e Pierluigi Diaco. Nel mese di ottobre la fine di ciascuna puntata viene anticipata di venti minuti a causa degli ascolti molto bassi (8% come media). Per lo stesso motivo si \u00e8 deciso in seguito di cancellare la trasmissione, della quale il 14 febbraio 2011 \u00e8 stata trasmessa l'ultima puntata. Il conduttore passa a Rai 2, dove fa nascere il \"Maurizio Costanzo Talk\"."}
{"id": "1444085", "revid": "345376", "url": "https://it.wikipedia.org/wiki?curid=1444085", "title": "Terribilis est locus iste", "text": "La scritta \"Terribilis est locus iste\", la cui corretta traduzione \u00e8 \"questo luogo incute rispetto\", compare sul portale d'ingresso di diversi edifici religiosi. \nOrigine.\nLa frase \u00e8 tratta dall'Antico Testamento (Genesi, 28; 17). In questo passo si racconta come Giacobbe, fermatosi per riposare nella citt\u00e0 di Beth-El (che in ebraico significa \"Casa di El\" o \"Casa di Dio\") ebbe in sogno la visione di una scala che saliva dalla terra al cielo. Al risveglio eresse in quel luogo una stele che consacr\u00f2 con queste parole: \"Terribilis est locus iste! Haec domus Dei est et porta coeli\" (\"Questo \u00e8 un luogo \"terribile\"! Questa \u00e8 la casa di Dio e la porta del Cielo\").\nTraduzioni e suggestioni.\nL'apparente stranezza della presenza, all'ingresso di un luogo di culto, di una frase che sembra suonare come un ammonimento (\"questo luogo \u00e8 terribile\"), ha prodotto molte ipotesi ed elucubrazioni circa possibili significati arcani ed esoterici.\nIl termine latino \"terribilis\", erroneamente tradotto nell'italiano \"terribile\", ha anche il significato di \"cosa che incute rispetto\". Pertanto, si pu\u00f2 benissimo tradurre la frase con \"questo luogo incute rispetto\" o \"timore reverenziale\". Rimane comunque pi\u00f9 chiaro il significato se si prende in considerazione per intero il versetto biblico da cui la frase \u00e8 tratta: la frase viene scritta sugli ingressi degli edifici religiosi per incutere timore, ma anche e soprattutto per indicare, rimandando alla visione di Giacobbe, che da qui inizia la \"scala\" (o il \"cammino\") che conduce al Cielo.\nDiffusione.\nArchitetture religiose.\nLa frase si trova all'ingresso di molte chiese. Alcune di queste sono: \nSiti pagani.\nRistorante \"Pica Pica\" a Saintes-Maries-de-la-Mer.\nPreghiere e canti.\nLa frase \u00e8 l'incipit della preghiera di dedicazione delle chiese (\"In dedicatione ecclesiae\") e molti sono i canti liturgici intitolati \"Terribilis est\".\nAltro.\nLa frase d\u00e0 inoltre il titolo a un albo a fumetti della serie L'Insonne."}
{"id": "1444086", "revid": "119253461", "url": "https://it.wikipedia.org/wiki?curid=1444086", "title": "Lorenzo Mondo", "text": "Ha vinto il Premio Grinzane Cavour Cesare Pavese per la saggistica nel 2006 con \"Quell'antico ragazzo. Vita di Cesare Pavese\".\nBiografia.\nMondo \u00e8 stato allievo di Giovanni Getto presso l'Universit\u00e0 di Torino e si \u00e8 presto dimostrato uno studioso attento della letteratura italiana contemporanea. Critico de \"La Stampa\", e in seguito anche vicedirettore, ha curato per un lungo periodo le pagine culturali del quotidiano ed \u00e8 stato redattore capo responsabile di \u00abTuttolibri\u00bb dal 1976 al 1980.\n\u00c8 direttore responsabile di \"Studi Francesi\", rivista di cultura transalpina, fondata da Franco Simone. Gli si deve la scoperta di due inediti:\nInoltre \u00e8 stato lui a ritrovare tra le carte di Fenoglio, nel 1963, appena dopo la morte dell'autore cuneese, il testo del romanzo \"Una questione privata\", che sarebbe stato pubblicato postumo dall'editrice Garzanti pochi mesi dopo.\n\u00c8 padre di Monica Mondo e suocero di Franco Bechis."}
{"id": "1444090", "revid": "78273", "url": "https://it.wikipedia.org/wiki?curid=1444090", "title": "Comitato Liberazione Nazionale", "text": ""}
{"id": "1444093", "revid": "767487", "url": "https://it.wikipedia.org/wiki?curid=1444093", "title": "Ritorno dalla morte - Frankenstein 2000", "text": "Ritorno dalla morte - Frankenstein 2000 \u00e8 un film del 1992, diretto da David Hills. Segn\u00f2 il ritorno all'horror da parte di Joe D'Amato, dopo diversi anni in cui si era dedicato principalmente a film erotici e pornografici.\nIl film fu presentato al Fantafestival di Roma del 1993, ma non \u00e8 mai uscito nelle sale cinematografiche italiane.\nI costumi sono stati realizzati da Laura Gemser, la celebre \"Emanuelle nera\".\nTrama.\nGeorgia \u00e8 una ragazza che riesce a spostare gli oggetti con la forza del pensiero ed \u00e8 ossessionata da un incubo ricorrente, in cui vede il figlioletto Stephen morire decapitato. La cittadina in cui vive \u00e8 abitata da alcuni teppisti che tormentano gli abitanti: prima se la prendono con Rick, un ex pugile amico di Georgia, quindi aggrediscono la ragazza, tentando di violentarla. Rick accorre in suo aiuto e manda via i teppisti, che per\u00f2 alcuni giorni dopo ci riprovano e riescono a violentarla, quindi la colpiscono con un vaso di vetro mandandola in coma. Anche Stephen viene ferito e subisce un trauma cranico. Rick viene subito sospettato della violenza e arrestato. In realt\u00e0 la polizia sa che ad avere compiuto la violenza sono stati alcuni teppisti, ma per coprire uno di loro, Kurt, figlio di Fritz Hoffner, addossano tutta la colpa a Rick: questi viene condotto nella camera dove Georgia \u00e8 in coma e il medico tenta un esperimento: mette in collegamento le menti dei due per scoprire la verit\u00e0. Poco dopo Rick viene ucciso in cella da alcuni poliziotti, che inscenano un suicidio. Georgia, grazie ai suoi poteri, lo riporta in vita e lo trasforma in un mostro che stermina a uno a uno i teppisti colpevoli della violenza. Rick per\u00f2 non si ferma dopo avere portato a termine i delitti e tenta di uccidere anche Stephen: a questo punto interviene Thomas, compagno di Georgia, che stacca i collegamenti delle macchine con Georgia, uccidendo inevitabilmente sia lei che Rick."}
{"id": "1444095", "revid": "767487", "url": "https://it.wikipedia.org/wiki?curid=1444095", "title": "Amir Hoxha", "text": "Carriera e biografia.\nCantautore rock con band, appartenente a un ramo della famiglia che ha dato la luce alla pi\u00f9 famosa e affermata Anna Oxa (\u00e8 infatti cugino di primo grado), \u00e8 ritenuto nel suo paese di origine uno tra i pi\u00f9 popolari cantautori rock-etno in lingua albanese ed inglese.\nNasce da un ufficiale dell'esercito albanese e un'insegnante liceale di scienze naturali. Studia a Tirana composizione e canto, nel frattempo si laurea in legge, poco prima di quello che sar\u00e0 il suo primo e inaspettato debutto con \"canzoni popolari\", un inno al regime, dovuto, pi\u00f9 che voluto dall'artista per imposizione del regime che non ammetteva generi musicali correnti nel resto del mondo.\nAutore di oltre 15 LP (non facilmente reperibili), le sue canzoni sono state presentate per la prima volta al Festival del Rock in Albania nel 1992. Il debutto europeo avviene ad Amsterdam quando durante il concerto di fine anno gli Europe gli offrono lo spazio per debuttare con le canzoni pop e rock che aveva composto in giovent\u00f9, negli anni del regime comunista. Canzoni che appartenevano al genere rock e pop degli anni in cui la cortina di ferro non permetteva di oltrepassare il limite dell'orizzonte adriatico neanche attraverso le svariate forme di arte."}
{"id": "1444101", "revid": "810736", "url": "https://it.wikipedia.org/wiki?curid=1444101", "title": "Amino Pizzorno", "text": "Biografia.\nNato da Attilia Pizzorno e Giovanni Gavilli, due anarchici che non vollero mai sposarsi pur vivendo stabilmente. Il padre era un musicista cieco di origine toscana, direttore di un periodico anarchico e discendente di Felice Orsini, condannato a morte nel 1858 per aver tentato di uccidere Napoleone III.\nDopo essersi diplomato tecnico industriale, venne assunto dall'Ansaldo a Genova come impiegato tecnico e incominci\u00f2 a manifestare il suo antifascismo rifiutando l'iscrizione al partito fascista e rifiutandosi di indossare la camicia nera nei giorni comandati.\nPer questo venne aiutato dagli operai della fabbrica ad evitare il confino. Ader\u00ec al partito comunista clandestino.\nPerseguitato, nel luglio 1944 scapp\u00f2 in val Trebbia con la madre Attilia da cui prese il nome di battaglia.\nFu tra i primi organizzatori delle formazioni partigiane in Liguria, assumendo il ruolo di comandante e commissario politico della IV zona ligure tra il settembre 1944 e il marzo 1945 divent\u00f2 commissario della IV zona ligure.\nDopo la fine della guerra divenne sindacalista per la FIOM di cui divenne segretario nazionale al X Congresso nazionale tenuto a Firenze nel 1949 e rieletto nel 1952.\nTrasferitosi a Roma fece parte della commissione trasporti nazionale del PCI e del Comitato Centrale dello stesso partito. Mor\u00ec a Roma nel 1968. \u00c8 sepolto nel campo perenne dei partigiani nel cimitero di Staglieno a Genova.\nFu lo zio, per parte di madre, di Carla Federica Nespolo, futura senatrice e presidente dall'ANPI."}
{"id": "1444102", "revid": "746117", "url": "https://it.wikipedia.org/wiki?curid=1444102", "title": "Liguri", "text": "I Liguri (in greco , ovvero \"Ligyes\", e in latino \"Ligures\") furono un'antica popolazione che ha dato il suo nome all'odierna regione della Liguria e al Mar Ligure che la bagna.\nIn epoca preromana i Liguri occupavano l'attuale Liguria, il Piemonte a sud del Po, le Alpi Marittime che si trovano anche nell'area geografica italiana e parte della costa nord-occidentale della Toscana. \n\u00c8 per\u00f2 opinione comune che, intorno al 2000 a.C., i Liguri occupassero un'area molto pi\u00f9 vasta, comprendente grande parte del Nord Italia occidentale fino a tutta la Toscana settentrionale a nord dell'Arno, la e presumibilmente parte della penisola iberica; la presenza di popolazioni liguri \u00e8 attestata anche nelle coste tirreniche dell'Italia centrale (Virgilio; Sesto Pomponio Festo) e nelle isole di Corsica, Sardegna, Sicilia ed Elba (Ilvates). Secondo taluni studiosi anche i rilievi del Mugello e del Casentino, in epoca antica, erano abitati da trib\u00f9 di pastori liguri (Maugelli e Casuentini).\nSuccessivamente, al sopraggiungere di nuove ondate migratorie (Italici, Venetici e Celti) si ritirarono fino a essere ristretti nei loro confini storici. Come si sia in pratica arrivati a questo \"ritiro\" \u00e8 ancora oggetto di dibattito; le ipotesi variano dalla pacifica fusione dei popoli, a un ritiro volontario o alla guerra con successiva pulizia etnica.\nSecondo una visione invasionista tradizionale, i Liguri sarebbero stati in origine un antichissimo popolo pre-indoeuropeo. Secondo una visione pi\u00f9 continuista, rappresenterebbero un antico strato indoeuropeo diffuso nel II millennio a.C. in tutta l'area tirrenica.\nEtnonimo.\nIl termine \"Ligures\" e \"Liguria\" deriva dal latino ed \u00e8 di origine oscura, tuttavia gli aggettivi latini \"Ligusticum\" (come il \"Mare Ligusticum\" ) e \"Liguscus\" rivelano l'originale -sc- nella radice ligusc-, che si semplific\u00f2 in -s- e si trasform\u00f2 poi in -r- nel nome latino \"Liguries\" secondo il rotacismo. Il formante -sc- (-sk-) \u00e8 presente nei nomi etrusco, basco, guascone ed \u00e8 ritenuto da alcuni ricercatori correlato ai popoli marittimi o marinai. \nNon sappiamo come i Liguri si chiamassero nella loro lingua e se avevano un termine per definirsi. \"Liguri\" \u00e8 un termine che deriva dal nome con cui i Greci chiamarono questa etnia (\"Ligyes\") quando cominciarono l'esplorazione del Mediterraneo occidentale. Successivamente, in epoca tarda, cominciarono anche loro a usare questo termine per differenziarsi dalle altre etnie. Il termine \"ligure\" sembra essere correlato a Loira. Il nome del fiume francese infatti deriva dal latino \"Liger\", quest'ultimo a sua volta probabilmente dal gallico *liga\", che significa fango o limo. Liga deriva dalla radice proto-indoeuropea *leg\u02b0-, che significa \"giacere\", come nella parola gallese Lleyg.\nAlcuni studiosi, citando Plutarco, riferiscono di un singolo episodio (la battaglia di Aquae Sextiae del 102 a.C.), quando i Liguri alleati dei Romani contro i Cimbri e i Teutoni urlarono \"Ambrones!\" come grido di battaglia, ottenendo in risposta lo stesso grido di battaglia dal fronte avverso; ma sull'episodio ci sono interpretazioni opposte.\nUn'opinione, condivisa dai pi\u00f9, \u00e8 che in origine i Liguri non avessero un termine per definire tutta la propria etnia, ma avessero soltanto nomi con cui si definivano come membri di una particolare trib\u00f9. Solo quando dovettero confrontarsi con popoli uniti e organizzati (Greci, Etruschi, Romani) e dovettero federarsi per difendersi avrebbero sentito la necessit\u00e0 di riconoscersi etnicamente tramite un unico termine.\nAltri studiosi accennano all'eroe L\u00fag della tradizione celta nel cui nome \u00e8 contenuta la radice della parola \"ligure\".\nLe fonti antiche.\nLa fonte pi\u00f9 antica che cita i Liguri \u00e8 rappresentata da una discussa versione di un frammento di Esiodo (fine VIII-inizi VII secolo a.C.), riportato da Strabone che cita i Liguri (Libuas o i Libi?) insieme agli Etiopi e agli Sciti come i pi\u00f9 antichi abitanti dell'Occidente: \u201c\"Etiopi, Liguri e Sciti allevatori di cavalli\"\u201d, Esiodo considera i Liguri la principale Nazione dell'Occidente, descrive i tre grandi popoli che definisce barbari, che controllavano il mondo allora conosciuto, gli Sciti a Oriente, gli Aetiopi nell'Africa, i Liguri a Occidente. Sempre Esiodo redige il racconto mitico della caduta di Fetonte, presso l'Eridano (spesso individuato nel Po), dove venne pianto dal Re dei Liguri Cicno. Cupavone, figlio e successore di Cicno, e Cunaro, suo collega di regno, sono citati da Virgilio quali alleati di Enea nella guerra contro Turno; altre fonti riconducono la fondazione di Janua (Genova) a un diverso gruppo di esuli troiani.\nEcateo di Mileto conferma la presenza dei Liguri dal sud della Spagna sino alla Toscana nel VI sec. a.C.\nEschilo, nel V sec. a.C., Eschilo inoltre, a rimarcare la fama dei Liguri in terra ateniese, mette in bocca a Prometeo il seguente avvertimento per Ercole: \u00ab\u2026 Tu incontrerai l\u2019intrepida oste dei Liguri, e tu valoroso vedrai quanto sieno abili nel combattere\u2026\u00bb.\nTucidide (V secolo a.C.) riferisce come i Sicani si sarebbero stabiliti in Sicilia, scacciati dai Liguri dal loro territorio originario presso il fiume Sicano nella penisola iberica, prima della guerra di Troia. Mentre, secondo Filisto da Siracusa (V-IV secolo a.C.), i Siculi, popolo giunto in Trinacria dopo i Sicani, sarebbero stati Liguri, cacciati dalla loro terra dagli Umbri e dai Pelasgi e passati in Sicilia sotto la guida di Siculo (mitologico re), diciotto anni prima della guerra di Troia.\nErodoto (V secolo a.C.), elencando i popoli che presero parte alla spedizione di Serse contro i Greci, enumera i Liguri insieme ai Paflagoni e ai Siri. Di nuovo li cita tra i componenti dell'esercito radunato dal tiranno Terillo di Imera e comandato dal cartaginese Amilcare, figlio di Annone, che fu sconfitto da Gelone di Siracusa e Terone di Agrigento. Sempre Erodoto nella met\u00e0 del V secolo a.C. colloca i Liguri lungo la costa orientale dell'Iberia, definendoli \"Ligues\".\nIl \"Periplo di Scilace\", una descrizione delle coste del Mediterraneo e del Mar Nero datata tra il IV e il III secolo a.C., riporta la presenza dei Liguri mescolati agli Iberi tra i Pirenei e il fiume Rodano e dei \"Liguri veri e propri\" sulle coste tra il Rodano e il fiume Arno.\nDiodoro nel IV sec. a.C., descrive il territorio della Liguria e dei suoi abitanti riferendosi in modo particolare a quella regione posta al centro dei territori abitati da popolazioni appartenenti a una stessa etnia, cio\u00e8 i Liguri.\nApollonio Rodio (III secolo a.C.), nelle sue \"Argonautiche\", racconta che il ritorno di Giasone fu un lungo peregrinare attraverso le vie fluviali dell'Europa (Danubio, Eridano). In questa occasione ebbe ad attraversare i territori dei Liguri, dai quali si nascose grazie a un intervento divino che mand\u00f2 la nebbia.\nDionigi di Alicarnasso (I secolo a.C.) nelle \"Antichit\u00e0 romane\", parlando degli Aborigeni, riporta l'opinione di alcuni secondo i quali essi sarebbero stati coloni dei Liguri e definisce questi ultimi \"vicini degli Umbri\", riportando che abiterebbero \"molte parti dell'Italia e alcune parti della Gallia\" ma che non si conosce il loro luogo di origine. Riferisce inoltre dei versi del \"Trittolemo\" di Sofocle (V secolo a.C.), che enumera i Liguri lungo la costa tirrenica a nord dei Tirreni e ancora riprende la notizia di Tucidide, relativa ai Sicani. Infine riferisce che i Liguri occupavano i passi delle Alpi e avrebbero lottato contro Ercole (citando il \"Prometeo liberato\" di Eschilo).\nNell'Eneide, Virgilio (I secolo a.C.), racconta che i Liguri furono una delle pochissime popolazioni che combatterono al fianco di Enea nella guerra contro i Rutuli. Virgilio nomina anche i loro condottieri, Cunaro e il giovane Cupavone: quest'ultimo era figlio e successore di Cicno.\nTacito riporta nel \"Germania\" che vi abitavano parecchie genti \"Lygiorum nomen\", in altre parole Liguri; non li riteneva dell'Italia, cosa che conferma la presenza di popolazioni di etnia ligure in quei territori, questa affermazione \u00e8 molto importante ai fini della definizione dell'espansione territoriale dei Liguri all'interno dell'Europa.\nLo storico greco del I secolo d.C. Plutarco riferisce che, nella battaglia di Mario ad \"Aquae Sextiae\" (102 a.C.), i Liguri chiamavano s\u00e9 stessi \"Ambrones\", lo stesso nome dei Germani nemici (Ambroni). Questo ha fatto nascere l'ipotesi (in epoca moderna) che i Liguri vedessero nei Germani delle antiche parentele d'origine; in realt\u00e0 \u00e8 opinione comune che il termine fosse usato come loro grido di battaglia, per distinguersi da quello dalle milizie italiche-romane alleate.\nDiversi autori (Diodoro Siculo, Virgilio, Livio, Cicerone) riportano come i Liguri ancora nel II secolo a.C. vivessero in condizioni primitive e ci consegnano l'immagine di un popolo semiselvaggio, ferino, i cui guerrieri incutono timore solo con il loro aspetto. Nel contempo vengono per\u00f2 sottolineate le qualit\u00e0 di solidariet\u00e0 e onest\u00e0 di una popolazione agricola e pastorale non ancora divisa in classi e in cui le donne affrontano le stesse fatiche degli uomini in una terra definita sassosa, sterile, aspra o coperta di alberi da abbattere. Non tutti gli autori antichi esprimono giudizi positivi, ad esempio Marco Porcio Catone definisce i Liguri ignoranti e bugiardi, un popolo che ha perso memoria delle proprie origini. Tutti questi elementi ci fanno capire come i Liguri, popolo antichissimo la cui diffusione in tempi remoti interess\u00f2 gran parte del Mediterraneo occidentale, furono assoggettati con difficolt\u00e0 dai Romani, nei confronti dei quali la mancanza di una cultura, di tradizioni radicate, di una identit\u00e0, di un'unit\u00e0 politica e di una classe nobiliare con potere decisionale, furono motivo di debolezza non sufficientemente bilanciata dal vigoroso temperamento che li caratterizzava.\nOrigine dei Liguri.\nUno degli argomenti pi\u00f9 dibattuti su questo popolo \u00e8 legato alla loro origine.\nLe fonti antiche romane e greche sono pochissime e non si sa quanto accurate. Come gi\u00e0 accennato, nella fonte pi\u00f9 antica (VIII secolo a.C.), Strabone citando Esiodo riferisce che i Liguri furono tra i pi\u00f9 antichi abitanti dell'Occidente. Dionigi di Alicarnasso (I secolo a.C.) riferisce che non si conosce la loro origine.\nInoltre i Liguri, non conoscendo la scrittura, non hanno lasciato testimonianze dirette sui propri miti. Ci\u00f2 ha lasciato ampio margine alla speculazione intellettuale, pi\u00f9 o meno supportata da indizi indiretti di natura storica, archeologica, linguistica e recentemente genetica.\nTeorie sulle origini.\nNel XIX secolo alcuni storici iniziarono a occuparsi dei Liguri. Questo avvenne soprattutto sotto la spinta della ricerca storica e linguistica a dare un costrutto alla teoria dei popoli indoeuropei.\nEmersero ben presto in sostanza due teorie (con molte varianti):\nFermo restando che ancora oggi le opinioni sono ancora contrastanti, la tesi che nel tempo ha trovato maggiori adesioni \u00e8 quella pre-indoeuropea.\nPertanto gli antichi Liguri vengono ritenuti un gruppo di popoli inizialmente non indoeuropei (pre-indoeuropei), provenienti dalla penisola iberica e diffusosi in epoca preistorica in Linguadoca e nell'Italia nord-occidentale.\nSuccessivamente, durante il Neolitico, a seguito di ondate migratorie i Liguri vennero a contatto con altri popoli che si fusero con l'etnia ligure preesistente, o che almeno ebbero su di essa una profonda influenza culturale.\nAlcuni linguisti hanno trovato traccia di tre impatti culturali in successione:\nSecondo il linguista Villar, in epoca romana, la Liguria presentava per lo meno cinque strati ben identificati: latino, gallico, lepontico, antico europeo e pre-indoeuropeo.\nL'etnia ligure rimase identificabile anche dopo la conquista romana: questi ultimi chiamavano \u2018Liguri dai capelli lunghi\u2019 (\"Ligures comati\") la popolazione stanziata nelle zone pi\u00f9 montuose della Liguria e dell'Appennino tosco-emiliano. Nelle Alpi Marittime molte trib\u00f9 si mantennero ancora a lungo ostili ai Romani, continuando ancora a chiamarsi \"Ligures capillati\" al tempo di Augusto.\nL'etnia ligure si dissolse nella \"cittadinanza romana\", con il progredire della romanizzazione nei territori conquistati.\nTesi pre-indoeuropea.\nKarl Viktor M\u00fcllenhoff (1818-1884), professore di antichit\u00e0 germaniche alle universit\u00e0 di Kiel e di Berlino, studiando le fonti dell'\"Ora maritima\" di Rufio Festo Avieno (poeta latino vissuto nel IV secolo, ma che avrebbe utilizzato per la sua opera un periplo fenicio del VI secolo a.C.), ritenne che il nome dei Liguri fosse riferito genericamente a diverse popolazioni che vivevano nell'Europa occidentale, , ma ritenne i Liguri veri e propri come una popolazione pre-indoeuropea.\nA favore di un'origine pre-indoeuropea, fu Henri d'Arbois de Jubainville, storico francese ottocentesco, che sostenne che i Liguri, insieme agli Iberi, costituissero i resti della popolazione autoctona che si era diffusa nell'Europa occidentale con la cultura della ceramica cardiale. Anche Am\u00e9d\u00e9e Thierry (1797-1873), storico francese, ritenne che i Liguri fossero da collegare agli Iberi, ma non si schier\u00f2 in maniera decisa verso una delle tesi di base.\nSempre a favore di un'origine pre-indoeuropea, Arturo Issel, geologo e paleontologo genovese, che li consider\u00f2 diretti discendenti dell'uomo di Cro-Magnon, e diffusosi a partire dal mesolitico in tutto l'Occidente europeo.\nRecentemente, a parziale supporto della tesi pre-indoeuropea, ci sono le ricerche di genetica comparata, che evidenziano una significativa diversit\u00e0 genetica nelle popolazioni originarie dell'area ligure, langarola e monferrina. Alcune delle caratteristiche evidenziate le avvicinano ad altre popolazioni (basche, gallesi, bretoni), tradizionalmente indicate come rimanenze delle antiche popolazioni pre-indoeuropee.\nTesi indoeuropea.\nDominique Fran\u00e7ois Louis Roget de Belloguet ne sostenne invece un'origine \"gallica\". Del resto anche l'origine dei popoli gallici \u00e8 ancora oggetto di dibattito e non bisogna dimenticare che i popoli celtici vengono identificati esclusivamente per mezzo delle loro lingue e delle loro culture. Durante l'et\u00e0 del ferro la lingua parlata, le divinit\u00e0 principali e la fattura dei manufatti portati alla luce in area ligure (vedi i numerosi torques) . Bisogna infatti considerare che molte volte le divisioni nette tra le culture di un'epoca e un'altra e tra territori limitrofi sono frutto di una necessit\u00e0 di collocazione storica. Come nel resto d'Europa \u00e8 probabile che una componente etnica pre-indoeuropea, in questo caso ligure, sopravvisse in epoca celtica e le successioni non furono sempre traumatiche ma di .\nSilcan .\nSecondo Bernard Sergent, l'origine della famiglia linguistica ligure - a suo parere imparentata alla lontana con quella celtica e quella italica - sarebbe da ricercare nella cultura di Polada e in quella del Rodano (prima et\u00e0 del bronzo), emanazioni meridionali della cultura di Unetice.\nStoria.\nLe pi\u00f9 antiche tracce di sedentarizzazione rinvenute nella regione di Genova risalgono al Neolitico fino al V millennio a.C. Resti di abitazioni pi\u00f9 recenti (un muro a secco) risalenti all'et\u00e0 del bronzo sono stati trovati anche alla foce del Bisagno.\nTra il X e il IV secolo a.C., Secondo Strabone, i Liguri vivono in prossimit\u00e0 di numerose trib\u00f9 celtiche, ma pur essendo \"simili ai Celti nei loro modi di vita\" sono un popolo diverso (\u1f11\u03c4\u03b5\u03c1\u03bf\u03b5\u03b8\u03bd\u03b5\u1fd6\u03c2).\nTra il V e il IV secolo a.C. furono frequenti i contatti commerciali con Etruschi, Cartaginesi, Campani e principalmente con i Greci Ateniesi, ma nessuno di questi popoli riusc\u00ec a colonizzare i territori occupati allora dai Liguri.\nTra l'VIII e il V secolo a.C. Avevano armi di ferro, che permisero loro di sconfiggere facilmente le trib\u00f9 locali, ancora armate con armi di bronzo.\nI Liguri si diffusero in tutta l'area, condividendo il territorio della regione tra i fiumi Po, Varo e Magra. con molte trib\u00f9. Ognuna con un insediamento in una valle o lungo un fiume, ognuna con il suo capo tribale. mentre i Caturigi, Tricastini e Cavari si stabilirono a ovest del fiume Durance . Costruirono fortezze e insediamenti in cima alla collina: gli \"oppida\". Oggi le tracce di 165 \"oppida\" si trovano nel Dipartimento del Varo e ben 285 nelle Alpi Marittime. \nTra Celti ed Etruschi.\nA partire dal XII secolo a.C., dall'unione delle precedenti culture di Polada e Canegrate, ovvero dall'unione di popolazioni liguri preesistenti con l'arrivo delle popolazioni celtiche, contemporaneamente alla nascita della cultura di Hallstatt in Europa centrale e la cultura di Villanova nell'Italia centrale, si svilupp\u00f2 una nuova civilt\u00e0 che gli archeologi chiamano Golasecca dal nome del luogo in cui furono fatte le prime scoperte.\nI Golasecchiani abitavano un territorio di circa , dallo spartiacque alpino al Po, dalla Valsesia al Serio, gravitando attorno a tre centri principali: l'area di Sesto Calende, Bellinzona, ma soprattutto il centro protourbano di Como.\nCon l'arrivo delle popolazioni galliche da oltre le Alpi, nel IV secolo a.C. questa civilt\u00e0 celtico-ligure declina e termina.\nLe culture di Canegrate e Golasecca.\nLa cultura di Canegrate (XIII secolo a.C.) potrebbe rappresentare la prima ondata migratoria di una popolazione nativa dal settore nord-occidentale delle Alpi che, attraverso i passi alpini, penetr\u00f2 e si stabil\u00ec nella Pianura Padana occidentale tra il lago Maggiore e il lago di Como (cultura della Scamozzina). Port\u00f2 una nuova pratica funeraria, la cremazione, che soppiant\u00f2 l'inumazione. \u00c8 stato anche proposto che una pi\u00f9 antica presenza proto-celtica possa essere fatta risalire all'inizio dell'et\u00e0 del bronzo medio (XVI-XV secolo a.C.), quando l'Italia nord-occidentale appare strettamente legata alla produzione di manufatti in bronzo, tra cui ornamenti, ai gruppi occidentali della cultura dei tumuli (in Europa centrale, 1600 a.C. - 1200 a.C.). I portatori della cultura di Canegrate mantennero la loro omogeneit\u00e0 solo per un secolo, dopo di che si fusero con le popolazioni liguri e da questa unione diedero origine alla cultura di Golasecca, che oggi viene identificata con i Leponzi e altre trib\u00f9 celto-liguri.\nAll'interno del territorio culturale di Golasecca, che divenne successivamente parte della Gallia Cisalpina, ora incluso in aree appartenenti a due regioni italiane (Lombardia occidentale e Piemonte orientale) e Canton Ticino in Svizzera, \u00e8 possibile osservare che alcune aree con maggiore concentrazione di reperti, corrispondono ampiamente alle diverse facies archeologiche attestate nella cultura di Golasecca. Esse coincidono, in modo significativo, con i territori occupati da quei gruppi tribali i cui nomi sono riportati da storici e geografi latini e greci:\nI Celti non s'imposero sulle trib\u00f9 esistenti, ma si mescolarono a esse. Quando arrivarono gli Etruschi e i Romani, l'Italia nord-occidentale era abitata da una complessa rete di popolazioni celto-liguri con alcune differenze geografiche: in generale, a nord del Po (chiamato \"Gallia Transpadana in\" seguito dai Romani \")\", la cultura celtica prevalse in modo decisivo, mentre a sud (in seguito \"Gallia Cispadana\" \")\" l'impronta ligure continu\u00f2 a lasciare tracce importanti. \nOsservando l'Italia nord-occidentale a nord del fiume Po, mentre nella moderna Lombardia e nel Piemonte orientale emerse la cultura di Golasecca, nella parte pi\u00f9 occidentale ci sono due principali gruppi tribali:\nL'espansione etrusca e la fondazione di Genova.\nNel VII secolo a.C., oltre ai greci, anche gli Etruschi cominciarono a spingersi nel Tirreno settentrionale, fino a quello che noi oggi chiamiamo Mar Ligure. Pur intrattenendo intensi scambi commerciali, di fatto erano concorrenti dei Greci, con cui spesso venivano ai ferri corti.\nDopo la battaglia di Alalia (VI secolo a.C.), gli Etruschi sembrarono primeggiare nel Tirreno e nell'Italia centrale.\nLa loro politica espansionistica era per\u00f2 differente da quella dei Greci: la loro espansione avveniva prevalentemente per via di terra, cercando via via di occupare le aree a loro confinanti. Pur essendo dei buoni marinai non fondavano colonie lontane, ma al limite empori destinati a supportare il commercio con le popolazioni locali. Questo cre\u00f2 un'ambivalenza nei rapporti con i Liguri; da una parte risultavano ottimi partner commerciali per tutti gli empori costieri, dall'altra, la loro politica espansionistica li port\u00f2 a premere sulle popolazioni liguri stanziate a nord dell'Arno, facendole arretrare fino a dentro le aree montane.\nAnche in questo caso, la capacit\u00e0 di opposizione ligure imped\u00ec agli Etruschi di andare oltre; anzi, sebbene tradizionalmente il confine tra l'area ligure e quella etrusca sia considerato il Magra, \u00e8 testimoniato che tutti gli insediamenti etruschi a nord dell'Arno (es. Pisa), venivano periodicamente assaliti e saccheggiati dalle trib\u00f9 liguri delle montagne.\nCome gi\u00e0 accennato, l'ostilit\u00e0 ai confini non impediva un intenso rapporto commerciale, testimoniato dalla grossa quantit\u00e0 di ceramiche etrusche ritrovate nei siti liguri. Di questo periodo \u00e8 la fondazione dell'oppida di \"Genua\" (Genova, 500 a.C. circa); il nucleo urbano del Castello (forse un antico castelliere ligure) inizi\u00f2, per i fiorenti commerci, ad ampliarsi verso l'odierna Pr\u00e8 (la zona dei prati) e verso il \"Rivo Torbido\". A tal proposito, alcuni studiosi ritengono che Genova fosse un emporio etrusco, e che, solo in un momento successivo, la trib\u00f9 ligure locale ne prese il controllo (o si fuse con gli Etruschi).\nA partire dall'inizio del V secolo a.C., la potenza etrusca cominci\u00f2 a declinare: attaccati a nord dai Galli, a sud dai Greci e con le rivolte delle citt\u00e0 controllate (es. Roma), la presenza etrusca tra i Liguri venne via via meno, rafforzandosi quella massaliota e gallica.\nDa quel momento Genova, abitata dai \"Liguri Genuati\", fu considerata dai Greci, dato il suo forte carattere commerciale, \"l'emporio dei Liguri\": legname per la costruzione navale, bestiame, pelli, miele, tessuti erano alcuni dei prodotti liguri di scambio commerciale.\nLo scontro con i Romani (III-II secolo a.C.).\nNel III secolo a.C., i Romani, avendo avuto ragione degli Etruschi e integrato i loro territori, si trovarono a diretto contatto con i Liguri. L'espansionismo romano puntava per\u00f2 verso i ricchi territori della Gallia e della penisola iberica (allora sotto il controllo cartaginese), e il territorio dei Liguri era sulla strada (controllavano le coste liguri e le Alpi meridionali).\nAll'inizio i Romani ebbero un atteggiamento piuttosto accondiscendente: il territorio dei Liguri era considerato povero, mentre la fama dei suoi guerrieri era nota (li avevano gi\u00e0 incontrati in qualit\u00e0 di mercenari), infine erano gi\u00e0 impegnati nella prima guerra punica e non erano intenzionati ad aprire nuovi fronti; pertanto cercarono innanzitutto di farseli alleati. Per\u00f2, malgrado i loro sforzi, solo poche trib\u00f9 liguri fecero con i Romani accordi di alleanza (famosa l'alleanza con i Genuati), le restanti si dimostrarono subito ostili.\nLe ostilit\u00e0 furono aperte nel 238 a.C. da una coalizione di Liguri e di Galli Boi, ma i due popoli si trovarono ben presto in disaccordo e la campagna militare si arrest\u00f2 con lo sciogliersi dell'alleanza. Intanto una flotta romana comandata da Quinto Fabio Massimo sbaragli\u00f2 le navi liguri sulla costa (234-233 a.C.), permettendo ai Romani il controllo della rotta costiera da e per la Gallia.\nCon lo scoppio della seconda guerra punica (218 a.C.) le trib\u00f9 liguri ebbero atteggiamenti differenti:\nI Liguri pro-Cartagine parteciparono alla battaglia della Trebbia, in cui i Cartaginesi ottennero la vittoria. Altri Liguri si arruolarono nell'esercito di Asdrubale, quando questi cal\u00f2 in Italia (207 a.C.), nel tentativo di ricongiungersi con le truppe del fratello Annibale. Nel porto di \"Savo\" (l'attuale Savona), allora capitale dei Liguri Sabazi, trovarono riparo le navi triremi della flotta cartaginese del generale Magone Barca, fratello di Annibale, destinate a tagliare le rotte commerciali romane nel mar Tirreno.\nAi Liguri pro-romani, all'inizio non and\u00f2 altrettanto bene. Annibale, appena superate le Alpi, attacc\u00f2 i Taurini (218 a.C.) e distrusse la loro capitale. Nel 205 a.C., Genua fu attaccata e rasa al suolo da Magone.\nCon il rovesciamento delle sorti della seconda guerra punica, ritroviamo Magone (203 a.C.) tra gli Ingauni, a tentare di bloccare l'avanzata romana: sub\u00ec una grave sconfitta che gli cost\u00f2 anche la vita; nello stesso anno venne riedificata Genua. Truppe liguri sono ancora presenti, come truppa scelta di Annibale, alla battaglia di Zama nel 202 a.C., che decret\u00f2 la sconfitta di Cartagine.\nI Romani, con l'appoggio dei federati liguri, presero il controllo del territorio, creando la \"IX Regio\" dell'Impero romano (chiamata Liguria), la quale si estendeva dalle Alpi Marittime e Cozie, al Po, al Trebbia e al Magra.\nCon la fine della seconda guerra punica per\u00f2 non erano finite le ostilit\u00e0. Delle trib\u00f9 liguri, dei Galli e truppe cartaginesi sbandate, partendo dai territori montani, continuavano a lottare con tattiche di guerriglia. Cos\u00ec i Romani furono costretti a continue operazioni militari in Nord Italia.\nNel 201 a.C. gli Ingauni furono costretti alla resa. Nel 200 a.C., Liguri e Boi saccheggiarono e distrussero la colonia romana di Piacenza, controllando di fatto il guado pi\u00f9 importante della Pianura Padana.\nSolo nel 197 a.C. i Romani, sotto la guida di Minucio Rufo, riuscirono a riprendere il controllo dell'area piacentina sottomettendo i \"Celelati\", i \"Cerdiciati\", gli \"Ilvati\" e i Galli Boi e occupando l'oppida di Casteggio.\nSegu\u00ec una seconda fase del conflitto (197-155 a.C.), caratterizzato dal fatto che i Liguri si trincerarono sull'Appennino, da dove periodicamente scendevano per saccheggiare i territori circostanti. I Romani, dal canto loro, organizzavano continue spedizioni sulle montagne, sperando di snidare, accerchiare e sconfiggere i Liguri (avendo cura di non essere distrutti con imboscate). Nel corso di tutta la guerra i Romani vantarono quindici trionfi e almeno una grave sconfitta.\nStoricamente l'inizio della campagna viene datato al 193 a.C. per iniziativa dei \"conciliabula\" (federazioni) dei Liguri, che organizzano una grande scorreria spingendosi fino alla riva destra del fiume Arno. Seguirono delle campagne romane (191, 188 e 187 a.C.), vittoriose ma non risolutive.\nCon la campagna del 186 a.C., i Romani vennero battuti dai Liguri nella valle del Magra. Nella battaglia, che avvenne in un luogo stretto e dirupato, i Romani persero circa 4\u00a0000 soldati, tre insegne d'aquila della seconda legione e undici vessilli degli alleati latini. Inoltre, nello scontro rimase ucciso anche il console Quinto Marzio. Si pensa che il luogo della battaglia e della morte del console abbia dato origine al toponimo di Marciaso o a quello del Canale del Marzo sul Monte Caprione nel comune di Lerici e vicino ai ruderi della citt\u00e0 di Luni, che sar\u00e0 poi fondata dai Romani. Tale monte aveva un'importanza strategica perch\u00e9 da esso si controllava la valle del Magra e il mare.\nNel 185 a.C., si ribellarono anche gli Ingauni e gli Intimeli, che riuscirono a resistere alle legioni romane fino al 180 a.C. Gli Apuani, i Liguri alpini e quelli del lato \"piemontese\" resistettero ancora.\nVolendo per\u00f2 \"disporre\" della Liguria per la loro prossima conquista della Gallia, i Romani approntarono una grande armata di quasi 36\u00a0000 soldati, agli ordini dei proconsoli Publio Cornelio Cetego e Marco Bebio Tamfilo, con l'obbiettivo di porre fine all'indipendenza ligure.\nNel 180 a.C. i Romani inflissero una gravissima sconfitta ai Liguri (soprattutto agli irriducibili Liguri Apuani), e ne deportarono ben 40\u00a0000 nelle regioni del Sannio (compresa tra Avellino e Benevento). A questa deportazione ne segu\u00ec un'altra di 7\u00a0000 Liguri nel corso dell'anno successivo. Questi sono stati uno dei pochi casi in cui i Romani hanno deportato popolazioni sconfitte in un numero cos\u00ec elevato. Nel 177 a.C. altri gruppi di Liguri Apuani si arresero alle forze romane, mentre la campagna militare continuava pi\u00f9 a nord. Le trib\u00f9 liguri superstiti, ormai isolate e in assoluta inferiorit\u00e0, continuarono per\u00f2 a lottare.\nIn successione, Frinati (175 a.C.), Statielli (172 a.C.), i Liguri alpini (162 a.C.) e i Velleiati (158 a.C.), dovettero arrendersi. Le ultime resistenze apuane furono vinte solo nel 155 a.C. dal console Marco Claudio Marcello.\nLe ultime trib\u00f9 liguri (es. Vocontii e Salluvi) ancora autonome, che occupavano parte della Provenza, vennero sottomesse nel 124 a.C. Un discorso a parte merita il Regno dei Cozii che, grazie a un'oculata alleanza con i Romani, rimase formalmente indipendente fino alla met\u00e0 del I secolo d.C., al tempo di Nerone, quando ormai la popolazione era completamente romanizzata.\nNel corso della campagna i Romani fondarono, su agglomerati preesistenti, le colonie di Lucca (180 a.C.) e di Luni (177 a.C.), originariamente concepite come avamposti militari per il controllo del territorio e come basi di rifornimento per le legioni impegnate nella guerra.\nDopo la loro sconfitta definitiva, alcuni contingenti di Liguri operarono per qualche tempo come ausiliari negli eserciti romani, combattendo nella guerra contro Giugurta e nella campagna contro i Cimbri e i Teutoni. .\nNell'anno 6 d.C. Genova divenne il centro della IX regione dell'Italia augustea e le popolazioni liguri si avviarono verso la definitiva romanizzazione.\nSociet\u00e0.\nI Liguri non formarono mai uno Stato centralizzato, erano infatti divisi in trib\u00f9 indipendenti, a loro volta organizzate in piccoli villaggi o castellari. Rari gli oppida, a cui corrispondevano le capitali federali delle singole trib\u00f9 o empori commerciali importanti.\nIl comprensorio di una trib\u00f9 era nella quasi totalit\u00e0 di propriet\u00e0 pubblica, solo una piccola percentuale del terreno (il coltivato) era \"privato\", nel senso che, dietro il pagamento di una piccola tassa, era dato in concessione. Solo in et\u00e0 tarda, si sviluppa il concetto di propriet\u00e0 privata, ereditabile o vendibile.\nRiflettendo il carattere decentralizzato dell'etnia, i Liguri non disponevano di una struttura politica centralizzata. Ogni trib\u00f9 decideva per s\u00e9, anche in contrasto con le altre trib\u00f9; a testimonianza di questo, sono le opposte alleanze che nel tempo le trib\u00f9 liguri fecero nei confronti di Greci, Etruschi e Romani.\nAll'interno delle trib\u00f9 prevale uno spirito egualitario e comunitario. Se anche \u00e8 presente una classe gentilizia, questa \u00e8 temperata da \"comizi tribali\" a cui partecipano tutte le classi; non sembrano esserci magistrature preorganizzate. Non esistevano nemmeno capi dinastici: il \"re\" ligure era \"eletto\" come condottiero di una trib\u00f9 o di una federazione di trib\u00f9; solo in et\u00e0 tarda comincia a emergere una vera e propria classe aristocratica di tipo dinastico. In origine non esisteva la schiavit\u00f9: i prigionieri di guerra venivano massacrati o sacrificati.\nI racconti della fondazione di Massalia, ci forniscono alcune interessanti informazioni:\nA tal proposito, sempre Diodoro Siculo nel I secolo a.C. scrive che le donne prendono parte ai lavori di fatica accanto agli uomini. Narrazioni di , presenti nelle \"Historiae\", ma anche di , raccontano di coraggiose donne dedite al lavoro.\nAbbigliamento.\nDiodoro Siculo riporta l'uso di una tunica stretta in vita da una cintura in cuoio e chiusa da un fermaglio generalmente bronzeo. Altri capi utilizzati erano mantelli detti \"saghi\", e durante l'inverno pelli animali per ripararsi dal freddo. Elemento caratteristico era la fibula, usata per chiudere le vesti e i mantelli, fatta di ambra (importata dal Baltico) e pasta vitrea, arricchita di elementi ornamentali in osso o pietra.\nI guerrieri e l'esercito.\nDiodoro Siculo descrive i Liguri come nemici assai temibili: pur non essendo particolarmente imponenti dal punto di vista fisico, la forza, la volont\u00e0 e la tenacia fa di loro dei guerrieri pi\u00f9 pericolosi dei Galli. A riprova di questo, i guerrieri liguri erano molto ambiti in qualit\u00e0 di mercenari e pi\u00f9 volte le potenze mediterranee andarono in Liguria a reclutare eserciti per le loro spedizioni (ad esempio, le truppe d'\u00e9lite di Annibale erano costituite da un contingente di Liguri).\nL'armamento variava in base al ceto e all'agiatezza del proprietario, in generale per\u00f2 la grande massa dei guerrieri liguri era sostanzialmente fanteria leggera, armata in maniera povera. L'arma principale era la lancia, con cuspidi che potevano superare un cubito (circa 45 cm), seguiva la spada, di foggia gallica (spesso scadente perch\u00e9 fatta con metalli dolci), molto raramente i guerrieri erano equipaggiati di arco e frecce. La protezione era affidata a uno scudo oblungo di legno, sempre di tipologia celtica (ma a differenza di quest'ultimo sprovvisto di umbone metallico) e un elmetto semplice, di tipo Montefortino; non si conosce l'uso di corazze, anche se \u00e8 possibile che i guerrieri pi\u00f9 ricchi possedessero armature in materiale organico analogamente ai Galli oppure linothorax sul modello greco.\nLa tattica si basava principalmente sulle imboscate e sul combattimento corpo a corpo.\nIn antichit\u00e0, un'attivit\u00e0 collaterale alla marineria era la pirateria, e i Liguri non facevano eccezione. Se ritenevano opportuno, assalivano e depredavano le navi in navigazione lungo la costa. La cosa non deve stupire: gi\u00e0 in antichit\u00e0 il modo pi\u00f9 veloce per ottenere beni \u00e8 rubarli. Del resto le continue scorrerie delle trib\u00f9 liguri nei territori dei popoli vicini \u00e8 ben documentato, e costituisce una voce importante nella loro economia.\nTrib\u00f9 liguri.\nMalgrado le fonti giunte a noi siano poche, confuse e qualche volta contraddittorie, i ricercatori hanno cercato di mettere ordine alla struttura etnica di questo antico popolo. Per cui sono state individuate alcune delle trib\u00f9 (o \"pagu\") in cui i Liguri si raggruppavano:\nReligione.\nCome per il resto degli aspetti, ci sono pervenute poche testimonianze, per lo pi\u00f9 di natura archeologica.\nTra le testimonianze pi\u00f9 importanti, vanno segnalati i siti sacri montani (Monte Bego, Monte Beigua) e lo sviluppo del megalitismo (statue-stele della Lunigiana).\nLa spettacolare Valle delle Meraviglie del Monte Bego \u00e8 il sito pi\u00f9 rappresentativo dei numerosi siti sacri ricoperti di incisioni rupestri, e in particolare di coppelle, canalette e vasche rituali. Questi ultimi indicherebbero che parte fondamentale dei riti degli antichi Liguri, prevedessero uso dell'acqua (o latte, sangue?). Il sito del Monte Bego ha un'estensione e spettacolarit\u00e0 paragonabile ai siti della Val Camonica. Altro luogo interessante, che presenta una roccia in cui sono scavate canalette, vaschette e coppelle, \u00e8 il cosiddetto \"Ciappo delle conche\" e il limitrofo \"Ciappo dei ceci\" a Orco Feglino. Un altro importante centro sacro \u00e8 il Monte Beigua, ma la realt\u00e0 \u00e8 che moltissimi promontori della Liguria e dell'arco alpino presentano questi tipi di centri sacri.\nL'altra testimonianza di rilievo \u00e8 il proliferare di manifestazioni megalitiche, la cui pi\u00f9 spettacolare e originale \u00e8 quella delle statue stele nella Lunigiana. Queste particolari pietre oblunghe, conficcate nel terreno dei boschi, terminavano con teste umane stilizzate, e potevano essere dotate di braccia, attributi sessuali e oggetti significativi (es. pugnali). Del loro reale significato si \u00e8 perso la memoria, oggi si ipotizza che rappresentassero:\nLe \"teste\", cos\u00ec tanto rappresentate, per i Liguri erano la sede dell'anima, il centro delle emozioni e il punto del corpo dove erano concentrati tutti i sensi, di conseguenza l'essenza del divino e da qui il suo culto.\nIn linea di massima, si ritiene che la religione ligure fosse piuttosto primitiva, rivolta a dei numi tutelari soprannaturali, rappresentanti le grandi forze della natura, e dai quali si poteva ottenere aiuto e protezione tramite la loro divinazione.\nIl proliferare di centri sacri in prossimit\u00e0 delle vette, starebbero a indicare il culto di maestosi numi celesti, rappresentati dalle alte vette: in effetti \"Beg-\" (da cui Baginus e Baginatie), \"Penn-\" (trasformato poi con la romanizzazione in \"Iuppiter Poeninus\" e nell\"'Appenninus pater\") e \"Alb-\" (da cui Albiorix) sono indicati come numi tutelari delle vette liguri.\nSono citati anche numi come \"Belenus\" e \"Bormo\", legati al culto delle acque, e il culto delle \"Matronae\" (da cui il santuario di Mons Matrona, oggi Monginevro).\nTra le moltissime incisioni, significativa \u00e8 la presenza della figura del toro, anche solo stilizzato tramite il simbolo delle corna, questo starebbe a indicare il culto di una divinit\u00e0 taurina, maschile e fecondatrice, gi\u00e0 nota alle culture anatoliche e semitiche.\nUn altro nume di rilievo era Cicnu (il cigno), che rappresenta forse la divinizzazione di un mitico re antico (il Cicno dei Greci) oppure, come per molte culture nordiche, l'animale totemico associato al culto del sole.\nEstratto da Marco Anneo Lucano sulla religione dei liguri :\ntraduzione :\nEccovi liberi, Comate dai lunghi capelli erranti sulle spalle bianche; e tu, Liguri, la cui fronte \u00e8 senza capelli, ma il cui valore \u00e8 pi\u00f9 celebrato. Tu che plachi con inondazioni di sangue umano Teuta lo spietato, l'orribile altare di Hesus, e Taranis pi\u00f9 crudele della taurica Diana; voi che ravvivate anime forti perse in battaglia, cantori la cui lode d\u00e0 l'eternit\u00e0, bardi! non hai pi\u00f9 paura di ripetere i tuoi inni; druidi! riprendi i tuoi riti barbari, i tuoi sanguinosi sacrifici che la guerra aveva abolito.\nEconomia.\nL'economia ligure era basata su un'agricoltura primitiva, sulla pastorizia, sulla caccia e sullo sfruttamento delle foreste. Diodoro Siculo scrive dei Liguri:\nGrazie al contatto con i \"cercatori di metallo\" del bronzo, i Liguri si dedicarono anche all'estrazione dei minerali e alla metallurgia; anche se la maggior parte del metallo in circolazione \u00e8 di provenienza centroeuropea.\nImportante \u00e8 l'attivit\u00e0 commerciale. Gi\u00e0 in epoca antichissima i Liguri erano noti nel Mediterraneo per il commercio della preziosissima ambra baltica. Con lo sviluppo delle popolazioni celtiche i Liguri si ritrovarono a controllare un cruciale accesso al mare, divenendo (a volte loro malgrado) custodi di un'importante via di comunicazione.\nPur non essendo rinomati navigatori, arrivarono ad avere una piccola flotta marittima, e la loro attitudine alla navigazione viene cos\u00ec descritta:\nLingua.\nDella lingua parlata si conoscono solo antroponimi e toponimi (tipici i suffissi \"-asca\" o \"-asco\" = desinenza per villaggio). Non conoscendo la scrittura, non hanno lasciato propri testi.\nTra le localit\u00e0 con suffisso -ascu, -oscu o -uscu possiamo citare Manosque, Tarascon, Venasque, Venasque, Artignosc, Branoux, Flayosc, Greasque, Lantosque, Gordolasque, Vilhosc, Chambost, Albiosc, N\u00e9vache, Grillasca, Palasca, Popolasca, Salasca, Asco in Francia e Benasque, Velasco o Huesca in Spagna. Arlanc, Nonenque e l'antico nome di Gap (Vappincum) sono del tipo -incu. Il tipo -elu \u00e8 rappresentato da Cemenelum (ora Cimiez)\nLo studio della toponomastica ha rivelato la presenza di elementi liguri nelle Alpi occidentali e nell'Appennino nord-occidentale, in Valle d'Aosta (Barmasc e P\u00e9riasc nell'alta valle d'Ayas), in Piemonte, Liguria, Lombardia, Emilia; Toscana, Umbria, Lazio, ma anche in Linguadoca e Rossiglione e in alcune parti della penisola iberica.ma anche in Sicilia, il paese degli Elimi, della Valle del Rodano e della Corsica (Grillasca, Palasca, Popolasca, Salasca, Asco).\nLa tesi comune \u00e8 che si tratti di un'antica lingua pre-indoeuropea, successivamente influenzata da lingue celtiche (gallico) e latine, e quindi indoeuropizzata.\nAltre tesi sostengono che l'antico ligure sarebbe stato una variante della lingua celtica, cugino del gallico (Xavier Delamarre).\nCultura.\nArchitettura.\nIl castelliere costituisce uno dei siti pi\u00f9 caratteristici del popolo ligure. Situato in cima a un promontorio (o una posizione rialzata), era costituito da un mastio centrale, terrapieni e con una o pi\u00f9 cinte murarie concentriche; il tutto realizzato con la tecnica dei muri a secco, usando spesso pietre ciclopiche. Sebbene alcuni ospitassero villaggi, i castellari sono per lo pi\u00f9 strutture militari usate per il controllo del territorio, l'acquartieramento dei soldati o come rifugio in caso di invasione. Ne furono costruiti molti, per lo pi\u00f9 nelle zone di confine contro i popoli che si stavano espandendo verso di loro (Greci, Etruschi e Galli).\nI villaggi liguri erano formati da poche capanne sparse, preferibilmente a \"mezza costa\" di pendii montagnosi o collinari. La posizione elevata aveva una duplice funzione, ovviamente di controllare meglio il territorio, ma soprattutto di stare lontano dalle zone, s\u00ec pi\u00f9 pianeggianti, ma insalubri. Infatti, bisogna tenere in considerazione le condizioni bio-climatiche dell'area occupata dai Liguri nel II e I millennio a.C., dense di paludi costiere o selve acquitrinose. Solo millenni di abbattimenti, bonifiche e operazioni sul territorio sono riusciti a rendere le pianure vivibili per come oggi le conosciamo."}
{"id": "1444105", "revid": "33277", "url": "https://it.wikipedia.org/wiki?curid=1444105", "title": "Canonici Regolari", "text": ""}
{"id": "1444106", "revid": "106456", "url": "https://it.wikipedia.org/wiki?curid=1444106", "title": "Gottfried Semper", "text": "Si orient\u00f2 ai modelli storici dell'architettura del passato, soprattutto scegliendo le forme dell'architettura classica, disdegnando invece le soluzioni dell'architettura neogotica che pure andavano affermandosi in quell'epoca.\nPartecip\u00f2 ai moti rivoluzionari a Dresda nel 1849, sicch\u00e9 fu in seguito costretto a lasciare la citt\u00e0 per poi riparare dapprima in Svizzera e poi a Vienna.\nTra i suoi pi\u00f9 famosi lavori, si ricordano l'Opera di Dresda, il Politecnico federale di Zurigo e gli interventi di risistemazione della Ringstra\u00dfe a Vienna compreso un nuovo piano per il Burgtheater della capitale austriaca.\nSi segnala, inoltre, il saggio \"Lo stile nelle arti tecniche e architettoniche\" (redatto tra il 1860 e il 1863), cui si riferirono diversi architetti del Novecento.\n\u00c8 sepolto nel cimitero acattolico di Roma.\nCommento all'opera di Semper.\nNon \u00e8 possibile comprendere il ruolo di Semper nella teoria dell'architettura del XIX secolo se non mettendolo in rapporto con le fondamentali vicende del pensiero scientifico e politico di allora. Sono gli anni in cui compare il \"Cours de philosophie positive\" di Comte (1842), ma anche una fra le prime storie etnologiche/antropologiche dell'uomo, in cui il biologo francese Georges Cuvier supera le classificazioni di Linneo, basate sulla forma, con un nuovo sistema, basato sullo studio delle funzioni degli organismi viventi e delle loro conseguenze sulle forme di questi stessi organismi \u2013 tutte tematiche che impressionano profondamente il giovane Semper. Sono anni, inoltre, in cui la linea di confine tra filosofia, scienza e politica \u00e8 alquanto imprecisa. Nel 1841 compaiono gli scritti di Feuerbach, dove un nuovo ideale culturale fondato sulla libert\u00e0 e sulla scoperta dell'al di qua vuole sostituirsi alla religione tradizionale. Una borghesia che si sta a poco a poco affacciando sulla scena politica. Cos\u00ec i circoli dei giovani hegeliani sono sinonimo di circoli rivoluzionari, in cui temi di contenuto scientifico sono immediatamente veicolo di fondamentali tematiche politiche. In tale ottica lo studio dell'antichit\u00e0 greca da parte di Semper si rapporta da una parte all'allora recente tradizione tedesca di studi sull'antichit\u00e0 classica, dall'altra alla costruzione filosofica hegeliana, che nel principio della vita dei greci vede incorporato l'ideale di un'armonia tra etica ed estetica, un ideale classico basato sull'idea dell'uomo greco cittadino politico libero, in antitesi alla realt\u00e0 politica degli stati tedeschi di allora, dominati, tra gli anni del Congresso di Vienna e la rivoluzione borghese del '48, dalla pesante atmosfera conservatrice della \"restaurazione\". Fin dal suo primo scritto sulla policromia presso gli antichi del 1834, Semper si pone in questa tradizione, e non lascia dubbi sulla sua posizione politica liberale.\nL'originalit\u00e0 e il fascino del Semper teorico consiste nell'aver applicato per la prima volta allo studio dell'architettura sollecitazioni provenienti dai pi\u00f9 vari campi della scienza e della politica - la linguistica, la biologia di Cuvier, ma anche la fede nel progresso della borghesia liberale \u2013 nel tentativo di stabilire una sorta di scienza naturale, ricostruita tuttavia attraverso lo studio della storia, delle \"leggi\" oggettive e immutabili alla base della forma architettonica.\nI 4 elementi dell'architettura sono il suo primo fondamentale passo in questo tentativo, che lo impegner\u00e0 per tutta la vita nella stesura della sua opera principale, \"Lo stile\". Un'antropologia dell'architettura dalle origini fino ai suoi tempi, basata sull'analisi delle leggi alla base delle \"esigenze sociali\" dell'uomo.\nLa teoria di Semper.\nQuando nel 1851 Semper scrive \"I 4 elementi\" \u00e8 un uomo rovinato. In esilio a Londra, a causa della sua partecipazione nei moti di Dresda del 1849 \u2013 le barricate realizzate sotto le sue direttive sono cos\u00ec ben costruite da meravigliare gli ufficiali dell'esercito prussiano, intervenuto su richiesta del governo della Sassonia. Tenta di rifarsi una vita professionale, prima a Parigi, poi decide di tentare a Londra. Qui entra in contatto con Henry Cole e con Paxton. Si guadagna da vivere con lavori di poco conto, come l'allestimento di tre padiglioni nell'esposizione internazionale del '51. In questa situazione estremamente precaria deve cercare di ottenere una notoriet\u00e0. Cos\u00ec nel 1851 stende \"I 4 elementi\", unendo alle sue teorie sulla policromia risalenti ai viaggi di studio in Grecia e in Sicilia degli anni 1830-33 le sue, molto pi\u00f9 recenti e pi\u00f9 originali, idee teoriche sugli elementi fondamentali dell'architettura. Per la prima volta ne \"I 4 elementi\" compare il tema teorico che lo impegner\u00e0 per tutta la vita: dedurre dallo studio della storia sociale e della storia dell'architettura gli elementi originari necessari a ogni architettura e che attraverso il proprio sviluppo sono alla base delle architetture di tutti i tempi. Procedendo in modo analogo agli studi del biologo Cuvier, che aveva conosciuto a Parigi, il suo approccio non parte dall'analisi delle forme \u2013 non ha nulla a che fare con Durand \u2013 ma dall'analisi delle funzioni che rendono necessarie certe forme e non altre. Si tratta in biologia di funzioni naturali comuni a tutti i corpi \u2013 digestione, circolazione, ecc. -, in architettura si tratter\u00e0 di identificare le funzioni sociali fondamentali comuni alla vita di tutti i popoli: la produzione calore e cibi caldi \u2013 e quindi l'elemento del focolare \u2013 di difesa dall'esterno \u2013 e quindi l'elemento della recinzione \u2013 dalle intemperie \u2013 e quindi il tetto. Da questi elementi si sviluppano con necessit\u00e0 scientifica tutti gli altri: l'arte di creare pareti divisorie, ad esempio si sviluppa a partire dall'elemento della recinzione. Se in un primo studio lo steccato sar\u00e0 stato realizzato con rami di piante intrecciati, questa primitiva attivit\u00e0 dell'intrecciare si sar\u00e0 poi sviluppata nell'arte tessile e infatti, secondo la teoria di Semper, in originale le pareti divisorie sono fatte di tappeti e teli appesi, fatto che gli d\u00e0 modo di spiegare anche l'ornamentazione delle pareti nell'architettura dei suoi tempi. (La sua teoria della \"Bekleidung\" \u00e8 parte fondamentale del suo pensiero: si tratta del principio del rivestimento in architettura, che Semper riprender\u00e0 e tratter\u00e0 diffusamente nei due volumi pubblicati de \"Lo Stile\". Volutamente Semper \u00e8 ambiguo nel trattare la teoria del rivestimento: il termine tedesco, che significa sia copertura del corpo umano attraverso vestiti che ornamento di pareti ed edifici tramite rivestimenti, glielo permette e gli indica, tramite un'origine comune tra vestire e ornare, tra arte tessile e ornamento delle pareti, in ultima analisi tra arte tessile e nascita della parete come elemento architettonico.) Niente di meno che una teoria evoluzionista dell'architettura a partire dalla sua funzione e ricercata dalle origini dell'uomo, dunque, prima che fosse comparsa l'opera di Darwin (1859). Semper in Italia \u00e8 poco conosciuto e largamente malinteso, a differenza di studiosi inglesi e francesi, come William Morris o Viollet le Duc, che si sono occupati di tematiche vicine alle sue \u2013 per quanto riguarda Morris, \u00e8 molto probabile un'influenza diretta di Semper, che in Inghilterra ha modo di illustrare i suoi studi in alcune conferenze. Ma l'opera di Semper non interessa solamente per gli spunti forniti nel campo della teoria artistica: ricordiamo anche la sua attivit\u00e0 di architetto, per la quale egli \u00e8 stato una delle figure pi\u00f9 significative della met\u00e0 del XIX secolo. Stretta \u00e8 la connessione tra la sua elaborazione teorica e l'opera artistica. Semper ha fatto scuola in Germania, soprattutto ispirandosi al linguaggio formale del Rinascimento italiano, e nei suoi scritti teorici tale recupero, caratteristico della storia dell'architettura tedesca attorno alla met\u00e0 del XIX secolo, riceve anche un fondamento teorico. L'unit\u00e0 fra teoria e creazione artistica impone una ricognizione dei concetti teorici di Semper. La partecipazione di Semper \u00e8 dunque direttamente connessa alle tendenze teoriche, architettoniche e politiche della met\u00e0 del XIX secolo. \u00c8 impossibile scindere il pensiero da tale sfondo storico, tanto pi\u00f9 che egli stesso partecip\u00f2 attivamente. Non ha prodotto infatti una teoria fine a se stessa: le sue indagini dovevano applicarsi direttamente alla soluzione dei problemi dell'epoca. Tutto ci\u00f2 trova la propria espressione nel sottotitolo dell'opera principale, \"Estetica pratica\".\nIl 1962 fu l'anno della prima edizione del testo e negli anni '70 iniziarono studi pi\u00f9 approfonditi della sua attivit\u00e0. Lavori di Wolfgang Hermann sull'operato di Semper in esilio e sulla genesi de \"Lo stile\", una breve panoramica sull'opera architettonica di Gottfried Semper. In esso si \u00e8 indagato il carattere del rapporto tra concezione teorica di Semper e attivit\u00e0 di architetto.\nLa produzione architettonica.\nLa sua azione pratica ha contribuito a segnare la via all'architettura borghese attorno alla met\u00e0 del XIX secolo. Questo vale in Germania, ma anche in Austria e in Svizzera. Negli anni sessanta era noto, sul piano internazionale, come uno dei pi\u00f9 eminenti architetti del tempo. In lui l'attivit\u00e0 di architetto fu accompagnata, durante tutto l'arco della sua vita, da riflessioni teoriche, convinzione che la forma artistica pu\u00f2 essere raggiunta come esito di un processo razionale. L'idea determin\u00f2 l'intento fondamentale della sua principale opera teorica, \"Lo stile\", dove l'attivit\u00e0 teorico-artistica \u00e8 concepita come condizione necessaria per fare architettura. L'intento di promuovere l'architettura del suo tempo avvalendosi della conoscenza scientificamente fondata delle leggi architettoniche dell'antichit\u00e0. La critica al classicismo fu sviluppata. Si trattava di superare la limitatezza in favore di un rapporto pi\u00f9 pratico con i principi dell'architettura classica. Tali considerazioni lo condussero dal classicismo all'attenzione per il Rinascimento. Anche le sue esperienze di architetto, le esigenze espresse dalle nuove commissioni hanno avuto ripercussioni sulle sue riflessioni teoriche. Il crescente interesse della Roma imperiale si accosta in Semper a un approccio alla monumentalit\u00e0 e alla rappresentazione, negli anni dopo il 1860. Ma anche in questo caso i cambiamenti nel linguaggio architettonico trovano eco nell'opera teorica.\nSi potr\u00e0 constatare, come la concezione teorica e il risultato architettonico pratico si collocano in uno stretto rapporto vicendevole. Lo stacco \u00e8 per\u00f2 evidente tra concezioni giovanili, che presentano un carattere pi\u00f9 programmatico, e attivit\u00e0 successiva.\nLavori d'architetto prevalentemente alla sua attivit\u00e0 di Dresda: dopo che nel 1834 vi fu convocato come professore di architettura, appena trentunenne. All'Accademia si dedic\u00f2, in primo luogo, alla riforma dell'istruzione, auspicando una formazione di orientamento pi\u00f9 pratico, la pratica in \"atelier\" e botteghe artigianali. Il suo primo incarico del 1835 fu apparentemente di poca importanza: il monumento al sovrano di Sassonia, Federico Augusto I. Approfitt\u00f2 di questa occasione per abbozzare un grandioso progetto urbanistico, che prevedeva la creazione, in Dresda, di una piazza sul lato settentrionale aperto del Serraglio, estesa fino alle sponde dell'Elba. L'architetto inser\u00ec nel progetto un ampio complesso edilizio ove la collocazione del monumento aveva importanza del tutto secondaria. Semper pensava a un complesso simile a un mercato, che corrispondesse a grandi linee al concetto del \"forum\" presso gli antichi, sovrastato da templi ed edifici pubblici, decorato con monumenti, fontane e statue, non come cornice architettonica a feste di corte, ma come centro della vita culturale borghese, con teatro, museo e monumenti. Il semicerchio dell'auditorio del teatro emergeva con forza della piazza. Negli anni successivi Semper non venne mai meno all'idea fondamentale di questa prima proposta. Di tutto il vasto insieme l'architetto riusc\u00ec a realizzare solamente il Teatro di corte (1838-1841). Una situazione nuova si venne a creare quando, nel 1846, decisero di costruire l'edificio del Museo sul lato ancora aperto del Serraglio, chiudendone cos\u00ec il cortile. Questo fatto segnava il fallimento del progetto per una grande \"forum\" elaborato da Semper, ma infine si dovette piegare alla decisione e incominciare la progettazione del museo. Dopo la fuga da Dresda, nel 1849 si occup\u00f2 delle proposte per la ricostruzione della citt\u00e0 vecchia di Amburgo, distrutta da un grande incendio. In due soluzioni sugger\u00ec di collocare al centro della citt\u00e0 vecchia un piazzale con funzione di \"forum\" cittadino. In un disegno rappresentava la piazza del Municipio sul modello di piazza San Marco a Venezia, tramite pittoresco fra la citt\u00e0 e l'acqua. Semper non tenne qui conto delle circostanze reali, quali ad esempio la cattiva qualit\u00e0 del terreno. Per questo motivo approv\u00f2 il progetto di Chateauneuf. Nel 1858 Semper partecip\u00f2 alla ristrutturazione del quartiere di Kratz a Zurigo, che prevedeva un piazzale con il Municipio come edificio centrale con, anche in questo caso, un orientamento dell'intero complesso lungo il lago di Zurigo. Anche questi progetti non furono realizzati. Nel 1869 a Semper fu offerta la grande opportunit\u00e0 di costruire il complesso di un \"forum\". Dopo una perizia sul concorso per la nuova collocazione degli edifici adibiti a museo nell'Hofburg di Vienna, fu pregato di presentare le sue proposte. Assieme a Hasenauer studi\u00f2 diversi piani che prevedevano un piazzale, con il complesso edilizio che partiva dall'Hofburg. Ai saloni del castello si annettevano due ali arcuate concave che arrivavano fino al \"ring\", le cui ali laterali dovevano essere collegate ai due grandi edifici del Museo per mezzo di ponti ispirati agli antichi archi di trionfo. Dietro l'ala nord occidentale del nuovo Hofburg era prevista inoltre la costruzione di un nuovo teatro, al quale, nel progetto definitivo, si rinunci\u00f2, non ritenendolo parte integrante del complesso generale e che, nel 1871, fu posizionato sul \"ring\". La realizzazione del progetto del \"forum\" inizi\u00f2 nel 1871 con la costruzione dei due Musei di corte. In quello stesso periodo Semper prese posizione, in campo teorico, su temi in diretto rapporto con questi progetti; ad esempio, prese le distanze dai suoi ideali borghesi democratici degli anni precedenti. Nel progetto per il \"forum\" imperiale di Vienna si possono notare modifiche di analogo significato rispetto ai progetti dell'epoca di Dresda. Le somiglianze formali tra i due progetti non ne eliminano la differenza sostanziale. Il \"forum\" di Vienna era strutturato sulla base dell'Hofburg come centro della monarchia, e gli edifici che a Dresda conferivano l'impronta caratteristica all'intero complesso, come il teatro e il museo, erano relegati qui in secondo piano, oppure utilizzati come elementi introduttivi. Nella configurazione architettonica viennese emergono inoltre pi\u00f9 forti reminiscenze dello stile della Roma imperiale. Anche la struttura della piazza rimanda a modelli romani. Diverse espressioni che motivano teoricamente tali nuove posizioni: l'autore constata, \"lo stile architettonico della Roma imperiale ne esprime nella pietra l'ideale di predominio universale\", prefigurando dunque gi\u00e0 l'architettura del suo tempo, la definisce come forma in germe di un'\"architettura cosmopolita del futuro\", in cui trover\u00e0 la sua espressione simbolica una riunificazione cosmopolita di individuo e comunit\u00e0. Cos\u00ec il \"forum\" di Vienna non si caratterizza solamente per le sue assonanze con le tradizioni romane, ma per una concezione diversa da quella dei progetti di \"forum\" \"repubblicani\", tipica del periodo di Dresda. In tutti i progetti di \"forum\" elaborati da Semper le opere architettoniche di particolare importanza sociale sono collocate in una posizione preminente. Nelle sue riflessioni includeva soprattutto teatri, musei, municipi, cio\u00e8 edifici strettamente collegati a un ideale di istruzione borghese e di autonomia borghese. Ancora nei progetti per Vienna gli edifici destinati a museo erano una componente essenziale della concezione di \"forum\". Ma il collegamento con l'Hofburg confer\u00ec un diverso accento all'impostazione del problema. La configurazione esterna degli edifici \u00e8 qui pi\u00f9 monumentale, ed essi tendono maggiormente ad essere rappresentativi. L'importanza dei progetti di \"forum\" \u00e8 legata ai principi fondamentali della sua concezione architettonica. Tutte le sue costruzioni infatti erano concepite solo raramente come singoli edifici individualizzati; di regola le ideava a partire da un preciso piano urbanistico o anche dalla situazione paesaggistica, da particolari scorci cittadini o in funzione di un determinato complesso edilizio. Dava poi particolare rilievo a determinate opere architettoniche, in relazione al loro significato sociale.\nNel XIX secolo la costruzione di un teatro era legata a profonde esigenze sociali, la borghesia emancipata infatti non lo considerava pi\u00f9 luogo di pura convenzione sociale, ma istituzione determinante per la cultura borghese, soprattutto la struttura interna. Schinkel, gi\u00e0 prima di Semper, aveva dato voce all'esigenza di una riforma del teatro. In queste proposte, al sistema vigente, in cui l'auditorio era costituito da ordini di palchi secondo la gerarchia sociale, veniva contrapposto il principio democratico del semicerchio del teatro antico, con una disposizione crescente uniforme. Al semicerchio dell'auditorio corrispondeva il semicerchio del ballatoio esterno, a due piani nella parte esterna. La sua forma s'ispirava all'antico motivo romano delle aperture ad arco con ordini di colonne anteposte, rielaborato nello spirito del Rinascimento italiano."}
{"id": "1444112", "revid": "41025", "url": "https://it.wikipedia.org/wiki?curid=1444112", "title": "Sa bidda de is pingiadas", "text": ""}
{"id": "1444114", "revid": "767487", "url": "https://it.wikipedia.org/wiki?curid=1444114", "title": "Giovanni Serbandini", "text": "Biografia.\nFiglio di una maestra e di un ferroviere, si laure\u00f2 in lettere e divenne insegnante. Poi ader\u00ec al partito comunista clandestino e nel 1938, mentre insegnava alla Spezia, fu arrestato e condannato a quattro anni di carcere dal tribunale speciale fascista.\nUscito dal carcere nel 1942, riprese la sua attivit\u00e0 politica e fond\u00f2 nel 1943 il \"Comitato 311\" che si occupava di diffondere le idee antifasciste tra Sestri Levante e Genova facendo anche circolare il periodico \"Libert\u00e0\".\nSapendo che il sottotenente Aldo Gastaldi aveva nascosto a Chiavari le armi del suo plotone, l'8 settembre 1943 si reca a Genova per incontrarlo e fondare con lui un gruppo di partigiani a Cichero, frazione di San Colombano Certenoli nell'entroterra di Chiavari in val Fontanabuona: \u00e8 il primo nucleo della Brigata poi Divisione Cichero.\nSerbandini assume il nome di battaglia \"Bini\". Insieme a \"Bisagno\" (Aldo Gastaldi), \"Bini\" stabilisce per i componenti della brigata partigiana una severa disciplina di comportamento, il famoso \"Codice di Cichero\": \"in attivit\u00e0 e nelle operazioni si eseguono gli ordini dei comandanti, ci sar\u00e0 poi sempre un'assemblea per discuterne la condotta; il capo viene eletto dai compagni, \u00e8 il primo nelle azioni pi\u00f9 pericolose, l'ultimo nel ricevere il cibo e il vestiario, gli spetta il turno di guardia pi\u00f9 faticoso; alla popolazione contadina si chiede, non si prende, e possibilmente si paga o si ricambia quel che si riceve; non si importunano le donne; non si bestemmia\".\nTra il 1943 e il 1945 Bini dirige il periodico \"Il Partigiano\", fondato con Aldo Gastaldi, redatto e stampato a Bobbio in val Trebbia.\nDal 1945 al 1958 diresse l'edizione genovese de l'Unit\u00e0 che lasci\u00f2 per diventare deputato del Partito Comunista Italiano per due legislature. Poi trascorse qualche anno in Unione Sovietica per curare una malattia seria. Successivamente si ritir\u00f2 dalla vita pubblica e mor\u00ec a Lavagna nel 1999."}
{"id": "1444116", "revid": "110157", "url": "https://it.wikipedia.org/wiki?curid=1444116", "title": "Tortoniano", "text": " \nNella scala dei tempi geologici, il Tortoniano \u00e8 il quinto dei sei piani o stadi stratigrafici in cui \u00e8 suddiviso il Miocene, la prima delle due epoche del Neogene.&lt;br&gt;\nQuesta unit\u00e0 cronostratigrafica si estende tra 11,608 milioni di anni fa e 7,246 milioni di anni fa (Ma), per una durata complessiva di 4,362 milioni di anni (\"Hilgen et al., 2003\").\n\u00c8 preceduto dal Serravalliano e seguito dal Messiniano.\nEtimologia.\nIl Tortoniano \u00e8 stato introdotto nella letteratura scientifica nel 1858 dallo stratigrafo svizzero Karl Mayer-Eymar.&lt;br&gt; \nIl nome deriva dalla citt\u00e0 italiana di Tortona in provincia di Alessandria presso la quale si trovava l'originario stratotipo.\nDefinizioni stratigrafiche e GSSP.\nLa base del Tortoniano \u00e8 data dall'ultima comparsa contemporanea del nanoplancton calcareo \"Discoaster kugleri\" e dei foraminiferi planctonici della specie \"Globigerinoides subquadratus\". \u00c8 associato alla breve cronozona magnetica polarizzata C5r.2n e coincide strettamente con l'evento Mi-5 dello stadio dell'isotopo marino.\nIl limite superiore, nonch\u00e9 base del successivo Messiniano, \u00e8 dato dalla prima comparsa dei foraminiferi planctonici della specie \"Globorotalia conomiozea\" e stratigraficamente \u00e8 posizionato al centro della cronozona magnetica C3Br.1r.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, per il limite Serravalliano-Tortoniano si trova presso la spiaggia del Monte dei Corvi, a 5\u00a0km a SE di Ancona, in una sezione esposta lungo la costa, che pu\u00f2 essere raggiunta attraverso un sentiero che parte da \"La Sardella\", a circa 100 m da Monte dei Corvi. Le sue coordinate sono: latitudine of 43\u00b035'12\" N e longitudine 13\u00b034'10\" E.\nSi tratta di un orizzonte litostratigrafico rappresentato da un'alternanza di strati sedimentari gradati costituiti da marne e marne argillose grigio-verdi al tetto, e sapropeliti (peliti a elevato contenuto di materiale organico) di colore bruno alla base. Le sapropeliti rappresentano eventi anossici occorsi in un ambiente deposizionale emipelagico.\nLa datazione assoluta \u00e8 stata determinata misurando l'alternanza e l'estensione dei livelli sapropelitici la cui deposizione risulta correlabile ai cicli astronomici di variazione di precessione, inclinazione assiale ed eccentricit\u00e0 orbitale terrestre.\nUno stratotipo ausiliario \u00e8 stato identificato sul versante sud del Monte Gibliscemi, in Sicilia, ben correlato con la sezione di Monte dei Corvi.\nPaleoantropologia.\nCronologia paleoantropologica del Tortoniano ordinata dall'evento pi\u00f9 antico a quello pi\u00f9 recente. Le datazioni sono indicative e possono essere suscettibili di modifiche con il miglioramento delle conoscenze paleontologiche."}
{"id": "1444117", "revid": "767487", "url": "https://it.wikipedia.org/wiki?curid=1444117", "title": "Un patriota per me", "text": "Un patriota per me \u00e8 un dramma in tre atti composto dal drammaturgo britannico John James Osborne e ispirato alla vita di Alfred Redl.\nTrama.\nIl dramma prende spunto da un fatto di cronaca che, alla vigilia della prima guerra mondiale, cre\u00f2 grande scalpore sull'opinione pubblica.\nL'azione si svolge in varie citt\u00e0 dell'Impero austro-ungarico e soprattutto a Vienna, negli anni tra il 1890 e il 1913.\nAlfred Redl, giovane ufficiale dell'esercito austriaco, \u00e8 indirizzato ad una brillante carriera militare, affettuosamente seguito ed incoraggiato dal suo comandante colonnello Ludwig Von Mohl. Promosso capitano, durante un ballo di Corte alla Hofburg, residenza dell'Imperatore, Redl conosce la contessa Sophia Delyanof, affiancatagli con lo scopo di controllarlo.\nTra i due nasce una relazione che presto s'interrompe bruscamente con la scoperta da parte di Redl delle sue tendenze omosessuali. \nIn una sera dell'inverno 1902, Redl partecipa ad una festa orgiastica di omosessuali e travestiti organizzata dall'anziano barone Von Epp e dal suo giovane compagno Ferdy. (\u00c8 proprio a causa di questa scena che la censura britannica nel 1965 imped\u00ec la rappresentazione del dramma nei teatri pubblici inglesi. Il teatro Royal Court di Londra, infatti, in occasione della prima messinscena dell'opera fu trasformato in circolo privato).\nPromosso colonnello e assegnato al controspionaggio, Redl viene ricattato per le sue inclinazioni sessuali da un ufficiale dell'esercito imperiale al servizio dello spionaggio russo ed \u00e8 costretto a cedere al ricatto in cambio di denaro e del silenzio sulla sua omosessualit\u00e0. \nLa carriera continua brillantemente finch\u00e9 Redl non viene scoperto proprio dal generale Von Mohl il quale, disgustato dalle verit\u00e0 sul suo protetto, lo spinge a suicidarsi."}
{"id": "1444118", "revid": "1437331", "url": "https://it.wikipedia.org/wiki?curid=1444118", "title": "I promessi sposi (miniserie televisiva 1989)", "text": "I promessi sposi \u00e8 una miniserie televisiva italiana del 1989, diretta da Salvatore Nocita. Prodotta dalla Rai, la storia \u00e8 tratta dall'omonimo romanzo storico del XIX secolo scritto da Alessandro Manzoni.\nDescrizione.\nLa regia \u00e8 di Salvatore Nocita. La produzione, interna Rai con tecnica cinematografica, \u00e8 stata realizzata dal CPTV di Milano.\n\u00c8 stato realizzato 22 anni dopo lo sceneggiato televisivo \"I promessi sposi\" diretto da Sandro Bolchi.\nNella sua prima messa in onda (novembre-dicembre 1989) lo sceneggiato \u00e8 stato visto da una media di 14 milioni di spettatori.\nIl film vinse il Telegatto 1990 come \"migliore trasmissione della stagione\".\nAlcune immagini dello sceneggiato vennero incluse in un'edizione de \"I promessi sposi\" edita da Rai Eri e distribuita in esclusiva dai supermercati GS.\nTrama.\nAmbientato nella Lombardia sotto il dominio spagnolo tra il 1629 e il 1631, l'adattamento narra la celeberrima storia di Renzo Tramaglino e Lucia Mondella, due popolani lombardi. La scena iniziale riprende l'incipit manzoniano sui luoghi in cui \u00e8 situata la storia. Un pomeriggio di novembre, su una stradetta di campagna il parroco del paese, Don Abbondio, prega leggendo il breviario tenuto tra le mani, quando scorge a un bivio che biforca la strada due \"bravi\"; timoroso alla loro vista, il prete intuisce il pericolo, ma al crocicchio i due gli si parano davanti: con poche, sprezzanti frasi gli intimano minacciosamente, per conto di Don Rodrigo, di non celebrare il giorno dopo il matrimonio tra i due giovani fidanzati. Spaventato, Don Abbondio corre a casa: temendo di perdere la vita, quando Renzo arriva da lui, vigliaccamente fa finta di stare ammalato, accampando altre scuse per non sposare la coppia. Ma Renzo subodora qualcusa di strano nella messinscena del meschino parroco e quando scorge la perpetua nell'orto davanti alla casa, le si avvicina. Questa gli fa intuire qualcosa dietro alla strana condotta assunta dal prete, e lui rientra a casa di lui per esigere altre spiegazioni. Il querulo parroco, nel frattempo nascostosi a letto, alla fine confessa: la persona che impedisce il matrimonio \u00e8 Don Rodrigo, un prepotente signorotto della zona. Inveendo, Renzo si dirige in tutta fretta alla casa di Lucia, che si sta preparando alle nozze. Quando chiede di vedere la fidanzata, Lucia rivela che Don Rodrigo la importunava anche durante il suo lavoro, ma aveva taciuto con tutti sperando che egli perdesse interesse nei suoi confronti. Interviene la madre di Lucia, che consiglia di interpellare Fra' Cristoforo, un monaco amico. \u00c8 Lucia a dire di averlo gi\u00e0 fatto.\nCostretti a separarsi e a sopportare mille peripezie a causa delle prepotenze del signorotto Don Rodrigo deciso a impedire il loro matrimoni. Tuttavia durante il loro viaggio troveranno varie persone disposte ad aiutarli, da fra Cristoforo all'Innominato (prima crudele e poi convertitosi), da Federigo Borromeo a donna Prassede.\nIl cast.\nAnche per l'edizione del 1989 ci fu, come nel 1967, un cast di prim'ordine. Accanto ai due protagonisti, i giovani Danny Quinn e Delphine Forest, furono chiamati nelle parti di contorno attori di fama come Alberto Sordi (don Abbondio), Burt Lancaster (il cardinale Federico Borromeo), Franco Nero (fra Cristoforo), Fernando Rey (il conte zio), Helmut Berger (Egidio), Murray Abraham (L'Innominato), Dario Fo (Azzeccagarbugli), Valentina Cortese (donna Prassede) e Walter Chiari (Tonio). \nTra gli altri interpreti, Giampiero Albertini (Nibbio), Gary Cady (Don Rodrigo), Mathieu Carri\u00e8re (conte Attilio), Pierluigi Misasi (Griso), Gordon Mitchell (Don Gonzalo), Renzo Montagnani (Don Ferrante), Rosalina Neri (Perpetua), Jenny Seagrove (Gertrude, la Monaca di Monza), Gisela Stein (Agnese), Elisabetta Coraini, Mareike Carri\u00e8re. Non mancarono degli interpreti d'eccezione come l'ex calciatore Roberto Boninsegna nel ruolo di un monatto, il giornalista Oliviero Beha in quello di un commissario di sanit\u00e0 durante l'epidemia di peste, e la cantante Wilma De Angelis come governante dell'Azzeccagarbugli.\nProduzione.\nLa produzione dello sceneggiato \u00e8 costata 20 miliardi di lire; vi hanno preso parte 248 attori e 10.000 comparse, e sono stati indossati 2.000 costumi. Alcune sequenze sono state girate a Villa Cicogna Mozzoni, a Bisuschio.\nVersione parodistica.\nPoco dopo la messa in onda dello sceneggiato, nel gennaio 1990 Rai Uno ha trasmesso un'omonima produzione, dello stesso tipo di serialit\u00e0 ma a carattere parodistico, scritta, diretta e interpretata dal Trio (Tullio Solenghi, Anna Marchesini e Massimo Lopez).\nDifferenze col romanzo originale.\nCaratteristica rilevante di questo adattamento \u00e8 di essere meno fedele alla versione definitiva. Questo sia nei dialoghi che non rispecchiano il testo di Manzoni (mentre nello sceneggiato precedente i dialoghi e i commenti sono la trasposizione esatta delle parole del romanzo), sia nello svolgersi degli eventi in quanto nello sceneggiato sono presenti delle scene che sono tratte dalla prima stesura del romanzo, il \"Fermo e Lucia\". Per esempio:\nNella stesura finale del romanzo la scena del sagrato non \u00e8 presente e Don Rodrigo viene descritto per l'ultima volta mentre \u00e8 morente sul suo letto nel lazzaretto."}
{"id": "1444124", "revid": "174925", "url": "https://it.wikipedia.org/wiki?curid=1444124", "title": "Mario Silla", "text": "Biografia.\nContadino e ortolano, fece solo gli studi elementari e poi ader\u00ec al Partito Socialista Italiano e divenne prima consigliere e poi sindaco di Tortona nel 1921 e guid\u00f2 la resistenza anche armata contro le squadracce fasciste provenienti da Pavia che attaccavano il comune e la camera del lavoro.\nCostretto alle dimissioni dai fascisti nel 1924 si ritir\u00f2 a vita privata fino al 1942. Nel 1942 ader\u00ec al Partito Comunista Italiano.\nL'8 settembre 1943 prelev\u00f2 con alcuni antifascisti armi che nascose in cascinali di campagna. Promotore e presidente del CLN di Tortona, guid\u00f2 gli antifascisti tortonesi fino all'agosto 1944 quando ricercato dai fascisti si rifugi\u00f2 in montagna.\nNell'ottobre 1944 divenne commissario politico della Brigata Arzani e finita la guerra divenne nuovamente sindaco di Tortona con il PCI.\nBibliografia.\nGiambattista Lazagna, Rocchetta, Val Borbera e Val Curone nella Guerra, Edizioni Colibr\u00ec, Paderno Dugnano, Milano, Colibr\u00ec, 2000"}
{"id": "1444125", "revid": "94647", "url": "https://it.wikipedia.org/wiki?curid=1444125", "title": "Ringstra\u00dfe", "text": "La Ringstra\u00dfe (letteralmente dal tedesco: \"strada anulare\") o semplicemente Ring (\"anello\") \u00e8 una serie di viali ottocenteschi il cui percorso circolare ricalcava il tracciato delle mura medioevali che circondavano il centro storico di Vienna (il nome tedesco viene trascritto talvolta in italiano con Ringstrasse).\nStoria.\nPrima della costruzione di questa strada, Vienna disponeva in un'area relativamente centrale di ampie zone non edificate che erano situate immediatamente al di fuori delle mura: la zona allora chiamata \"Glacis\". Questi spazi verdi separavano i quartieri allora periferici dal centro storico chiamato oggi \"Innere Stadt\". Nel frattempo, la divisione fra citt\u00e0 vecchia e sobborghi veniva ormai definita anacronistica. Infatti, le mura di cinta ormai non rispondevano pi\u00f9 a vere esigenze militari e, dato il rapido sviluppo della citt\u00e0 all'epoca, l'utilizzo del Glacis, occupato dal verde e dalle mura, era diventato una necessit\u00e0 impellente. Fra i difensori della demolizione dei bastioni, si segnal\u00f2 Christian Friederich Ludwig van F\u00f6rster, sostenitore con numerosi articoli sui quotidiani della necessit\u00e0 di amalgamare il tessuto urbano viennese, all'insegna del rinnovamento artistico e tecnico della citt\u00e0.\nLa Ringstra\u00dfe (strada anulare) fu quindi costruita quando l'imperatore Francesco Giuseppe I d'Asburgo ordin\u00f2, nel 1857, lo smantellamento delle vecchie mura e degli spazi liberi adiacenti. Al loro posto andava sistemato un elegante doppio viale alberato che avrebbe saldato la Hofburg (residenza imperiale) con i quartieri borghesi cresciuti fuori dalle mura. Fu lo stesso imperatore a darne notizia ai cittadini attraverso le pagine della \"Wiener Zeitung\". Inizialmente, la progettazione venne affidata a dei funzionari statali. Poi, una petizione degli architetti viennesi al Ministero degli Interni propose di scegliere i progettisti attraverso dei concorsi di idee. L'imperatore diede il suo assenso, raccomandando che la capitale venisse non solo ingrandita, ma anche abbellita con piazze, parchi, musei ed edifici pubblici, per poter comunicare al mondo potenza, ricchezza e modernit\u00e0 dell'Impero. \nAl concorso giunsero 84 progetti provenienti da tutto il mondo. Vennero assegnati molti premi \"ex aequo\", comunque nessuno dei progetti venne realizzato integralmente, ma si formarono le basi per una rielaborazione affidata all'architetto Moritz von L\u00f6hr. La versione definitiva venne redatta nel 1859 e il Ring venne ufficialmente inaugurato il 1\u00ba maggio 1865. La realizzazione della Ringstra\u00dfe, oggetto di accese polemiche fra il governo e la municipalit\u00e0, non fu n\u00e9 rapida n\u00e9 continua. Il sistema anulare fu successivamente completato al suo interno con importanti edifici rappresentativi: l'Opera di Stato, al tempo diretta da Gustav Mahler, l'Universit\u00e0, la Borsa, i due edifici gemelli del Museo di Storia Artistica e del Museo di Storia Naturale, entrambi affacciati su Maria-Theresien-Platz. Questi edifici furono spostati diverse volte in sede progettuale, su e gi\u00f9 per il Ring, a testimonianza di una certa indifferenza localizzativa.\nPercorso.\nL'anello della Ringstra\u00dfe ha per la precisione un andamento a U, dato che nella parte settentrionale \u00e8 interrotto dal canale del Danubio. Nell'arco di 5300 metri, comprende le vie chiamate \"Stubenring\", \"Parkring\", \"Schubertring\", \"K\u00e4rntner Ring\", \"Opernring\", \"Burgring\", \"Dr.-Karl-Renner-Ring\", \"Universit\u00e4tsring\" e \"Schottenring\". La strada \u00e8 famosa anche per il tram che la percorre, per i giardini e per i numerosi hotel e caff\u00e8 storici (27 \"Kaffeehaus\" all'epoca, oggi molte meno), ritrovo degli intellettuali (Caff\u00e8 Landtmann) o degli uomini d'affari (Caff\u00e8 Schwarzenberg) per il rito sociale del caff\u00e8.\nMonumenti della Ringstrasse.\nLa sistemazione della strada dette un assetto fondamentale alla capitale austriaca. Su questa strada si affacciano innumerevoli edifici di rappresentanza. Grazie all'insieme di neostili pi\u00f9 o meno contemporanei, (neogotico, neoclassico, o anche neobarocco e neorinascimentale), agli occhi del passante si possono offrire in alcuni tratti della strada (e nel raggio di poche decine di metri) delle forme architettoniche originarie di epoche distanti secoli tra di loro."}
{"id": "1444127", "revid": "329581", "url": "https://it.wikipedia.org/wiki?curid=1444127", "title": "Alcioneo", "text": ""}
{"id": "1444132", "revid": "287204", "url": "https://it.wikipedia.org/wiki?curid=1444132", "title": "Ringstrasse", "text": ""}
{"id": "1444136", "revid": "1522738", "url": "https://it.wikipedia.org/wiki?curid=1444136", "title": "Mushi Production", "text": " (gi\u00e0 Tezuka Osamu Productions Doga-bu) \u00e8 uno storico e celebre studio di animazione giapponese, fondato nel 1961 da Osamu Tezuka.\nStoria.\nIl sogno di Tezuka.\nForte dell'esperienza e del successo come mangaka, e reduce dall'apprezzata prova data con il lungometraggio animato \"Saiyuki\" (chiamato in Italia \"Le 13 fatiche di Ercolino\") per la \"Toei Doga\" nel 1960, Osamu Tezuka decide di dedicarsi all'animazione in modo indipendente. \u00c8 cos\u00ec che l'anno successivo nasce la \"Tezuka Osamu Productions Doga-bu\", ribattezzata \"Mushi Production\" nel 1962. La nascita del nuovo studio su iniziativa di un autore rispettato come Tezuka provoca una vera diaspora di animatori dalla Toei, e cos\u00ec intorno a questi si ritroveranno in breve nomi eccellenti come Kazuko Nakamura, Gisabur\u014d Sugii, Shigeyuki Haiashi, Eiichi Yamamoto e molti altri. Finanziata inizialmente con i ricavi dei manga di Tezuka, la Mushi produce gi\u00e0 nel 1962 il suo primo \"anime\", il mediometraggio \"Aru machikado no monogatari\", realizzato con lo scopo dichiarato di dimostrare che si poteva fare buona animazione anche con pochi mezzi e rinunciando alla fastosit\u00e0 della Toei. L'opera vince la prima edizione dell\"'Ofuji Award\", intitolato alla memoria del veterano Nobur\u014d \u014cfuji, scomparso pochi mesi prima.\nNasce l'anime moderno.\nIl passo successivo \u00e8 la realizzazione della prima serie televisiva animata giapponese con episodi di 30 minuti, \"Tetsuwan Atom\" (\"Astro Boy\"), tratta dall'omonima serie manga di Tezuka, con cui si gettano le basi dell'industria dell'anime. Malgrado il clamoroso successo (193 episodi trasmessi dal 1963 al 1966), la lavorazione \u00e8 per\u00f2 un disastro organizzativo per la pretesa di Tezuka di curare personalmente tutti i dettagli, il che fa accumulare enormi ritardi di produzione e costringe lo staff a turni di lavoro massacranti, tanto da far meritare alla Mushi il soprannome di \"castello insonne\", per via delle luci sempre accese fino all'alba.\nTezuka, inoltre, commette un altro errore fatale: terrorizzato dall'idea di non avere i mezzi per completare la serie, cede sottocosto i diritti di trasmissione alla Fuji TV, creando gi\u00e0 dal principio una voragine nel bilancio della pur giovane societ\u00e0. Tuttavia, in suo parziale soccorso arriveranno due eventi inaspettati: da un lato la vendita dei diritti, anche se a un prezzo ancora pi\u00f9 basso, alla rete televisiva statunitense NBC - fatto storico di per s\u00e9 - e dall'altro il \"merchandising\". Atom, infatti, diventa il primo \"testimonial\" animato e apparir\u00e0 su una serie incredibile di prodotti, garantendo cos\u00ec un'entrata extra ai suoi creatori.\n\"W 3 - Wonder three\" \u00e8 la seconda serie animata a vedere la luce negli studi della Mushi nel 1965, seguita a ruota da un nuovo rivoluzionario progetto: la prima serie a colori di successo, \"Jungle taitei\" (\"Kimba il leone bianco\"), tratta anche questa da un fortunato manga di Tezuka. Malgrado il plauso della critica, l'operazione si traduce per\u00f2 in un altro disastro finanziario: nonostante il fatto che nel 1965 i possessori di un TV color fossero ancora molto pochi, Tezuka si ostina a voler utilizzare il colore, portando cos\u00ec i costi di produzione alle stelle, con il risultato di un ulteriore gigantesco passivo di 61 milioni di yen.\nAltre due serie, ben note in Italia, vengono prodotte nel 1967, \"Goku no daiboken\" (\"The Monkey\") e \"Ribbon no kishi\" (\"La Principessa Zaffiro\"), ma entrambe raccolgono un deludente riscontro di pubblico.\nL'avventura degli \"animerama\".\nAnche per questo Tezuka decide di tralasciare, senza mai abbandonarle per\u00f2, le produzioni televisive ed accoglie con favore la proposta della \"Nippon Herald\", una casa di distribuzione cinematografica, di realizzare un film d'animazione per adulti. Tratto da \"Le mille e una notte\", nasce cos\u00ec \"Sen'ya Ichiya Monogatari\", il primo \"animerama\", termine coniato per l'occasione a sottolineare la novit\u00e0 del prodotto. Il film, distribuito nel 1969, \u00e8 un vero \"kolossal\" di 143 minuti, 120.000 disegni e 800 persone impegnate nella lavorazione (praticamente vennero coinvolti quasi tutti gli studi giapponesi dell'epoca), e si rivela anche un successo al botteghino: l'incasso \u00e8 di circa tre volte i costi di produzione, ma per contratto solo un terzo \u00e8 destinato alla Mushi, che registra cos\u00ec un altro passivo di bilancio.\nLa \"Herald\" invece ne esce bene, tanto da commissionare alla Mushi un nuovo \"animerama\", e cos\u00ec l'anno successivo esce \"Cleopatra\", pi\u00f9 esplicito del primo quanto ad erotismo, pi\u00f9 fastoso, ma anche pi\u00f9 costoso, ed il minore riscontro di pubblico finisce per non portare uno yen nelle esauste casse della Mushi. La situazione finanziaria, tuttavia, regge, anche se soltanto grazie ad un'operazione che si riveler\u00e0 poi essere fatale: per far fronte ai crescenti debiti, la societ\u00e0 chiede un prestito di oltre 130 milioni alla Fuji TV, principale acquirente delle serie Mushi, ma a garanzia cede all'emittente i diritti d'uso di tutti i master Mushi fino al 1978. La situazione quindi precipiter\u00e0 nel 1972, quando la stessa Fuji interromper\u00e0 gli acquisti di serie televisive dalla Mushi, che verr\u00e0 a trovarsi cos\u00ec senza la sua principale fonte di finanziamento.\nL'addio di Tezuka, la fine e la rinascita.\nIntanto i rapporti tra lo studio e Tezuka, messo in discussione nel suo doppio ruolo di autore e \"manager\", si erano gi\u00e0 incrinati nel 1968, quando la Mushi aveva prodotto \"Wanpaku Tanteidan\", la prima serie a non essere tratta da un soggetto del suo fondatore, cui segu\u00ec nel 1970 la prima serie di \"Ashita no Jo\" (\"Rocky Joe\").\nNel 1971 Tezuka lascia quindi la societ\u00e0, impegnandosi tuttavia a ripianare le perdite accumulate con i proventi dei suoi manga, per un investimento personale complessivo che in dieci anni sfiora quasi il miliardo di yen. Ma le cose non migliorano: la catastrofe commerciale arriva con il terzo \"animerama\" per la Herald, \"Kanashimi no Belladonna\", considerato un capolavoro dalla critica, ma che non rientra nemmeno nei costi di produzione. \nIl 1\u00ba novembre 1973 quello che era nell'aria gi\u00e0 da tempo si verifica puntualmente: la banca \"Daiwa\" contesta alla Mushi un mancato pagamento e cos\u00ec il pi\u00f9 grande studio di animazione dopo la Toei Doga fallisce con 350 milioni di yen di debiti.\nNel 1977 il marchio viene riscattato e la societ\u00e0 ricostituita, anche se non ritrover\u00e0 l'aura degli anni d'oro, occupandosi soprattutto di gestire il nutrito portafoglio dei diritti e realizzando nel corso degli anni quasi esclusivamente lungometraggi animati di genere storico ed educativo."}
{"id": "1444139", "revid": "400694", "url": "https://it.wikipedia.org/wiki?curid=1444139", "title": "Franco Anselmi (partigiano)", "text": "Biografia.\nInizialmente aderente al fascismo, dopo la licenza liceale nel 1935 part\u00ec volontario per la Guerra d'Etiopia e poi and\u00f2 a combattere nella Guerra civile spagnola nel 1937.\nAll'armistizio prestava servizio come tenente pilota all'aeroporto di Cameri in provincia di Novara. Si rifugi\u00f2 quindi in montagna a Dernice in provincia di Alessandria dove viveva la sorella col fratello minore Tito.\nA Dernice guidava un gruppo di disertori, che nel gennaio del 1944 erano armati dall'ex sindaco di Tortona e presidente del CLN tortonese Mario Silla.\nNel giugno del 1944 organizzava l'assalto alla polveriera di Carezzano e il 1\u00ba luglio con 35 uomini si trasfer\u00ec in val Trebbia dove insieme a Aldo Gastaldi disarmava la Banda dello Slavo.\nIn agosto, mandato con un centinaio di uomini da Anton Ukmar, comandante delle Brigate Garibaldi di Genova entrava a far parte della Terza Brigata Garibaldi comandata da Aldo Gastaldi costituendo il \"Battaglione Casalini\" di cui fu comandante.\nPartecip\u00f2 alla Battaglia di Pertuso nell'agosto del 1944 e da settembre divent\u00f2 vice comandante della \"Brigata Garibaldi 58a Oreste\" comandata da Aurelio Ferrando.\nIl 26 ottobre 1944 divenne comandante della nuova \"Brigata Garibaldi Arzani\" che era tra la val Curone, la Val Borbera e la val Grue.\nIl 30 gennaio 1945 venne arrestato dalle SS a Milano dove si era recato per assistere ai funerali del padre. Dopo una trattativa con la Feldpolizei di Novi Ligure guidata da Giuseppe Balduzzi, comandante della polizia partigiana della Brigata Oreste veniva liberato e reintegrato nei ranghi partigiani con la qualifica di capo di stato maggiore della Divisione Garibaldi Gramsci comandata da Luchino Dal Verme.\nMarco divenne comandante della divisione Gramsci all'indomani della liberazione il 25 aprile 1945 e con la sua divisione si offr\u00ec di attaccare il presidio tedesco di Casteggio, in provincia di Pavia ma venne ucciso durante l'assalto. Per la sua morte \u00e8 stato giustiziato un ufficiale nazista, che si ritiene l'abbia colpito con una mitragliatrice.\nSulla sua morte sono stati sollevati alcuni dubbi. Secondo quanto affermato dalla giornalista Adelia Dal Piva, il marchese Agostino Cornaggia Medici della Castellanza, amico di Franco e partecipante all'assalto, ha affermato che \u00e8 stato colpito alla schiena, e \"sicuramente non dai tedeschi\".\nTito, fratello minore di Franco che aveva fatto da vedetta per i partigiani a Dernice, fu sempre convinto che ad ucciderlo siano stati altri partigiani che hanno partecipato all'assalto. Franco era fortemente anticomunista, e l'ascendente che esercitava sui suoi uomini sotto questo profilo aveva portato a forti ostilit\u00e0 nei suoi confronti in seno alle brigate stesse.\nIl 17 aprile 1983 venne inaugurato a San Sebastiano Curone dal presidente della repubblica Sandro Pertini un monumento in sua memoria e poco dopo gli fu dedicata una scuola sempre a San Sebastiano Curone. Inoltre gli \u00e8 stata dedicata una via e una lapide a Casteggio e a Tortona e una lapide al Palazzo della Ragione a Milano e una a Dernice."}
{"id": "1444152", "revid": "767487", "url": "https://it.wikipedia.org/wiki?curid=1444152", "title": "Amore e morte nel romanzo americano", "text": "Amore e morte nel romanzo americano \u00e8 l'opera, probabilmente la pi\u00f9 nota, del critico letterario statunitense Leslie Fiedler.\nContenuto.\n\"Amore e morte nel romanzo americano\" \u00e8 un saggio fondamentale sui temi dell'amore e della morte nella narrativa americana. Tali meccanismi sono comuni anche al teatro e al cinema che spesso attingono abbondantemente a immaginari comuni.\nL'autore, noto \"Enfant terrible\" della critica letteraria americana, aveva, in quest'opera, l'obiettivo di \"riscattare i nostri grandi libri dai loro commenti ufficiali\", adottando nuove e spregiudicate interpretazioni.\nL'indagine di Fiedler mirava, infatti, a \"decostruire\" il romanzo americano analizzando la tradizione letteraria americana in chiave psicanalitica e antropologico - sociale. Negli autori principali (Edgar Allan Poe, William Faulkner) e nei classici dell'infanzia (\"Moby Dick\", \"Le avventure di Huckleberry Finn\"), Fiedler rileva alcuni temi che ricorrono costantemente nella narrativa statunitense: l'ossessione della violenza, della morte, dell'incesto e dell'omosessualit\u00e0; la terribile seduzione della fanciulla pura da parte del libertino e, infine, la segreta attrazione sessuale del negro sul bianco. Tutti questi elementi ricorrenti concorrono a dar corpo all'ossessione che pi\u00f9 turba l'\"Homo Americanus\": vale a dire la paura dell'esplodere dell'irrazionalit\u00e0, e quindi del caos (rappresentata, oltre che dal negro, dall'indiano e dalla donna fatale), che rischierebbe di distruggere la moderna e razionale societ\u00e0 statunitense, modellata sugli ideali dell'Illuminismo. Tale paura \u00e8 alla base della letteratura nera (o gotica) americana che, secondo Fiedler, \u00e8 il filone prevalente della narrativa americana, rispetto agli altri due filoni classici del romanzo statunitense: lo storico ed il sentimentale."}
{"id": "1444163", "revid": "1798099", "url": "https://it.wikipedia.org/wiki?curid=1444163", "title": "Guancia", "text": "Le guance (lat. \"genae\", nell'ambito medico \"buccae\") sono formazioni muscolo-membranose tra il mascellare e la mandibola tese a formare, in continuit\u00e0 con le labbra, la parete laterale del vestibolo della bocca.\nConformazione delle guance.\nPresentano una superficie esterna o cutanea e una interna o mucosa, entrambe di forma irregolarmente quadrilatera e di differente estensione. La \"superficie esterna\", pi\u00f9 estesa dell'interna, ha limiti segnati convenzionalmente:\nLa \"superficie interna\" presenta limiti pi\u00f9 netti:\nSulla superficie interna, in prossimit\u00e0 della commissura labiale, sono a volte osservabili i \"corpuscoli di Fordyce\", piccoli rilievi giallastri che non sono altro che ghiandole sebacee ectopiche.\nStruttura delle guance.\nNello spessore delle guance si distinguono un piano cutaneo, uno sottocutaneo, uno muscolare aponeurotico e uno mucoso.\nVasi e nervi delle guance.\nLa \"vascolarizzazione arteriosa\" \u00e8 garantita dall'arteria facciale (per il settore antero-superiore), dall'arteria infraorbitaria (regione postero-superiore) e dalla buccale (per la mucosa della guancia); mentre il \"drenaggio venoso\" avviene attraverso la vena facciale anteriore e la vena retromandibolare.\nL'innervazione motoria \u00e8 fornita dal ramo buccale inferiore della branca cervicofacciale, che origina dal nervo facciale, mentre la sensibilit\u00e0 generale \u00e8 raccolta dal nervo trigemino attraverso i suoi rami buccale, infraorbitario e il ramo inferiore del nervo auricolo-temporale\nNote di anatomia funzionale.\nSotto il profilo funzionale le guance, oltre a partecipare alla maggior parte delle funzioni svolte dalle labbra, svolgono un proprio ruolo nel processo di masticazione intervenendo nella fase di triturazione degli alimenti solidi attraverso una spinta continua di questi verso le arcate dentarie. Nei casi di paresi del facciale le guance perdono la loro mobilit\u00e0, diventano flaccide e in conseguenza durante la masticazione a livello alveolare c'\u00e8 ristagno di cibo o di saliva; si osservano inoltre variazioni della fisionomia del soggetto.\nBibliografia.\nLuciano Fonzi, \"Anatomia Funzionale e Clinica dello Splancnocranio\", Ed. Edi Ermes. ISBN 88-7051-238-X."}
{"id": "1444164", "revid": "146644", "url": "https://it.wikipedia.org/wiki?curid=1444164", "title": "Guancie", "text": ""}
{"id": "1444165", "revid": "146644", "url": "https://it.wikipedia.org/wiki?curid=1444165", "title": "Guance", "text": ""}
{"id": "1444168", "revid": "289247", "url": "https://it.wikipedia.org/wiki?curid=1444168", "title": "Sant'Efrem Siro", "text": ""}
{"id": "1444176", "revid": "767487", "url": "https://it.wikipedia.org/wiki?curid=1444176", "title": "Mare crudele", "text": "Mare crudele (\"The Cruel Sea\") \u00e8 un film del 1953 diretto da Charles Frend.\nIl regista era allievo di Alfred Hitchcock.\nTrama.\nDurante la Seconda guerra mondiale, il Capitano di Corvetta Ericson, dopo essere stato richiamato in servizio assume il comando della HMS \"Compass Rose\", una corvetta classe Flower della marina britannica, con lo scopo di proteggere i convogli in mare aperto. Il primo problema a cui il Comandante deve fare fronte \u00e8 la mancanza di esperienza di gran parte del suo equipaggio, tuttavia, grazie ai suoi sforzi e alle sue abilit\u00e0 di comando, la nave riesce ad attraversare diverse volte l'Oceano Atlantico senza problemi, permettendo cos\u00ec all'equipaggio e agli ufficiali di ottenere maggiore esperienza e diventare un ottimo gruppo di commilitoni affiatati tra loro. Dopo tre anni di servizio nella scorta dei convogli, la nave viene silurata da un U-Boot tedesco che causer\u00e0 la morte di gran parte dell'equipaggio.\nDopo aver avuto il comando di una nuova unit\u00e0, la HMS \"Saltash Castle\", il Comandante Ericson torner\u00e0 a scortare i convogli in mare ma questa volta, di fronte ad un nuovo attacco di un sommergibile tedesco, avr\u00e0 la meglio, vendicando il suo precedente equipaggio.\nRiconoscimenti.\nNel 1999 il British Film Institute l'ha inserito al 75\u00ba posto della lista dei migliori cento film britannici del XX secolo."}
{"id": "1444177", "revid": "1185701", "url": "https://it.wikipedia.org/wiki?curid=1444177", "title": "Tiro ai Giochi della XXVI Olimpiade", "text": "Si sono svolte 15 gare, 10 maschili e 5 femminili."}
{"id": "1444178", "revid": "767487", "url": "https://it.wikipedia.org/wiki?curid=1444178", "title": "Soldati a cavallo", "text": "Soldati a cavallo (\"The Horse Soldiers\") \u00e8 un film western del 1959 di John Ford.\nIl film si ispira a un episodio avvenuto realmente durante la Guerra di secessione americana, narrato nel romanzo \"Soldati a cavallo\" di Harold Sinclair. Il colonnello nordista Benjamin Grierson venne incaricato, nell'aprile del 1863, di dirigersi a sud con i suoi reparti di cavalleria per diverse centinaia di chilometri oltre le linee dei sudisti e sabotare la ferrovia tra le stazioni di Newton e Vicksburg (Mississippi), impedendo in questo modo l'afflusso di rifornimenti e materiali all'esercito confederato del generale John Clifford Pemberton, gi\u00e0 in gravi difficolt\u00e0 per l'evoluzione della guerra.\n\u00c8 questo, fatta eccezione per l'episodio descritto ne \"La conquista del West\", l'unico film che Ford abbia girato sulla Guerra di secessione.\nTrama.\nUn reggimento di cavalleria, comandato dal colonnello John Marlowe, nella vita civile ingegnere ferroviario, \u00e8 inviato alle spalle del fronte sudista per distruggere il nodo ferroviario della stazione di Newton. Viene associato al raid anche il maggiore Henry Kendall, medico chirurgo, che provoca grande disappunto nel colonnello, il quale teme che il medico voglia esonerare dalla spedizione soldati che, al contrario di Marlowe, egli ritenga inabili e che, con le sue pretese umanitarie, egli rallenti la marcia dei soldati che deve essere la pi\u00f9 rapida possibile. Il motivo vero, ed inizialmente inconfessato, dell'antipatia e del rancore di Marlowe verso Kendall risale in realt\u00e0 alla morte della moglie di Marlowe, male curata da un medico che, a causa della sua inesperienza e presunzione, l'avrebbe fatta morire.\nI contrasti tra i due nascono infatti sin dall'inizio: Marlowe \u00e8 un rude soldato che mette in secondo piano tutto ci\u00f2 che pu\u00f2 far fallire la sua missione, dal cui esito favorevole deriver\u00e0 una pi\u00f9 rapida fine del conflitto, e quindi un minor numero di vittime, mentre Kendall ritiene obiettivo primario del suo dovere di medico salvare la vita e curare chi \u00e8 investito dall'orrore della guerra. La missione \u00e8 oltremodo rischiosa poich\u00e9, anche se si raggiunger\u00e0 l'obiettivo, sar\u00e0 poi molto difficile tornare al nord inseguiti dall'esercito confederato, che vorr\u00e0 far pagare caro il sabotaggio della stazione e dei depositi di rifornimenti di Newton.\nLa marcia verso l'obiettivo si complica per il tentativo di spionaggio di Miss Hannah Hunter, l'affascinante nobildonna sudista che, mentre offre la sua ospitalit\u00e0 al colonnello Marlowe, ne ascolta di nascosto e ne scopre i piani che, da buona patriota, vuole far fallire. Scoperta a spiare da Kendall, al colonnello non rimane altra soluzione che portare la Hunter prigioniera, insieme a Lukey, la sua serva di colore, con s\u00e9 sino a Newton. Naturalmente la giovane sudista tenter\u00e0 di fuggire ma sar\u00e0 sempre ripresa da Marlowe, che ne subisce tuttavia il fascino, anche se non vuole ammetterlo, e per questo mostrandosi pi\u00f9 burbero di quello che in realt\u00e0 \u00e8. La spedizione ha successo. Il colonnello, ormai apertamente innamorato della sudista, che lo ricambia, riesce a riportare in salvo il suo reggimento mentre il medico, rimasto a curare i feriti con l'aiuto della medesima, rimarr\u00e0 prigioniero dei sudisti.\nCritica.\nNel film si ritrovano gli elementi tipici dei racconti di Ford: gli uomini rudi ma giusti del selvaggio West, i magnifici paesaggi che fanno da sfondo alla storia narrata, la scazzottata risolutiva dei contrasti tra i personaggi antagonisti, ma che in fondo si stimano reciprocamente, come quella tra il colonnello e il maggiore medico, i soldati amanti del whiskey \"bruciabudella\", i cavalleggeri che per una misera paga combattono con onore, le sparatorie e cos\u00ec via.\nMa questa volta Ford vuole mandare un messaggio ai suoi spettatori: la stupidit\u00e0 della guerra, in particolare di quella di secessione americana che cost\u00f2 alle due parti in lotta un altissimo numero di morti. In una sequenza (lo scontro a fuoco nella cittadina di Newton) il colonnello Marlowe si dispera per l'insensata strage che ne segue: e Ford la illustra senza risparmio e con crudezza, delineando bene l'assurdit\u00e0 di uomini che si combattono e si uccidono senza odiarsi, solo per perseguire il loro dovere. La guerra, anche se condotta nel rispetto per il nemico, \u00e8 sempre senza senso: questo simboleggia il personaggio interpretato da William Holden, il medico del film antagonista di John Wayne che invece, fedele al suo personaggio dell'uomo rude ma ligio ai suoi doveri, assolve l'assurdo compito che gli \u00e8 stato affidato: lui, nella vita civile ingegnere progettista di ferrovie, da militare le ferrovie deve invece distruggerle per la \"follia\" della guerra.\nUna guerra, quella deprecata da Ford, dove persino i ragazzi dell'accademia militare vengono mobilitati nella disperata necessit\u00e0 di truppe in cui versa lo stremato esercito confederato. In una delle sequenze pi\u00f9 significative del film, la colonna dei cadetti marcia attraverso una linda cittadina abitata ormai solo da donne: non ci sono pi\u00f9 uomini, ma solo ragazzi, che vanno all'assalto schierati al suono dei loro tamburi, dei veterani cavalleggeri nordisti che, nell'ideale ottimistica visione del regista, le cui simpatie sono proprio per il Sud, si limitano ad evitare lo scontro o a risolverlo con qualche sculacciata, mentre la storia ci dimostra che neppure l'infanzia \u00e8 risparmiata dagli orrori della guerra."}
{"id": "1444183", "revid": "6923", "url": "https://it.wikipedia.org/wiki?curid=1444183", "title": "Iso Rivolta Isetta", "text": ""}
{"id": "1444184", "revid": "195924", "url": "https://it.wikipedia.org/wiki?curid=1444184", "title": "Motorsport", "text": ""}
{"id": "1444187", "revid": "121115769", "url": "https://it.wikipedia.org/wiki?curid=1444187", "title": "Progressione del record mondiale dei 50 m rana", "text": "In vasca corta (25 metri) i record del mondo sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1444189", "revid": "287204", "url": "https://it.wikipedia.org/wiki?curid=1444189", "title": "Veronika Zemanova", "text": ""}
{"id": "1444193", "revid": "287204", "url": "https://it.wikipedia.org/wiki?curid=1444193", "title": "Braccio del Sagittario", "text": "Il Braccio del Sagittario (conosciuto anche come \"Braccio Carena - Sagittario\") \u00e8 uno dei bracci di spirale pi\u00f9 importanti della nostra galassia, la Via Lattea.\nCaratteristiche.\nOgni braccio di spirale \u00e8 una lunga e diffusa corrente di stelle che si irradia dal centro galattico o, nel caso della Via Lattea, dalla sua barra centrale. Il braccio del Sagittario \u00e8 uno dei pi\u00f9 estesi, nonch\u00e9 il braccio immediatamente pi\u00f9 interno rispetto al Sole. Si originerebbe dal lato opposto della Galassia, mostrandosi in direzione del Cigno, frapponendosi poi fra noi ed il centro galattico, per dirigersi infine in direzione del Centauro, dove devierebbe ulteriormente verso l'altro lato della Galassia. Quest'ultimo tratto \u00e8 anche conosciuto col nome di \"Braccio della Carena\", dato che risulta ben visibile nell'omonima costellazione; gran parte degli oggetti della Carena appartengono a questo braccio di spirale.\nLa parte pi\u00f9 densa ricade in direzione della costellazione del Sagittario, da cui prende il nome; questo braccio \u00e8 anche il principale responsabile dell'oscuramento del centro galattico, visto dalla Terra.\nL'esistenza reale di questo braccio \u00e8 stata messa in dubbio in uno studio condotto nel 2008 tramite il Telescopio Spaziale Spitzer: secondo questo studio, ci\u00f2 che \u00e8 stato definito braccio sarebbe in realt\u00e0 una condensazione di gas e stelle pi\u00f9 giovani, una struttura minore rispetto al grande Braccio Scudo-Croce posto pi\u00f9 internamente ancora.\nOggetti.\nMolti degli oggetti osservabili tra Cigno, Sagittario e Carena appartengono a questo braccio; tra questi:"}
{"id": "1444197", "revid": "305108", "url": "https://it.wikipedia.org/wiki?curid=1444197", "title": "Piazza d'Armi", "text": ""}
{"id": "1444198", "revid": "1851848", "url": "https://it.wikipedia.org/wiki?curid=1444198", "title": "Bruno Risi", "text": "Professionista dal 1992 al 2010, ha vinto sette Campionati del mondo su pista e sessantadue Sei Giorni.\nCarriera.\nProfessionista dal 1992, \u00e8 stato un discreto ciclista su strada e soprattutto un campione della pista. Ha vinto sette Campionati del mondo nelle specialit\u00e0 della corsa a punti e dell'americana e la medaglia d'argento alle Olimpiadi di Atene nel 2004. Ha colto grandi successi anche nelle Sei giorni in coppia con Kurt Betschart, Giovanni Lombardi, Erik Zabel e Franco Marvulli.\nSi \u00e8 ritirato dall'attivit\u00e0 nel febbraio 2010, dopo la Sei giorni di Copenaghen."}
{"id": "1444202", "revid": "123641827", "url": "https://it.wikipedia.org/wiki?curid=1444202", "title": "Piazza della Cisterna", "text": "Piazza della Cisterna \u00e8, con la piazza del Duomo, una delle due pi\u00f9 importanti piazze di San Gimignano.\nStoria.\nLa piazza si trovava all'incrocio tra le due direttrici principali del borgo alto medievale (la via Francigena sull'asse nord-sud e la via Pisa-Siena sull'asse est-ovest). Se la piazza del Duomo ambivalente sia come centro religioso che politico (vi si trovano sia la Collegiata che i due palazzi del Podest\u00e0), la piazza della Cisterna era destinata al mercato ed a palcoscenico per feste e tornei. La sistemazione attuale risale al Duecento, secondo le disposizioni del Comune ghibellino.\nLa piazza prende il nome dalla sottostante cisterna per l'acqua del 1287, sormontata da una monumentale vera di pozzo in travertino su piedistallo ottagonale, ampliata nel 1346 sotto il podest\u00e0 Guccio Malavolti, posta in posizione leggermente decentrata.\nDescrizione.\nLa piazza ha una forma triangolare con una lieve pendenza naturale ed \u00e8 collegata alla vicina piazza del Duomo da un passaggio aperto. La pavimentazione \u00e8 ammattonata a spina di pesce e sui lati si dispone una straordinaria cortina di case nobiliari e torri medievali. \nA partire dal lato sud-ovest, si incontra nell'estremit\u00e0 meridionale l'arco dei Becci, antica porta cittadina della prima cerchia delle mura alto-medievali. La porta \u00e8 affiancata dai massicci parallelepipedi delle torri dei Becci (a sinistra) e dei Cugnanesi (a destra).\nProseguendo verso destra, gli edifici pi\u00f9 significativi si trovano nelle vicinanze della cisterna: palazzo Razzi, Casa Salvestrini (gi\u00e0 ospedale) e palazzo Tortoli accanto ad una torre mozza gi\u00e0 appartenuta al capitano del popolo.\nPassato l'accesso a via di Castello, il lato settentrionale \u00e8 caratterizzato dal palazzo dei Cortesi e la suggestiva torre del Diavolo, affiancata dalle case dei Cattani.\nIl lato occidentale \u00e8 impreziosito da varie torri, come le gemelle torri degli Ardinghelli e la torre di palazzo Pellari."}
{"id": "1444203", "revid": "767487", "url": "https://it.wikipedia.org/wiki?curid=1444203", "title": "Il prode Anselmo e il suo scudiero", "text": "Il prode Anselmo e il suo scudiero \u00e8 un film del 1972 diretto dal regista Bruno Corbucci, che s'inserisce nel filone delle trame di un medioevo maccheronico, iniziato nel 1966 da Mario Monicelli con \"L'armata Brancaleone\".\nTrama.\nAnselmo da Montebello, inetto e sbruffone, scortato dal suo scudiero Gian Puccio Senza Terra si mette in viaggio verso Roma per riportare al Papa Clemente III una reliquia, la mano di San Mancinello, per propiziare la buona riuscita della sua spedizione in Terra Santa per la terza crociata.\nIl vescovo di Montebello, zio di Leonzia, promessa sposa di Anselmo, ordisce un tranello per far vincere ad Anselmo un duello contro Ottone di Buldoffen. Durante il cammino, Anselmo viene seguito da Ottone che, scoperto il trucco, tenter\u00e0 pi\u00f9 volte di fermarlo nella sua impresa, rimettendoci per\u00f2 prima un occhio e poi una mano. Quest'ultima verr\u00e0 presa da Gian Puccio per sostituire quella del santo, persa nel frattempo in un fiume.\nSuperando fortunosamente una serie di avventure, i due giungono infine a Roma dove il papa, scoperta la falsit\u00e0 della reliquia, degrada Anselmo e condanna Gian Puccio a diventare eunuco. Ma questi riesce a farsi sostituire da Ottone e fingendosi castrato, circuisce la novella sposa di Anselmo.\nRiferimenti ad altri film.\nAlla fine del film il cavallo Pegaso dice: Io voglio una cavalla tutta nuda, titolo del film del 1972 di Franco Rossetti"}
{"id": "1444206", "revid": "110157", "url": "https://it.wikipedia.org/wiki?curid=1444206", "title": "Amatur\u00e1", "text": "Amatur\u00e1 \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1444207", "revid": "287204", "url": "https://it.wikipedia.org/wiki?curid=1444207", "title": "Anam\u00e3", "text": "Anam\u00e3 \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444209", "revid": "287204", "url": "https://it.wikipedia.org/wiki?curid=1444209", "title": "Anori", "text": "Anori \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444211", "revid": "110157", "url": "https://it.wikipedia.org/wiki?curid=1444211", "title": "Apu\u00ed", "text": "Apu\u00ed \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Madeira."}
{"id": "1444214", "revid": "110157", "url": "https://it.wikipedia.org/wiki?curid=1444214", "title": "Atalaia do Norte", "text": "Atalaia do Norte \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1444215", "revid": "130040", "url": "https://it.wikipedia.org/wiki?curid=1444215", "title": "Tebaldo IV di Champagne", "text": ""}
{"id": "1444216", "revid": "110157", "url": "https://it.wikipedia.org/wiki?curid=1444216", "title": "Autazes", "text": "Autazes \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444217", "revid": "1543377", "url": "https://it.wikipedia.org/wiki?curid=1444217", "title": "Braccio Scudo-Croce", "text": "Il Braccio Scudo-Croce (conosciuto anche come \"Braccio del Centauro\") \u00e8 un braccio secondario della nostra galassia, la Via Lattea.\nCaratteristiche.\nIl primo tratto \u00e8 conosciuto come \"Braccio dello Scudo\", e si origina nel lato opposto al Sole, probabilmente assieme al Braccio del Sagittario; gira attorno al centro galattico, ponendosi tra questo e il Braccio del Sagittario, e devia in direzione della costellazione della Croce del Sud.\nLa regione in cui il Braccio Scudo-Croce incontra il bulge galattico \u00e8 uno dei luoghi di pi\u00f9 intensa formazione stellare; nel 2006, fu scoperto un grande ammasso di stelle giovani, catalogato come RSGC1, contenente tuttavia 14 supergiganti rosse. Nel 2007, fu scoperto a poche centinaia di anni-luce da questo un ammasso contenente circa 50.000 stelle giovani, catalogato come RSGC2. Stime sulla sua et\u00e0 indicano che l'ammasso avrebbe meno di 20 milioni di anni, e tuttavia gi\u00e0 contiene 26 supergiganti rosse: si tratta del pi\u00f9 grande ammasso di giganti rosse conosciuto."}
{"id": "1444219", "revid": "793629", "url": "https://it.wikipedia.org/wiki?curid=1444219", "title": "Provincia di El Tarf", "text": "La provincia di El Tarf () \u00e8 una provincia (\"wil\u0101ya\") dell'Algeria. Prende il nome dal suo capoluogo El Tarf. La pi\u00f9 grande citt\u00e0 della provincia \u00e8 Besbes; un'altra citt\u00e0 importante \u00e8 El Kala.\nPopolazione.\nLa provincia conta 408.414 abitanti, di cui 203.933 di genere maschile e 204.480 di genere femminile, con un tasso di crescita dal 1998 al 2008 dell'1.5%.\nGeografia antropica.\nSuddivisioni amministrative.\nQuesta provincia \u00e8 composta da 7 distretti, a loro volta suddivisi in 24 comuni"}
{"id": "1444220", "revid": "767487", "url": "https://it.wikipedia.org/wiki?curid=1444220", "title": "El Tarf", "text": "El Tarf o El Taref () \u00e8 una citt\u00e0 dell'Algeria, capoluogo della provincia omonima. \u00c8 vicina all'importante porto di El Kala. La popolazione era di 11.141 abitanti al censimento del 1977, ed era stimata per il 2007 intorno ai 29.000 abitanti."}
{"id": "1444222", "revid": "1573940", "url": "https://it.wikipedia.org/wiki?curid=1444222", "title": "Palazzo Razzi", "text": "Palazzo Razzi \u00e8 un antico palazzo duecentesco di San Gimignano situato in piazza della Cisterna.\nIl palazzo \u00e8 caratterizzato da un piano terreno con pietra a vista (bozze ben squadrate in pietra chiara che creano una muratura compatta) sul quale si aprono due portali, uno con doppio arco ed uno con architrave sul mensole sormontata da uno stretto arco ogivale.\nNei piani superiori il rivestimento esterno si differenzia: a destra \u00e8 in laterizio, con due eleganti bifore; a sinistra presenta due monofore ed \u00e8 caratterizzato dalla pietra a vista come al primo piano. Questa singolare conformazione \u00e8 dovuta al fatto che da questa parte era anticamente presente una torre, come suggerisce anche la cortina di pietra che prosegue verticalmente sul bordo dell'attigua casa Salvestrini. Tre file di buche pontaie dotate di solide mensole e il profilo originale delle monofore (in parte tamponata quella al secondo piano) che si aprivano fino al piano del calpestio suggeriscono la presenza antica di ballatoi esterni in legno.\nOggi il piano inferiore \u00e8 occupato da una banca."}
{"id": "1444224", "revid": "287204", "url": "https://it.wikipedia.org/wiki?curid=1444224", "title": "Barcelos (Brasile)", "text": "Barcelos \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Rio Negro.\nCon una superficie di , \u00e8 il secondo comune brasiliano e il primo dello Stato di Amazonas per estensione."}
{"id": "1444226", "revid": "110157", "url": "https://it.wikipedia.org/wiki?curid=1444226", "title": "Barreirinha", "text": "Barreirinha \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1444228", "revid": "110157", "url": "https://it.wikipedia.org/wiki?curid=1444228", "title": "Benjamin Constant (Brasile)", "text": "Benjamin Constant \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1444231", "revid": "1573940", "url": "https://it.wikipedia.org/wiki?curid=1444231", "title": "Casa Salvestrini", "text": "La casa Salvestrini \u00e8 un antico palazzo nobiliare di San Gimignano situato in piazza della Cisterna.\nL'alto palazzo, situato dirimpetto al pozzo dell'acqua che d\u00e0 il nome alla piazza, era anticamente chiamato palazzo Braccieri, gi\u00e0 adibito a Spedale di Santa Maria della Scala (lo stesso nome dell'illustre istituzione senese). Si occupava dell'assistenza ai pellegrini che transitavano lungo la via Francigena, per questo era chiamato anche \"pellegrinaio\". Nel 1556 entr\u00f2 sotto la giurisdizione dello Spedale degli Innocenti fiorentino, ne prese il nome e come esso si specializz\u00f2 nell'assistenza ai trovatelli.\nDal 1918 \u00e8 occupato da un albergo.\nLa struttura risale al Duecento, come la maggior parte degli edifici della pizza, ed \u00e8 caratterizzata da un paramento a laterizio con rinforzi in pietra agli spigoli e buche pontaie. Al pian terreno si aprono due portali gemelli con archi a tutto sesto incorniciati da estradossi ogivali, mentre ai piani superiori si allineano tre file di monofore (due per piano); all'ultimo piano sono presenti due aperture rettangolari.\nLo spigolo destro si appoggia a palazzo Razzi dove anticamente esisteva una torre, come suggerisce il solido spigolo in pietra che borda l'ultimo piano."}
{"id": "1444232", "revid": "110157", "url": "https://it.wikipedia.org/wiki?curid=1444232", "title": "Beruri", "text": "Beruri \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444234", "revid": "297031", "url": "https://it.wikipedia.org/wiki?curid=1444234", "title": "Alberto Salinas", "text": "Carriera.\nFiglio di Jos\u00e9 Salinas, uno dei maggiori disegnatori di fumetti argentino, intraprende la carriera professionale all'et\u00e0 di vent'anni, nel 1952, creando la serie \"Capiango\" per il settimanale argentino Superhombre.\nNegli anni settanta ed ottanta diviene collaboratore per l'italiana Eura Editoriale, disegnando per la testata Skorpio \"Continente nero\" e \"Legione straniera\". In quegli anni, su testi di Robin Wood crea il personaggio di \"Dago\", che rimane il suo pi\u00f9 famoso.\n\u00c9 morto nel 2004, a causa di un incidente con un'arma da fuoco."}
{"id": "1444240", "revid": "767487", "url": "https://it.wikipedia.org/wiki?curid=1444240", "title": "Boa Vista do Ramos", "text": "Boa Vista do Ramos \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1444241", "revid": "110157", "url": "https://it.wikipedia.org/wiki?curid=1444241", "title": "Rybnoe", "text": "Rybnoe (anche traslitterata come \"Rybnoye\" o \"Rybnoje\") \u00e8 una cittadina della Russia europea centrale (Oblast' di Rjazan'), situata sul fiume Vo\u017ea, 18 chilometri a nordovest del capoluogo; \u00e8 capoluogo del Rybnovskij rajon.\nFondata nel 1597 con il nome di \"Rybino\" (\u0420\u044b\u0431\u0438\u043d\u043e), fu dichiarata citt\u00e0 nel 1961.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1444242", "revid": "80339", "url": "https://it.wikipedia.org/wiki?curid=1444242", "title": "Rybnoye", "text": ""}
{"id": "1444243", "revid": "339392", "url": "https://it.wikipedia.org/wiki?curid=1444243", "title": "Org\u00eca (unit\u00e0 di misura ellenica)", "text": ""}
{"id": "1444244", "revid": "80339", "url": "https://it.wikipedia.org/wiki?curid=1444244", "title": "Rybnoje", "text": ""}
{"id": "1444245", "revid": "1543377", "url": "https://it.wikipedia.org/wiki?curid=1444245", "title": "L\u00e9onin", "text": "Biografia.\nL\u00e8onin fu considerato \"optimus organista\" (ossia \"il pi\u00f9 grande autore di organa\").\nRaccolse composizioni musicali per la messa nel Magnus Liber Organi de Gradali et Antiphonario (\"Grande libro dell'\"organum estratto dal Graduale e dall'Antifonario\"\"), del quale si sono conservati numerosi manoscritti, tra i quali quello alla Biblioteca Medicea Laurenziana di Firenze.\nSvilupp\u00f2 la polifonia occidentale nella sua fase iniziale introducendo l'\"organum duplum\", ossia lo svolgimento parallelo di due melodie e ritmi diversi da parte della voce superiore (\"duplum\") e di quella inferiore (\"tenor\") in alcune sezioni (\"clausola\") degli \"organa\".\nIl manoscritto comprende solo \"organa\" a due voci, \"organa pura\", scritti per la Scuola di Notre-Dame. (1160 circa).\nLa struttura ritmica di questi \"organa\" \u00e8 spesso, ma non sempre, definita secondo i modi ritmici di origine trovadorica.\nAlcune volte l'andamento \u00e8 libero, affine ancora al gregoriano, su cui si fonda sempre del resto la melodia del \"tenor\"."}
{"id": "1444246", "revid": "1372005", "url": "https://it.wikipedia.org/wiki?curid=1444246", "title": "Paul Oskar Kristeller", "text": "I suoi studi hanno riguardato l'ambito dell'Umanesimo.\nBiografia.\nNato a Berlino da una famiglia di origine ebraica, Kristeller termin\u00f2 gli studi all'universit\u00e0 di Heidelberg laureandosi nel 1928 con una dissertazione sulla filosofia di Plotino sotto la guida di Ernst Hoffmann. Comp\u00ec studi post-dottorato all'Universit\u00e0 di Berlino e all'Universit\u00e0 di Friburgo in Brisgovia; a Friburgo studi\u00f2 con Martin Heidegger.\nNel 1935, su chiamata del filosofo Giovanni Gentile, insegn\u00f2 come lettore di tedesco alla Scuola Normale di Pisa, dove, tra gli studenti che seguirono il corso, vi fu anche Carlo Azeglio Ciampi. Nel 1939, a seguito delle leggi razziali emanate sia in Italia sia in Germania, grazie all'aiuto di Gentile riusc\u00ec a espatriare negli Stati Uniti e a trovare un impiego prima all'Universit\u00e0 di Yale, dove rimase per poco tempo, poi alla Columbia University di New York; qui insegn\u00f2 sino al 1973, quando divenne professore emerito: pot\u00e9 cos\u00ec continuare a lavorare attivamente nella ricerca. Alla fine fu attivo come professore emerito di filosofia alla Columbia University.\nProduzione.\nL'oggetto principale della sua ricerca \u00e8 costituito dal campo della filosofia del Rinascimento e dell'Umanesimo. Alcuni suoi importanti lavori concernono per esempio Marsilio Ficino, Giovanni Pico della Mirandola e Pietro Pomponazzi.\nSi guadagn\u00f2 riconoscimenti straordinari con il censimento di manoscritti in sei volumi (pubblicati tra il 1963 e il 1992) \"Iter Italicum\" (titolo che ricorda \"Iter Alemannicum\", un lavoro simile di Martin Gerbert), un'opera monumentale in cui egli descrisse innumerevoli manoscritti sino ad allora non recensiti.\nPensiero.\nKristeller ritiene che il Rinascimento, secondo molti aspetti, si pone in continuit\u00e0 rispetto alla dottrina aristotelica medioevale, pur indirizzandola ad una nuova concezione dell'uomo e della natura, opponendosi pertanto alla visione storiografica tradizionale avvalorata da Alfred North Whitehead. Inoltre, Kristeller rifiuta la tesi tradizionale che vede un'irreligiosit\u00e0 marcata e un ritorno al paganesimo durante il periodo rinascimentale, secondo la quale vengono prese le distanze dallo spirito religioso della tarda scolastica. Infatti, sostiene che si debba trattare, invece, di nuove riflessioni intellettuali di stampo non religioso che giungono a una distinzione tra la filosofia-filologia e la religione, in polemica con l'impostazione scolastica, ma si assiste nel contempo anche ad un ritorno agli studi classici, tra i quali quello della filosofica patristica e della Sacra Scrittura. In divergenza con Eugenio Garin, Kristeller ritiene che l'Umanesimo sia stato al suo centro un movimento erudito, letterario e pedagogico, e che perci\u00f2 la filosofia non fu affatto un elemento unico o dominante."}
{"id": "1444247", "revid": "110157", "url": "https://it.wikipedia.org/wiki?curid=1444247", "title": "Boca do Acre", "text": "Boca do Acre \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Boca do Acre."}
{"id": "1444248", "revid": "110157", "url": "https://it.wikipedia.org/wiki?curid=1444248", "title": "Borba (Brasile)", "text": "Borba \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Madeira."}
{"id": "1444250", "revid": "297031", "url": "https://it.wikipedia.org/wiki?curid=1444250", "title": "Jos\u00e9 Salinas", "text": "Carriera.\nIllustratore di formazione, si avvicina, venendone influenzato, allo stile dei grandi disegnatori statunitensi, come Hal Foster e Alex Raymond.\nAutore non prolifico, si dedicher\u00e0 fino allo scoppio della Seconda guerra mondiale alla trasposizione a fumetti dei grandi classici della letteratura mondiale. In quegli anni nacque il figlio Alberto, che diverr\u00e0 anch'egli disegnatore.\nAl termine della guerra si trasfer\u00ec negli Stati Uniti, dove cre\u00f2, adattandolo da un romanzo, il personaggio di \"Cisko Kid\", che continuer\u00e0 a disegnare fino al 1968."}
{"id": "1444251", "revid": "92723", "url": "https://it.wikipedia.org/wiki?curid=1444251", "title": "Stadio (unit\u00e0 di misura ellenica)", "text": ""}
{"id": "1444257", "revid": "214753", "url": "https://it.wikipedia.org/wiki?curid=1444257", "title": "Road course ringer", "text": "Road course ringer (o road course specialist) \u00e8 un termine, traducibile in lingua italiana come \"specialista delle corse su strada\", che viene usato per descrivere un pilota assunto da un team della NASCAR o della IndyCar Series per correre una competizione su circuito non ovale (ad esempio Infineon Raceway, Watkins Glen International, Autodromo Hermanos Rodr\u00edguez, o il Circuit Gilles Villeneuve).\nCi\u00f2 solitamente accade quando il pilota ufficiale \u00e8 inesperto delle corse che non si disputino sui classici circuiti ovali che caratterizzano le competizioni delle due serie automobilistiche, o se il pilota ufficiale sta avendo una brutta stagione e la squadra ha bisogno di migliori risultati. I road course ringers hanno gareggiato anche in campionati composti principalmente da prove dello stesso tipo, come ad esempio le Trans-Am."}
{"id": "1444259", "revid": "793629", "url": "https://it.wikipedia.org/wiki?curid=1444259", "title": "Provincia di Gharda\u00efa", "text": "La provincia di Gharda\u00efa (in arabo \u0648\u0644\u0627\u064a\u0629 \u063a\u0631\u062f\u0627\u064a\u0629, in berbero Ta\u03b3erdayt) \u00e8 una provincia (\"wilaya\") dell'Algeria. Prende il nome dal suo capoluogo Gharda\u00efa.\nPopolazione.\nLa provincia conta 363.598 abitanti, di cui 185.209 di genere maschile e 178.390 di genere femminile, con un tasso di crescita dal 1998 al 2008 dell'2.0%.\nSuddivisione amministrativa.\nLa provincia \u00e8 suddivisa in 9 distretti (\"da\u00efra\"), a loro volta suddivisi in 13 municipalit\u00e0 (\"baladiyah\")."}
{"id": "1444261", "revid": "287204", "url": "https://it.wikipedia.org/wiki?curid=1444261", "title": "Ghardaia", "text": ""}
{"id": "1444263", "revid": "1745361", "url": "https://it.wikipedia.org/wiki?curid=1444263", "title": "Nicostrato", "text": "Nella mitologia greca, Nicostrato era il nome dell'eroe greco figlio di Menelao e di Elena o di Pieride.\nNella mitologia.\nNascita.\nNicostrato \u00e8 nato probabilmente dopo che la coppia reale torn\u00f2 dalla battaglia di Troia, visto che i racconti del mito arrivati fino a noi indicavano che i due avessero un'unica figlia, Ermione, mentre Megapente era nato da un amore furtivo di Menelao. Gli altri figli della coppia si chiamano Eziola, Marafio e Plistene.\nPareri secondari.\nSecondo altre fonti tale Nicostrato era un altro figlio, gemello di Megapente che Menelao ebbe con la schiava etolica chiamata Pieride.\nAlla morte di Menelao.\nAlla morte del re di Sparta il popolo chiedeva che il suo successore fosse Oreste e non Nicostrato."}
{"id": "1444267", "revid": "287204", "url": "https://it.wikipedia.org/wiki?curid=1444267", "title": "Braccio del Cigno", "text": "Il Braccio del Cigno (noto anche come \"Braccio Regolo-Cigno\") \u00e8 uno dei bracci di spirale pi\u00f9 importanti della nostra galassia, la Via Lattea.\nCaratteristiche.\nSi origina in un punto del bulge che ricade probabilmente in direzione della costellazione dell'Aquila, dunque dal \"nostro\" lato della Galassia, e gira internamente in direzione del Regolo, passando tra noi ed il centro galattico; in questo tratto, ben visibile e ricco di oggetti, viene spesso chiamato \"Braccio del Regolo\". Prosegue dietro il centro galattico, nel cosiddetto \"cono d'ombra\", inosservabile dalla nostra posizione a causa della presenza del nucleo galattico, e riprende ad essere visibile in direzione del Cigno.\nIl braccio prosegue ulteriormente, in direzione di Cefeo, Cassiopea ed oltre; in questo tratto costituisce l'estremo braccio esterno della Via Lattea, al punto che viene chiamato \"Braccio Esterno\".\nUna struttura ancora pi\u00f9 esterna e probabilmente riconducibile al Braccio Regolo-Cigno \u00e8 stata scoperta in direzione delle Vele e della Carena, e viene chiamata \"Nuovo Braccio Esterno\"."}
{"id": "1444270", "revid": "1318658", "url": "https://it.wikipedia.org/wiki?curid=1444270", "title": "Gharda\u00efa", "text": "Gharda\u00efa (in arabo \u0648\u0644\u0627\u064a\u0629 \u063a\u0631\u062f\u0627\u064a\u0629, in berbero Ta\u03b3erdayt) \u00e8 una citt\u00e0 dell'Algeria, capoluogo della provincia omonima.\nLa citt\u00e0 \u00e8 il principale insediamento della valle dello Mzab, luogo di rifugio degli appartenenti alla setta islamica degli Ibaditi dopo il crollo del regno di Tahert; conserva ancora oggi gran parte della sua architettura medievale, parte della quale \u00e8 stata dichiarata Patrimonio dell'umanit\u00e0 UNESCO.\nIl comune di Gharda\u00efa ha una popolazione di 93.423 secondo il censimento del 2008, da 87.599 nel 1998, con un tasso di crescita annuo del 0,7%. Si trova nella Algeria centro-settentrionale, nel deserto del Sahara e sorge lungo la riva sinistra dello Mzab. Gharda\u00efa \u00e8 stata inserita nel Patrimonio mondiale dell'UNESCO nel 1982, come un bene culturale valutato in base ai criteri II (per il suo insediamento che ha influenzato l'urbanistica anche del secolo attuale), III (per i suoi valori culturali legati alla tradizione ibadita) e V (un insediamento la cui cultura si \u00e8 preservata fino al secolo attuale).\nGharda\u00efa fa parte di una cosiddetta pentapoli, cio\u00e8 un insieme di cinque insediamenti collinari. Gharda\u00efa \u00e8 circondata dagli altri quattro: Melika, Beni Isguen, Bou Noura e El Atteuf. Venne costruita quasi mille anni fa nella valle di Mzab dai Mozabiti, facenti parte della setta musulmana ibadita, composta da musulmani non arabi, tra cui molti berberi.\nSi tratta di un importante centro di produzione di datteri e di fabbricazione di tappeti e tessuti. \u00c8 una citt\u00e0 fortificata suddivisa in tre settori circondati da mura. Al centro \u00e8 la zona storica mozabita, con una moschea dal minareto piramidale ed una piazza con portici. Notevoli le case bianche, rosa e rosso, costruite con sabbia, argilla e gesso, caratterizzate da tetti a terrazza e porticati.\nCultura.\nNel suo libro pubblicato nel 1963, \"La forza delle cose\", la filosofa esistenzialista francese Simone de Beauvoir descrisse Gharda\u00efa come \"un dipinto cubista splendidamente costruito\"."}
{"id": "1444272", "revid": "834", "url": "https://it.wikipedia.org/wiki?curid=1444272", "title": "E. E. Evans-Pritchard", "text": ""}
{"id": "1444273", "revid": "834", "url": "https://it.wikipedia.org/wiki?curid=1444273", "title": "Edward E. Evans-Pritchard", "text": ""}
{"id": "1444274", "revid": "1305772", "url": "https://it.wikipedia.org/wiki?curid=1444274", "title": "Progressione del record mondiale della 4x50 m stile libero", "text": "I record mondiali di tutte le staffette 4x50\u00a0m stile libero (maschile, femminile e mista) possono essere stabiliti solo in vasca corta (25 metri).\nLa Lega europea del nuoto (LEN) riconosce come validi i record ottenuti in questa competizione fin dai Campionati europei del 1998.\nLa Federazione Internazionale del nuoto (FINA), invece, ha riconosciuto ufficialmente la staffetta 4x50 m stile libero solo nell'ottobre 2013, ratificando i primati in essa stabiliti a partire dagli europei di Herning, e inserendola nel programma mondiale in vasca corta a partire dai Campionati di Doha 2014.\nContestualmente, la stessa FINA ha deciso di non riconoscere lo status di record del mondo ai primati stabiliti prima di questa sua decretazione in merito, ai quali perci\u00f2 \u00e8 rimasto lo status di \"Miglior prestazione mondiale\" e, per quanto riguarda quelli stabiliti in manifestazioni organizzate dalla LEN, quello di record europeo.\nIn seguito, il 13 marzo 2014, la FINA ha deciso di ratificare come record del mondo gli otto primati (4x50\u00a0m stile libero maschile e femminile; 4x50\u00a0m misti maschile e femminile; 4x50\u00a0m stile libero mista maschile/femminile; 4x50\u00a0m misti mista maschile/femminile; 4x100\u00a0m stile libero mista maschile/femminile; 4x100\u00a0m misti mista maschile/femminile) stabiliti nelle otto suddette specialit\u00e0 durante il \"Fall Frenzy\" dell'Universit\u00e0 dell'Indiana, tenutosi a Bloomington il 26 settembre 2013.\nPer quanto riguarda la 4x50\u00a0m stile libero mista, la FINA ha fatto esordire questa specialit\u00e0 nella Coppa del Mondo 2012, cominciando poi a ratificare i primati in essa stabiliti a partire dalla tappa di Mosca (12-13 ottobre) della Coppa del Mondo 2013, e inserendola nel programma mondiale in vasca corta a partire da Doha 2014.\nUomini.\nVasca corta.\nLegenda: \nDonne.\nVasca corta.\nLegenda: \nMista.\nVasca corta.\nLegenda: "}
{"id": "1444275", "revid": "1573940", "url": "https://it.wikipedia.org/wiki?curid=1444275", "title": "Palazzo Tortoli", "text": "Palazzo Tortoli-Treccani \u00e8 un antico palazzo di San Gimignano situato in piazza della Cisterna.\nIl palazzo \u00e8 trecentesco ed \u00e8 caratterizzato dalla doppia fila di eleganti bifore a sesto acuto con esili colonnine in marmo, in stile gotico senese. Il piano terreno \u00e8 rivestito dalla pietra mentre i piani superiori, a laterizio, sono stati costruiti creando una raffinata bicromia a fasce alternate, con alcune buche pontaie.\nIl palazzo \u00e8 attiguo ai resti di una torre mozza pi\u00f9 antica, resto del palazzo duecentesco che fu del capitano del popolo. La torre \u00e8 in pietra, con bozze regolari a vista, e vi si aprono alcune monofore di forma diversa. Singolare \u00e8 la sporgenza delle bozze sugli spigoli."}
{"id": "1444277", "revid": "183483", "url": "https://it.wikipedia.org/wiki?curid=1444277", "title": "Braccio Regolo-Cigno", "text": ""}
{"id": "1444279", "revid": "767487", "url": "https://it.wikipedia.org/wiki?curid=1444279", "title": "Caapiranga", "text": "Caapiranga \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444283", "revid": "110157", "url": "https://it.wikipedia.org/wiki?curid=1444283", "title": "Canutama", "text": "Canutama \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Purus."}
{"id": "1444288", "revid": "110157", "url": "https://it.wikipedia.org/wiki?curid=1444288", "title": "Carauari", "text": "Carauari \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444289", "revid": "1573940", "url": "https://it.wikipedia.org/wiki?curid=1444289", "title": "Al-Mada'in", "text": "al-Mada'in , letteralmente \"le citt\u00e0\" \u00e8 il toponimo con cui gli Arabi musulmani chiamarono la citt\u00e0 doppia di Seleucia-Ctesifonte, che era stata la capitale della dinastia sasanide di Persia.&lt;br&gt;\nQuanti vissero od operarono in tale citt\u00e0 ebbero la \"nisba\" di al-Madan\u012b.\nL'impressione che tale agglomerato suscit\u00f2 nei conquistatori (per lo pi\u00f9 beduini) fu enorme, sia per le ricchezze contenute, che furono saccheggiate al di l\u00e0 di ogni pi\u00f9 rosea speranza di ricco bottino, sia per la forma circolare di Ctesifonte che, in periodo abbaside, sugger\u00ec probabilmente al califfo al-Man\u1e63\u016br la forma della sua \"citt\u00e0 tonda\", intorno a cui crebbe la sua capitale di Baghdad.\nIl sito, ridotto a poco pi\u00f9 d'un villaggio a causa della concorrenziale vicinanza di Baghdad, si trova a una cinquantina di chilometri a settentrione della capitale irachena e oggi non presenta particolare interesse archeologico visibile, anche se appositi scavi potrebbero riservare grandi sorprese agli studiosi che vi potessero operare senza rischi."}
{"id": "1444290", "revid": "110157", "url": "https://it.wikipedia.org/wiki?curid=1444290", "title": "Careiro", "text": "Careiro \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444291", "revid": "36426", "url": "https://it.wikipedia.org/wiki?curid=1444291", "title": "Palazzo Braccieri", "text": ""}
{"id": "1444292", "revid": "28026", "url": "https://it.wikipedia.org/wiki?curid=1444292", "title": "Rifugio Citt\u00e0 di Chivasso", "text": ""}
{"id": "1444293", "revid": "152594", "url": "https://it.wikipedia.org/wiki?curid=1444293", "title": "SAI-Fondiaria", "text": ""}
{"id": "1444294", "revid": "767487", "url": "https://it.wikipedia.org/wiki?curid=1444294", "title": "Careiro da V\u00e1rzea", "text": "Careiro da V\u00e1rzea \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444295", "revid": "339392", "url": "https://it.wikipedia.org/wiki?curid=1444295", "title": "Ciriaco D'Ancona", "text": ""}
{"id": "1444298", "revid": "110157", "url": "https://it.wikipedia.org/wiki?curid=1444298", "title": "Coari", "text": "Coari \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444302", "revid": "110157", "url": "https://it.wikipedia.org/wiki?curid=1444302", "title": "Codaj\u00e1s", "text": "Codaj\u00e1s \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Coari."}
{"id": "1444305", "revid": "793629", "url": "https://it.wikipedia.org/wiki?curid=1444305", "title": "Provincia di Guelma", "text": "La provincia di Guelma (in arabo \u0648\u0644\u0627\u064a\u0629 \u0642\u0627\u0644\u0645\u0629) \u00e8 una provincia (\"wilaya\") dell'Algeria. Prende il nome dal suo capoluogo Guelma. \u00c8 una delle province pi\u00f9 scarsamente popolate del paese.\nPopolazione.\nLa provincia conta 482.430 abitanti, di cui 242.430 di genere maschile e 240.001 di genere femminile, con un tasso di crescita dal 1998 al 2008 dell'1.2%.\nSuddivisione amministrativa.\nLa provincia \u00e8 suddivisa in 10 distretti (\"da\u00efras\"), a loro volta suddivisi in 34 municipalit\u00e0."}
{"id": "1444306", "revid": "767487", "url": "https://it.wikipedia.org/wiki?curid=1444306", "title": "Guelma", "text": "Guelma (in arabo \u0642\u0627\u0644\u0645\u0629) \u00e8 una citt\u00e0 dell'Algeria, capoluogo della provincia, del distretto e della municipalit\u00e0 omonimi. Si trova nell'Algeria nordorientale, a circa 40\u00a0km dalla costa.\nNell'antichit\u00e0 era nota come \"Calama\", ed \u00e8 nota per i resti dell'antico teatro romano e per le sue sorgenti termali."}
{"id": "1444307", "revid": "152594", "url": "https://it.wikipedia.org/wiki?curid=1444307", "title": "Sai-Fondiaria", "text": ""}
{"id": "1444311", "revid": "1186766", "url": "https://it.wikipedia.org/wiki?curid=1444311", "title": "Genovese (cognome)", "text": "Genovese \u00e8 un cognome italiano.\nVarianti.\nGenovesi.\nOrigine e diffusione.\nL'origine del cognome Genovese \u00e8 ovviamente in relazione con la citt\u00e0 di Genova.\nIl cognome Genovese \u00e8 molto diffuso sia nel nord Italia, specialmente in Piemonte, Liguria, Lombardia occidentale e Veneto, e sia nel sud Italia, soprattutto in Sicilia, regione alla quale questo cognome \u00e8 generalmente associato.\nMentre la variante Genovesi \u00e8 diffusa in Toscana, Lazio, Lombardia, Sicilia, Emilia-Romagna e Liguria."}
{"id": "1444312", "revid": "2196166", "url": "https://it.wikipedia.org/wiki?curid=1444312", "title": "Rocca aldobrandesca (Suvereto)", "text": "La Rocca aldobrandesca \u00e8 un castello in rovina nel comune di Suvereto.\nStoria.\nLa rocca fu costruita dagli Aldobrandeschi attorno alla seconda met\u00e0 del XII secolo, nel luogo in cui sorgevano strutture fortificate risalenti al IX secolo. Contemporaneamente, furono anche iniziati i lavori di costruzione della cinta muraria difensiva che, dalla rocca, si snodava attorno a tutto l'abitato: le mura furono terminate nel 1308, come testimonia un'iscrizione collocata su una delle due porte di accesso al borgo.\nNel corso dei secoli, la fortificazione ha conosciuto periodi di degrado seguiti da interventi di restauro, fino alla sua completa dismissione, avvenuta tra la fine del Seicento e gli inizi del Settecento. In seguito, la rocca fu trasformata in abitazione, suddivisa in pi\u00f9 unit\u00e0 e nuovamente abbandonata verso la met\u00e0 del secolo scorso.\nI lavori di restauro portati avanti tra la fine del Novecento e gli inizi del nuovo millennio ne hanno permesso il recupero.\nDescrizione.\nPosta in posizione dominante rispetto all'intero abitato, la rocca si presenta come un imponente complesso fortificato, costituito da una torre a base quadrata, a cui \u00e8 addossato un palazzo. Le strutture murarie si presentano in pietra, con alcune feritoie che si aprono ad altezze diverse lungo le pareti della torre; in alcuni punti \u00e8 presente un basamento a scarpa. Il portale di accesso al palazzo, preceduto da una breve gradinata, si caratterizza per un pregevole arco a tutto sesto."}
{"id": "1444313", "revid": "486946", "url": "https://it.wikipedia.org/wiki?curid=1444313", "title": "Distretto del Lac", "text": ""}
{"id": "1444314", "revid": "4106", "url": "https://it.wikipedia.org/wiki?curid=1444314", "title": "See-Gaster", "text": ""}
{"id": "1444316", "revid": "107017142", "url": "https://it.wikipedia.org/wiki?curid=1444316", "title": "Jean-Jacques Barth\u00e9lemy", "text": "Origine e formazione.\nBarth\u00e9lemy inizi\u00f2 i suoi studi al collegio dell'oratorio a Marsiglia, seguendo i corsi di filosofia e di teologia al collegio gesuita ed infine entr\u00f2 nel seminario dei lazzaristi.\nDurante il suo studio per diventare sacerdote, studio che desiderava fosse completo, pose la sua attenzione alle lingue orientali e fu introdotto dal suo amico marsigliese F\u00e9lix Cary allo studio delle antichit\u00e0 classiche ed in particolare della numismatica.\nNumismatico.\nNel 1744 si rec\u00f2 a Parigi con una lettera di presentazione a Claude Gros de Boze, segretario dell'Acad\u00e9mie des inscriptions et belles-lettres e responsabile della collection royale des monnaies et m\u00e9dailles diventando il suo assistente. Nel 1747 \u00e8 accettato all'Acad\u00e9mie des Inscriptions. Nel 1753, alla morte di Gros de Boze gli succede nelle funzioni e vi rimane fino alla Rivoluzione. Nel corso del suo mandato praticamente raddoppia la collezione. Arricchisce il Cabinet di numerose acquisizioni: a questo scopo percorre tutta l'Italia, e visita le rovine di Pompei, Paestum ed Hercolanum. Durante il suo soggiorno a Roma conosce \u00c9tienne Fran\u00e7ois il futuro duca di Choiseul.\nNel 1755 accompagn\u00f2 l'ambasciatore di Francia \u00c9tienne Fran\u00e7ois de Choiseul in Italia, dove pass\u00f2 tre anni in ricerche archeologiche. In questo periodo tiene una corrispondenza regolare con il conte de Caylus, il suo collaboratore al Gabinetto delle medaglie. Queste lettere saranno pubblicate postume.\nChoiseul aveva una grande stima per Barth\u00e9lemy, ed al ritorno in Francia, Barthel\u00e9my divenne un abituale frequentatore della sua casa, e ricevette attestati significativi dal suo patrono.\nNel 1789, dopo la pubblicazione della sua opera \"Voyage du jeune Anacharsis en Gr\u00e8ce dans le milieu du IVe si\u00e8cle\", fu eletto membro della Acad\u00e9mie fran\u00e7aise di cui occup\u00f2 il seggio 19.\nLa rivoluzione francese.\nNel settembre 1793, durante la Rivoluzione, Barth\u00e9lemy fu arrestato in quanto aristocratico ed imprigionato per qualche giorno. Immediatamente, il Comitato di salute pubblica, informato subito dalla duchessa di Choiseul del suo arresto, diede l'ordine per la sua liberazione immediata, e nel 1793 fu nominato librario della Biblioth\u00e8que Nationale. Barth\u00e9lemy rifiut\u00f2 questo incarico e riprese quello precedente di responsabile delle medaglie e monete.\nAument\u00f2 ancora la collezione nazionale con diverse acquisizioni di valore.\nEssendo stato privato delle sue ricchezze dalla Rivoluzione, mor\u00ec nelle pi\u00f9 grande indigenza.\n\"Anacharsis\".\nQuando era gi\u00e0 noto per le sue opere d'erudizione pubblic\u00f2 nel 1788 il suo \"Voyage du jeune Anacharsis en Gr\u00e8ce dans le milieu du IVe si\u00e8cle\" (Viaggio del giovane Anacarsi in Grecia), che gli procur\u00f2 la fama per cui fu nominato membro dell'Acad\u00e9mie fran\u00e7aise. Anacarsi, uno dei primi romanzi storici, fu tradotto in italiano da Angelo Fabroni.\nOpere.\nOltre al \"Voyage d'Anarcharsis\" (ristampato pi\u00f9 volte), ha scritto un gran numero di dissertazioni, inserite nelle Memorie dell'Acad\u00e9mie des inscriptions o pubblicate a parte:\nLallemand de Sainte-Croix ha curato nel 1798 le sue \"\u0152uvres diverses\". Villeneuve ha pubblicato nel 1821 la migliore edizione delle sue \"\u0152uvres compl\u00e8tes\", 4 volumi in-8.\nBarth\u00e9lemy aveva redatto nel 1792 - 1793 delle \"M\u00e9moires sur sa vie\" che si trovano all'inizio di diverse edizioni del \"Voyage d'Anacharsis\"."}
{"id": "1444319", "revid": "125289404", "url": "https://it.wikipedia.org/wiki?curid=1444319", "title": "Stazione di Brescia", "text": "La stazione di Brescia \u00e8 la stazione principale della citt\u00e0 di Brescia, situata sulla linea ferroviaria Milano-Venezia e risulta stazione capotronco delle linee per Lecco, per Cremona, per Parma, oltre che della linea per Edolo di Ferrovienord.\nRisulta essere tra le principali stazioni ferroviarie della Lombardia per numero di passeggeri, registrando annualmente un flusso medio di viaggiatori compreso tra i 18 e i 22 milioni (pari a 50/60.000 passeggeri al giorno), corrispondente al 10% del totale regionale.\nStoria.\nCostruita su progetto dell'ingegnere Benedetto Foix, fu inaugurata il 24 aprile 1854, giorno in cui fu aperto all'esercizio il tratto Coccaglio-Verona della costruenda ferrovia Milano-Venezia.\nNel 1963 la Sovrintendenza alle Belle Arti della Lombardia pose un vincolo di rispetto sul fabbricato viaggiatori, in considerazione del suo interesse storico e architettonico.\nNel febbraio 2014, sono state approvate alcune modifiche allo schema dei binari in vista della connessione della stazione alla linea ad alta velocit\u00e0 Milano-Verona; la conclusione di tali lavori \u00e8 prevista con l'apertura all'esercizio della Treviglio-Brescia.\nIl 2 marzo 2016 vengono attivati due binari secondari utilizzati per la sosta e la pulizia del materiale rotabile. Un mese dopo, i binari 10 e 11 vengono resi tronchi lato Verona e vengono soppressi i binari 1RL e 2RL. Nel mese di dicembre del 2018, vengono attivati e dedicati all'alta velocit\u00e0 i binari 10 e 11.\nStrutture e impianti.\nIl piazzale \u00e8 dotato di 16 binari dedicati al traffico viaggiatori.\nTre sono compresi nel cosiddetto piazzale Ovest, dedicato agli arrivi e alle partenze dei convogli della ferrovia Brescia-Iseo-Edolo. Il primo binario \u00e8 generalmente riservato ai treni provenienti da Milano e diretti a Verona e Venezia, il secondo \u00e8 destinato ai reciproci, provenienti dalle due citt\u00e0 venete e destinati al capoluogo lombardo. \nI binari dal terzo al settimo sono dedicati agli arrivi e alle partenze dei treni regionali delle direttrici per Bergamo, Milano G.Pirelli e Verona. Era presente inoltre un binario tronco, denominato 2\u00ba Est, impiegato per alcuni servizi sulla Brescia-Parma ora smantellato in quanto per tali linee vengono utilizzati i binari 14, 15 e 16.\nI binari 10 e 11 sono prevalentemente dedicati al traffico AV/AC.\nSui binari non utilizzati per il servizio viaggiatori vengono instradati i convogli merci con destinazione da e per Brescia Scalo, mentre gli altri sono impiegati per il deposito dei treni.\nArchitettura.\nIl fabbricato viaggiatori si presenta con uno stile neoclassico influenzato da elementi neoromanici e di fortificazioni medievali.\nLe linee architettoniche dei fabbricati di stazione di Brescia e Treviso si presentavano molto simili.\nInizialmente dotata di un piazzale di quattro binari, la stazione era chiusa a meridione da un porticato delimitato agli estremi da due torrette gemelle rimaste ancora oggi sul lato settentrionale, che avevano la funzione di segnalare l'arrivo dei treni. I due lati erano uniti da una tettoia di legno che proteggeva i viaggiatori ed era ornata con le stesse rifiniture che caratterizzano la facciata.\nNel 1878, in occasione della visita di Umberto I di Savoia per l'inaugurazione della direttissima Treviglio\u2013Rovato, la tettoia di legno fu sostituita da una tettoia in ferro e vetro. Durante la seconda guerra mondiale a crescente richiesta di ferro a fini bellici port\u00f2 alla distruzione di questa tettoia.\nA seguito dell'aumento del numero dei binari del piazzale, il porticato sul lato meridionale \u00e8 stato demolito e la copertura \u00e8 stata sostituita da singole pensiline disposte sui singoli marciapiedi dei binari.\nOltre al porticato che chiudeva la stazione a meridione con altre due torrette di avvistamento, sono andati persi col tempo altri edifici che componevano il complesso dell'asburgico monumento.\nOltre alla fontana, il piazzale inglobava un altro edificio a tre arcate dello stesso stile della stazione ospitante i bagni maschili e femminili.\nAl posto dell'attuale palazzo delle poste vi era un edificio anch'esso in stile stazione che fungeva sempre da ufficio postale.\nMovimento.\nLa stazione \u00e8 servita da relazioni regionali svolte da Trenord nell'ambito del contratto di servizio stipulato con la Regione Lombardia e da treni a lunga percorrenza operati da Trenitalia, Nuovo Trasporto Viaggiatori e Thello.\nServizi.\nLa stazione, la cui area commerciale \u00e8 gestita da Centostazioni dispone di:\nLe banchine a servizio dei binari risultano collegate da due sottopassaggi muniti di ascensori.\nInterscambi.\nNei pressi del fabbricato viaggiatori sorgono la fermata \"Stazione FS\" della Metropolitana e due stazioni per il servizio di trasporto pubblico extraurbano: quella principale, detta CIBA, e quella della SIA. Il piazzale antistante \u00e8 anche punto di incrocio di numerose linee urbane.\nIn passato era altres\u00ec possibile l'interscambio con l'estesa rete tranviaria extraurbana di Brescia."}
{"id": "1444323", "revid": "767487", "url": "https://it.wikipedia.org/wiki?curid=1444323", "title": "Saint Jack", "text": "Saint Jack \u00e8 una commedia statunitense del 1979 girata dal regista ed attore Peter Bogdanovich, su un soggetto dello scrittore statunitense Paul Theroux.\nTrama.\nJack Flowers, un reduce italo-americano della guerra di Corea, vive da molti anni a Singapore. Essendo uno sbandato senza possibilit\u00e0 di vivere con un lavoro decente, decide di mettere su un proprio bordello, finendo cos\u00ec per scontrarsi con la malavita della Triade cinese.\nProduzione.\nLe riprese del film incontrarono diverse peripezie a causa del fatto che il soggetto non sarebbe piaciuto alle autorit\u00e0 di Singapore, alle quali venne dato un soggetto diverso della pellicola intitolato \"Jack di Cuori\". Gran parte degli attori di nazionalit\u00e0 cinese recitarono senza essere a conoscenza del vero soggetto del film."}
{"id": "1444325", "revid": "110157", "url": "https://it.wikipedia.org/wiki?curid=1444325", "title": "Eirunep\u00e9", "text": "Eirunep\u00e9 \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444327", "revid": "29244", "url": "https://it.wikipedia.org/wiki?curid=1444327", "title": "Doris pareti", "text": ""}
{"id": "1444329", "revid": "1543377", "url": "https://it.wikipedia.org/wiki?curid=1444329", "title": "Braccio di Perseo", "text": "Il Braccio di Perseo \u00e8 il braccio pi\u00f9 grande conosciuto all'interno della Via Lattea.\nCaratteristiche.\nSi origina in direzione della costellazione del Sagittario, proseguendo in direzione del Regolo: in questo tratto pi\u00f9 interno, \u00e8 anche conosciuto col nome di \"Braccio dei 3 Kiloparsec\", in relazione alla sua distanza dal bulge galattico. Esce dal \"cono d'ombra\" del nucleo in direzione dell'Aquila, e si snoda tra il Braccio del Sagittario e quello del Cigno, proseguendo da qui fino alle costellazioni di Cigno, Perseo e Poppa. Il punto in cui questo braccio si avvicina di pi\u00f9 al nostro Sole si trova in direzione di Perseo, da cui deriva quindi il nome proprio del braccio.\nIl suo raggio \u00e8 di circa 10.700 parsec, equivalente a quasi 35.000 anni-luce.\nSecondo alcune teorie ancora da confermare, il Braccio di Orione, che include il nostro Sistema solare, sarebbe una ramificazione del Braccio di Perseo.\nOggetti.\nIl Braccio di Perseo contiene un gran numero di oggetti celesti ben visibili dalla Terra, tra i quali molti furono pure osservati dal Messier."}
{"id": "1444330", "revid": "1305772", "url": "https://it.wikipedia.org/wiki?curid=1444330", "title": "Envira", "text": "Envira \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444332", "revid": "793629", "url": "https://it.wikipedia.org/wiki?curid=1444332", "title": "Provincia di Illizi", "text": "La provincia di Illizi (in arabo \u0648\u0644\u0627\u064a\u0629 \u0627\u0644\u064a\u0632\u064a) \u00e8 una provincia (\"wilaya\") dell'Algeria. Prende il nome dal suo capoluogo Illizi. Confina a est con la Libia e per una piccola porzione,a settentrione,con la Tunisia, a Nord con la provincia di Ouargla, e a Sud ed Ovest con la provincia di Tamanrasset.\nPopolazione.\nLa provincia conta 52.333 abitanti, di cui 28.244 di genere maschile e 24.088 di genere femminile, con un tasso di crescita dal 1998 al 2008 del 4.5%.\nSuddivisione amministrativa.\nLa provincia \u00e8 suddivisa in 3 distretti (\"da\u00efras\"), a loro volta suddivisi in 6 municipalit\u00e0."}
{"id": "1444334", "revid": "1745361", "url": "https://it.wikipedia.org/wiki?curid=1444334", "title": "Plistene", "text": "Nella mitologia greca, Plistene era il nome di diverse figure:"}
{"id": "1444335", "revid": "1013865", "url": "https://it.wikipedia.org/wiki?curid=1444335", "title": "Illizi", "text": "Illizi \u00e8 una citt\u00e0 dell'Algeria orientale, capoluogo della omonima provincia, dell'omonimo distretto e dell'omonima municipalit\u00e0. \u00c8 una localit\u00e0 turistica; a Illizi si trova infatti uno degli ingressi al Parco Nazionale di Tassili N'Ajjer, noto per la grande quantit\u00e0 di pitture rupestri preistoriche.\nDurante il periodo coloniale francese era nota con il nome di Fort Polignac.\nIllizi \u00e8 servita da un aeroporto situato 5\u00a0km a nord della citt\u00e0.\nLa valle di Illizzi.\nLa valle di Illizi \u00e8 famosa per le migliaia di incisioni di et\u00e0 neolitica presenti nel percorso all'interno di un canyon, che furono inventariate nel 1959 da Henri Lhote, esperto del settore, su richiesta dal Museo del Bardo di Tunisi.\nA Nafeg, una localit\u00e0 all'interno della valle che Lhote chiam\u00f2 Nafeg superiore e Nafeg inferiore, ci sono due palmeti. Nella prima localit\u00e0 sono presenti tracce di zeribe che furono antiche abitazioni e dei silos per contenere i datteri, molto antichi che vennero utilizzati come ripari segreti per i viveri di riserva.\nNelle vicinanze c'\u00e8 un piccolo rifugio decorato con pitture in ocra dette del \"periodo cavallino\". Le raffigurazioni mostrano palme da dattero, ben curate e accanto un dipinto dello stesso periodo, 1000 a.C.: che evidenzia un carro nello stile del \u201cgaloppo volante\u201d."}
{"id": "1444336", "revid": "767487", "url": "https://it.wikipedia.org/wiki?curid=1444336", "title": "Fonte Boa", "text": "Fonte Boa \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1444337", "revid": "1514393", "url": "https://it.wikipedia.org/wiki?curid=1444337", "title": "I promessi sposi (film 1989)", "text": ""}
{"id": "1444341", "revid": "287204", "url": "https://it.wikipedia.org/wiki?curid=1444341", "title": "Guajar\u00e1", "text": "Guajar\u00e1 \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444343", "revid": "1573940", "url": "https://it.wikipedia.org/wiki?curid=1444343", "title": "Torre del Diavolo (San Gimignano)", "text": "La torre dei Diavolo \u00e8 una delle quattordici torri medievali di San Gimignano; si trova sul lato settentrionale di piazza della Cisterna e faceva parte dell'attiguo palazzo dei Cortesi.\nIl nome deriverebbe, secondo la leggenda, dalla prodigiosa sopraelevazione che il proprietario avrebbe un giorno constatato con sorpresa di ritorno da un viaggio: l'opera sarebbe stata ritenuta un artificio del Demonio. \nDescrizione.\nL'alta torre \u00e8 caratterizzata da un portale di doppia altezza, che suggerisce un antico passaggio pedonale: infatti ai suoi piedi si apriva il cosiddetto \"vicolo dell'Oro'\"dove si trovavano le botteghe dei battiloro, coloro che riducevano il metallo prezioso in fogli sottilissime martellando sui fiorini (l'oro cos\u00ec lavorato era soprattutto usato per le tavole dipinte a fondo oro).\nIl piano superiore, profilato da una fila di buche pontaie con mensole, che fa supporre l'esistenza di un antico ballatoio ligneo, \u00e8 illuminato da una stretta feritoia ed anche ai livelli successivi si aprono strette finestrelle, una per piano, tipiche dell'epoca medievale quando le esigenze difensive prevalevano sul \"comfort\" e la luce degli ambienti. L'ultimo piano, circondato da mensole sporgenti, doveva contenere una piattaforma attorno ad un'altana in laterizio ancora esistente. L'aspetto un po' sinistro dei sostegni deve aver contribuito alla reazione della leggenda. \nL'attiguo palazzo Cortesi ha solo due piani, sui ciascuno dei quali si apre una monofora. A differenza della torre, in candida pietra calcarea, \u00e8 realizzato in una pietra leggermente pi\u00f9 scura e di color giallognolo. \nLa torre nei videogiochi.\nNel videogioco Assassin's Creed II, \u00e8 presente anche il paese di San Gimignano e il giocatore ha la possibilit\u00e0 di scalare la Torre del Diavolo. "}
{"id": "1444345", "revid": "110157", "url": "https://it.wikipedia.org/wiki?curid=1444345", "title": "Humait\u00e1 (Amazonas)", "text": "Humait\u00e1 \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Madeira."}
{"id": "1444347", "revid": "119991", "url": "https://it.wikipedia.org/wiki?curid=1444347", "title": "Castello dei Conti Guidi", "text": ""}
{"id": "1444350", "revid": "486946", "url": "https://it.wikipedia.org/wiki?curid=1444350", "title": "L\u00f3rien di Valinor", "text": ""}
{"id": "1444352", "revid": "38120", "url": "https://it.wikipedia.org/wiki?curid=1444352", "title": "Palazzo dei Cortesi", "text": ""}
{"id": "1444353", "revid": "29244", "url": "https://it.wikipedia.org/wiki?curid=1444353", "title": "Goniodoris danielsseni", "text": ""}
{"id": "1444372", "revid": "119797154", "url": "https://it.wikipedia.org/wiki?curid=1444372", "title": "Indice (basi di dati)", "text": "Un indice (nel campo dei database) \u00e8 una struttura dati realizzata per migliorare i tempi di ricerca (query) dei dati.\nSe una tabella non ha indici, ogni ricerca obbliga il sistema a leggere tutti i dati presenti in essa. L'indice consente invece di ridurre l'insieme dei dati da leggere per completare la ricerca.\nAd esempio, se si ha un insieme di dati disordinato, \u00e8 possibile crearne un \"indice\" in ordine alfabetico, e sfruttare le propriet\u00e0 dell'ordine alfabetico per arrivare prima al dato o ai dati cercati. Si potrebbe pensare, ad esempio, di applicare una ricerca binaria all'indice ordinato per reperire in tempi pi\u00f9 brevi le informazioni richieste.\nGli indici hanno anche degli effetti negativi in quanto rendono pi\u00f9 lente le operazioni di inserimenti e modifica (update), ed aumentano l'uso della memoria di massa.\nPrima di definire su quali campi creare gli indici occorre valutare quali siano le operazioni di selezione pi\u00f9 frequenti. La giusta scelta degli indici in uno schema pu\u00f2 migliorare le prestazioni dell'operazione di lettura anche dell'80%. Strumenti idonei all'individuazione degli indici spesso sono disponibili quali strumenti dei DBMS. In particolare, data una query di selezione (abbastanza complessa), lo strumento di ottimizzazione degli indici individua eventuali indici da creare ed effettua una stima percentuale del miglioramento che potrebbe essere ottenuto. Al contrario una errata scelta pu\u00f2 comportare un degrado delle prestazioni del sistema dovuto all'overhead introdotto per il mantenimento delle informazioni corrette, infatti ad ogni operazione di inserimento, aggiornamento e cancellazione di record indicizzati il dbms deve intervenire anche sul/sui file indice.\nUn indice si pu\u00f2 pensare nella forma &lt;Ki,Pi&gt; dove Ki \u00e8 il valore dell'attributo chiave e Pi \u00e8 il puntatore al record di dati. Generalmente il file indice \u00e8 ordinato secondo i valori del campo Ki affinch\u00e9 sia possibile effettuare una ricerca binaria.\nLe tipologie di indice sono le seguenti:\nEsistono vari tipi di indici in base al tipo di DBMS, tipo di tabella utilizzata, ad esempio: hash, btree, rtree, ecc...\nUtilizzo.\nSupporto per la ricerca rapida.\nLa maggior parte dei software di database include la tecnologia di indicizzazione che consente la ricerca temporale sub-lineare per migliorare le prestazioni, poich\u00e9 la ricerca lineare \u00e8 inefficiente per i database di grandi dimensioni.\nSupponiamo che un database contenga N elementi di dati e che uno debba essere recuperato in base al valore di uno dei campi. Una semplice implementazione recupera ed esamina ogni elemento in base al test. Se c'\u00e8 un solo elemento corrispondente, questo pu\u00f2 interrompersi quando trova quel singolo elemento, ma se ci sono pi\u00f9 corrispondenze, deve testare tutto. Ci\u00f2 significa che il numero di operazioni nel caso medio \u00e8 O (N) o tempo lineare. Poich\u00e9 i database possono contenere molti oggetti e poich\u00e9 la ricerca \u00e8 un'operazione comune, \u00e8 spesso desiderabile migliorare le prestazioni.\nUn indice \u00e8 qualsiasi struttura di dati che migliora le prestazioni della ricerca. Ci sono molte diverse strutture di dati utilizzate per questo scopo. Esistono compromessi di progettazione complessi che coinvolgono le prestazioni di ricerca, le dimensioni dell'indice e le prestazioni di aggiornamento dell'indice. Molti progetti di indice mostrano prestazioni di ricerca logaritmiche ( O (log (N))) e in alcune applicazioni \u00e8 possibile ottenere prestazioni piatte ( O (1)).\nControllo dei vincoli del database.\nGli indici vengono utilizzati per controllare i vincoli del database, come UNIQUE, EXCLUSION, PRIMARY KEY e FOREIGN KEY. Un indice pu\u00f2 essere dichiarato come UNICO, il che crea un vincolo implicito sulla tabella sottostante. I sistemi di database di solito creano implicitamente un indice su un insieme di colonne dichiarate PRIMARY KEY e alcuni sono in grado di utilizzare un indice gi\u00e0 esistente per controllare questo vincolo. Molti sistemi di database richiedono che siano indicizzati sia i set di colonne referenziati che quelli referenziati in un vincolo FOREIGN KEY, migliorando cos\u00ec le prestazioni di inserimenti, aggiornamenti ed eliminazioni nelle tabelle che partecipano al vincolo.\nAlcuni sistemi di database supportano un vincolo EXCLUSION che garantisce che, per un record appena inserito o aggiornato, un certo predicato non sia valido per nessun altro record. Questo pu\u00f2 essere utilizzato per implementare un vincolo UNICO (con predicato di uguaglianza) o vincoli pi\u00f9 complessi, come garantire che nella tabella non vengano memorizzati intervalli di tempo sovrapposti o oggetti geometrici intersecanti. Per controllare tale vincolo \u00e8 necessario un indice che supporti la ricerca rapida di record che soddisfano il predicato.\nArchitettura dell'indice e metodi di indicizzazione.\nNon raggruppato (\"non-clustered\").\nI dati sono presenti in ordine arbitrario, ma l'ordine logico \u00e8 specificato dall'indice. Le righe di dati possono essere distribuite in tutta la tabella indipendentemente dal valore della colonna o dell'espressione indicizzata. L'albero dell'indice non raggruppato (\"non-clustered\") contiene le chiavi dell'indice in ordine ordinato, con il livello foglia dell'indice contenente il puntatore al record (pagina e il numero di riga nella pagina dati nei motori organizzati per pagina; offset di riga nei motori organizzati per file).\nIn un indice non raggruppato\nPu\u00f2 esserci pi\u00f9 di un indice non raggruppato in una tabella di database.\nRaggruppato (\"clustered\").\nIl clustering altera il blocco di dati in un certo ordine distinto in modo che corrisponda all'indice, con il risultato che i dati della riga vengono archiviati in ordine. Pertanto, \u00e8 possibile creare un solo indice cluster su una determinata tabella di database. Gli indici raggruppati (\"clustered\") possono aumentare notevolmente la velocit\u00e0 complessiva di recupero, ma di solito solo quando si accede ai dati in modo sequenziale nello stesso ordine o inverso dell'indice raggruppato o quando viene selezionato un intervallo di elementi.\nPoich\u00e9 i record fisici sono in questo ordinamento su disco, l'elemento di riga successivo nella sequenza \u00e8 immediatamente prima o dopo l'ultimo, quindi sono necessarie meno letture di blocchi di dati. La caratteristica principale di un indice cluster \u00e8 quindi l'ordinamento delle righe di dati fisici in base ai blocchi dell'indice che puntano ad esse. Alcuni database separano i blocchi di dati e di indice in file separati, altri inseriscono due blocchi di dati completamente diversi all'interno degli stessi file fisici.\nGruppo (\"cluster\").\nQuando pi\u00f9 database e pi\u00f9 tabelle vengono uniti, viene chiamato cluster (da non confondere con l'indice cluster descritto in precedenza) traducibile in \"gruppo\". I record per le tabelle che condividono il valore di una chiave cluster devono essere archiviati insieme negli stessi blocchi di dati o vicini. Ci\u00f2 pu\u00f2 migliorare i join di queste tabelle sulla chiave cluster, poich\u00e9 i record corrispondenti vengono archiviati insieme ed \u00e8 necessario meno I / O per individuarli. La configurazione del cluster definisce il layout dei dati nelle tabelle che fanno parte del cluster. Un cluster pu\u00f2 essere codificato con un indice B-Tree o una tabella hash. Il blocco dati in cui \u00e8 archiviato il record della tabella \u00e8 definito dal valore della chiave cluster.\nOrdine delle colonne.\nL'ordine in cui la definizione dell'indice definisce le colonne \u00e8 importante. \u00c8 possibile recuperare una serie di identificatori di riga utilizzando solo la prima colonna indicizzata. Tuttavia, non \u00e8 possibile o efficiente (sulla maggior parte dei database) recuperare il set di identificatori di riga utilizzando solo la seconda o una colonna indicizzata superiore.\nAd esempio, in una rubrica telefonica organizzata prima per citt\u00e0, poi per cognome e poi per nome, in una determinata citt\u00e0, si pu\u00f2 facilmente estrarre l'elenco di tutti i numeri di telefono. Tuttavia, sarebbe molto noioso trovare tutti i numeri di telefono per un determinato cognome. Si dovrebbe cercare nella sezione di ogni citt\u00e0 le voci con quel cognome. Alcuni database possono farlo, altri semplicemente non useranno l'indice.\nNell'esempio della rubrica telefonica con un indice composto creato sulle colonne (codice_1), se si esegue la ricerca fornendo valori esatti per tutti e tre i campi, il tempo di ricerca \u00e8 minimo, ma se si forniscono i valori per codice_2e solo codice_3, la ricerca utilizza solo il campo codice_2 per recuperare tutti i record corrispondenti. Quindi una ricerca sequenziale controlla la corrispondenza con codice_3. Quindi, per migliorare le prestazioni, \u00e8 necessario assicurarsi che l'indice venga creato nell'ordine delle colonne di ricerca.\nApplicazioni e limitazioni.\nGli indici sono utili per molte applicazioni ma presentano alcune limitazioni. Si consideri il seguente SQL dichiarazione: codice_6. Per elaborare questa istruzione senza un indice, il software del database deve esaminare la colonna last_name su ogni riga della tabella (questa operazione \u00e8 nota come scansione completa della tabella). Con un indice, il database segue semplicemente la struttura dei dati dell'indice (tipicamente un albero B) finch\u00e9 non viene trovata la voce di Smith; questo \u00e8 molto meno costoso dal punto di vista computazionale rispetto a una scansione completa della tabella.\nConsiderate questa istruzione SQL: codice_7. Questa query produrrebbe un indirizzo email per ogni cliente il cui indirizzo email termina con \"@ wikipedia.org\", ma anche se la colonna email_address \u00e8 stata indicizzata, il database deve eseguire una scansione completa dell'indice. Questo perch\u00e9 l'indice \u00e8 costruito partendo dal presupposto che le parole vadano da sinistra a destra. Con un carattere jolly all'inizio del termine di ricerca, il software del database non \u00e8 in grado di utilizzare la struttura dei dati dell'indice sottostante (in altre parole, la clausola WHERE \"non\" \u00e8 \"selezionabile\"). Questo problema pu\u00f2 essere risolto aggiungendo un altro indice creato su codice_8e una query SQL come questa:codice_9. Questo mette il carattere jolly nella parte pi\u00f9 a destra della query (ora gro.aidepikiw@%), che l'indice al contrario (email_address) pu\u00f2 soddisfare.\nQuando i caratteri jolly vengono utilizzati su entrambi i lati della parola di ricerca come \"% wikipedia.org%\", l'indice disponibile in questo campo non viene utilizzato. Piuttosto viene eseguita solo una ricerca sequenziale, che richiede tempo O (N).\nTipi di indici.\nIndice bitmap.\nUn indice bitmap \u00e8 un tipo speciale di indicizzazione che memorizza la maggior parte dei dati come matrici di bit (bitmap) e risponde alla maggior parte delle query eseguendo operazioni logiche bit a bit su queste bitmap. Gli indici pi\u00f9 comunemente usati, come gli alberi B +, sono pi\u00f9 efficienti se i valori che indicizzano non si ripetono o si ripetono un numero limitato di volte. Al contrario, l'indice bitmap \u00e8 progettato per i casi in cui i valori di una variabile si ripetono molto frequentemente. Ad esempio, il campo sesso in un database di clienti di solito contiene al massimo tre valori distinti: maschio, femmina o sconosciuto (non registrato). Per tali variabili, l'indice bitmap pu\u00f2 avere un vantaggio significativo in termini di prestazioni rispetto agli alberi comunemente usati.\nIndice denso.\nUn indice denso nei database \u00e8 un file con coppie di chiavi e puntatori per ogni record nel file di dati. Ogni chiave in questo file \u00e8 associata a un puntatore particolare a \"un record\" nel file di dati ordinato. Negli indici raggruppati con chiavi duplicate, l'indice denso punta \"al primo record\" con quella chiave.\nIndice sparso.\nUn indice sparso nei database \u00e8 un file con coppie di chiavi e puntatori per ogni blocco nel file di dati. Ogni chiave in questo file \u00e8 associata a un puntatore particolare \"al blocco\" nel file di dati ordinato. Negli indici raggruppati con chiavi duplicate, l'indice sparso punta \"alla chiave di ricerca pi\u00f9 bassa\" in ogni blocco.\nIndice inverso.\nUn indice di chiave inversa inverte il valore della chiave prima di inserirlo nell'indice. Ad esempio, il valore 24538 diventa 83542 nell'indice. L'inversione del valore della chiave \u00e8 particolarmente utile per l'indicizzazione di dati come i numeri di sequenza, dove i nuovi valori della chiave aumentano in modo monotono.\nIndice principale.\nL'indice primario contiene i campi chiave della tabella e un puntatore ai campi non chiave della tabella. L'indice primario viene creato automaticamente quando la tabella viene creata nel database.\nIndice secondario.\nViene utilizzato per indicizzare i campi che non sono n\u00e9 campi di ordinamento n\u00e9 campi chiave (non vi \u00e8 alcuna garanzia che il file sia organizzato sul campo chiave o sul campo chiave primaria). Una voce di indice per ogni tupla nel file di dati (indice denso) contiene il valore dell'attributo indicizzato e il puntatore al blocco o al record.\nImplementazioni dell'indice.\nGli indici possono essere implementati utilizzando una variet\u00e0 di strutture di dati. Gli indici popolari includono alberi bilanciati, alberi B + e hash.\nIn Microsoft SQL Server, il nodo foglia dell'indice cluster corrisponde ai dati effettivi, non semplicemente un puntatore a dati che risiedono altrove, come nel caso di un indice non raggruppato. Ogni relazione pu\u00f2 avere un singolo indice cluster e molti indici non raggruppati.\nControllo della concorrenza dell'indice.\nIn genere si accede a un indice contemporaneamente da pi\u00f9 transazioni e processi e pertanto \u00e8 necessario il controllo della concorrenza. Mentre in linea di principio gli indici possono utilizzare i metodi di controllo della concorrenza del database comuni, esistono metodi di controllo della concorrenza specializzati per gli indici, che vengono applicati insieme ai metodi comuni per un sostanziale miglioramento delle prestazioni.\nIndice di copertura.\nNella maggior parte dei casi, viene utilizzato un indice per individuare rapidamente i record di dati da cui vengono letti i dati richiesti. In altre parole, l'indice viene utilizzato solo per individuare i record di dati nella tabella e non per restituire i dati.\nUn indice di copertura \u00e8 un caso speciale in cui l'indice stesso contiene i campi dati richiesti e pu\u00f2 rispondere ai dati richiesti.\nConsidera la seguente tabella (altri campi omessi):\nPer trovare il nome per l'ID 13, \u00e8 utile un indice su (ID), ma il record deve ancora essere letto per ottenere il nome. Tuttavia, un indice su (ID, Nome) contiene il campo dati richiesto ed elimina la necessit\u00e0 di cercare il record.\nGli indici di copertura sono ciascuno per una tabella specifica. Le query che UNISCONO / accedono su pi\u00f9 tabelle, possono potenzialmente considerare la copertura di indici su pi\u00f9 di una di queste tabelle.\nUn indice di copertura pu\u00f2 accelerare notevolmente il recupero dei dati, ma potrebbe essere di grandi dimensioni a causa delle chiavi aggiuntive, che rallentano l'inserimento e l'aggiornamento dei dati. Per ridurre tale dimensione dell'indice, alcuni sistemi consentono di includere campi non chiave nell'indice. I campi non chiave non fanno parte dell'ordinamento dell'indice ma sono inclusi solo a livello foglia, consentendo un indice di copertura con una dimensione dell'indice inferiore.\nStandardizzazione.\nNessuno standard definisce come creare indici, perch\u00e9 lo standard ISO SQL non copre gli aspetti fisici. Gli indici sono una delle parti fisiche della concezione del database, tra gli altri come l'archiviazione (tablespace o filegroup). I fornitori di RDBMS forniscono tutti una sintassi CREA INDICE con alcune opzioni specifiche che dipendono dalle capacit\u00e0 del loro software."}
{"id": "1444379", "revid": "123850679", "url": "https://it.wikipedia.org/wiki?curid=1444379", "title": "Progressione del record mondiale della 4x50 m mista", "text": "L'ordine delle frazioni in cui viene nuotata la staffetta mista \u00e8 il seguente: dorso, rana, farfalla e stile libero.\nI record mondiali di tutte le staffette 4x50\u00a0m mista (maschile, femminile e mista) possono essere stabiliti solo in vasca corta (25 metri).\nLa Lega europea del nuoto (LEN) riconosce come validi i record ottenuti in questa competizione fin dai Campionati europei del 1998.\nLa Federazione Internazionale del nuoto (FINA), invece, ha riconosciuto ufficialmente la staffetta 4x50\u00a0m mista solo nell'ottobre 2013, ratificando i primati in essa stabiliti a partire dagli europei di Herning, e inserendola nel programma mondiale in vasca corta a partire dai Campionati di Doha 2014.\nContestualmente, la stessa FINA ha deciso di non riconoscere lo status di record del mondo ai primati stabiliti prima di questa sua decretazione in merito, ai quali perci\u00f2 \u00e8 rimasto lo status di \"Miglior prestazione mondiale\" e, per quanto riguarda quelli stabiliti in manifestazioni organizzate dalla LEN, quello di record europeo.\nIn seguito, il 13 marzo 2014, la FINA ha deciso di ratificare come record del mondo gli otto primati (4x50\u00a0m stile libero maschile e femminile; 4x50\u00a0m misti maschile e femminile; 4x50\u00a0m stile libero mista maschile/femminile; 4x50\u00a0m misti mista maschile/femminile; 4x100\u00a0m stile libero mista maschile/femminile; 4x100\u00a0m misti mista maschile/femminile) stabiliti nelle otto suddette specialit\u00e0 durante il \"Fall Frenzy\" dell'Universit\u00e0 dell'Indiana, tenutosi a Bloomington il 26 settembre 2013.\nPer quanto riguarda la 4x50\u00a0m mista mista, la FINA ha fatto esordire questa specialit\u00e0 nella Coppa del Mondo 2012, cominciando poi a ratificare i primati in essa stabiliti a partire dalla tappa di Mosca (12-13 ottobre) della Coppa del Mondo 2013, e inserendola nel programma mondiale in vasca corta a partire da Doha 2014.\nUomini.\nVasca corta.\nLegenda: \nDonne.\nVasca corta.\nLegenda: \nMista.\nVasca corta.\nLegenda: "}
{"id": "1444381", "revid": "287204", "url": "https://it.wikipedia.org/wiki?curid=1444381", "title": "Rocca Malaspina", "text": ""}
{"id": "1444383", "revid": "74801", "url": "https://it.wikipedia.org/wiki?curid=1444383", "title": "Asa Gray", "text": " \nBiografia.\nSi laure\u00f2 in medicina nel 1831, ma abbandon\u00f2 presto questo campo per laurearsi in biologia e dedicarsi alle scienze naturali, sotto la guida di John Torrey che fu suo maestro. Pubblic\u00f2 con questi il suo primo libro di botanica, \"Flora of North America\". Avrebbe poi dato alle stampe un gran numero di pubblicazioni, la pi\u00f9 celebre delle quali fu il \"Manual of the Botany of the Northern United States, from New England to Wisconsin and South to Ohio and Pennsylvania Inclusive\"; noto pi\u00f9 semplicemente con il nome di \"Gray's Manual\", questo libro, ristampato pi\u00f9 volte ed arricchito dalle illustrazioni di Isaac Sprague, divenne una pietra miliare della tassonomia botanica del Nord America. \nOltre alle pubblicazioni, si dedic\u00f2, come professore di Harvard (incarico che ottenne nel 1842), all'allestimento ed alla cura dell'erbario e delle collezioni botaniche della prestigiosa universit\u00e0 statunitense, a cui don\u00f2 un'immensa raccolta di esemplari di piante. Ancora oggi, l'erbario dell'ateneo \u00e8 chiamato in suo onore \"Gray Herbarium\".\nFu corrispondente di Charles Darwin, e scambi\u00f2 con questi opinioni ed informazioni che si rivelarono utili nello sviluppo dell'opera del naturalista inglese; dopo la pubblicazione de \"L'origine delle specie\" divenne uno strenuo difensore della teoria darwiniana dell'evoluzione e della selezione naturale. Pubblic\u00f2 in questo senso anche una raccolta di saggi, intitolata \"Darwiniana\", nella quale, oltre a promulgare le teorie evoluzionistiche auspicava una riconciliazione fra queste e le tesi ortodosse cristiane, a quel tempo considerate dalla maggior parte delle persone come irrimediabilmente antagoniste e mutuamente esclusive.\nAsa Gray mor\u00ec nel 1888. A partire dal 1984, la American Society of Plant Taxonomists ha indetto in suo onore un premio intitolato \"Asa Gray Award\", che viene assegnato come riconoscimento alla carriera dei pi\u00f9 eminenti botanici viventi."}
{"id": "1444386", "revid": "94902", "url": "https://it.wikipedia.org/wiki?curid=1444386", "title": "A. Gray", "text": ""}
{"id": "1444388", "revid": "1833487", "url": "https://it.wikipedia.org/wiki?curid=1444388", "title": "Api holding", "text": ""}
{"id": "1444395", "revid": "124123", "url": "https://it.wikipedia.org/wiki?curid=1444395", "title": "Katharine Kerr", "text": "Biografia.\nTrasferitasi a San Francisco all'et\u00e0 di 18 anni, si appassiona all'archeologia e alla storia della letteratura medioevale, conoscenze che poi riverser\u00e0 nei suoi romanzi fantasy.\nAbbandonata la Stanford University a met\u00e0 degli anni sessanta, Katharine s'industria in vari lavori sottopagati, che per\u00f2 le lasciano il tempo di approfondire le sue letture e conoscenze, senza escludere la sua grandissima passione per il baseball e per i gatti. Le stesse passioni che trover\u00e0 in Howard Kerr, suo vecchio compagno di scuola che incontra a San Francisco e che sposa nel 1973.\nNel 1979 un amico regala a Katharine un gioco di ruolo di ambientazione fantasy. La donna \u00e8 talmente affascinata e intrigata da quella novit\u00e0, che comincia a scrivere articoli sul tema per riviste di gioco e in seguito a contribuire ai moduli di gioco per alcune case produttrici. In seguito, trasporta l'esperienza acquisita nel mondo fantasy in una fortunata serie di romanzi.\nNel 1995 il suo libro \"Il tempo della giustizia\" viene nominato come miglior romanzo per il premio \"British Fantasy Society\".\nOpere.\nCiclo di Polar City.\nScritti con Kate Daniel"}
{"id": "1444397", "revid": "14691", "url": "https://it.wikipedia.org/wiki?curid=1444397", "title": "Provincia di Mpumalanga", "text": ""}
{"id": "1444400", "revid": "59912", "url": "https://it.wikipedia.org/wiki?curid=1444400", "title": "Braccio di Orione", "text": "Il Braccio di Orione, noto anche come Braccio Locale, \u00e8 un braccio minore della nostra galassia, la Via Lattea; la sua importanza \u00e8 data dal fatto che al suo interno si trova il nostro sistema planetario: il sistema solare.\nSecondo studi effettuati verso la fine degli anni duemila, questo braccio si origina dal Braccio del Sagittario pi\u00f9 o meno in direzione della costellazione della Freccia e presenta una biforcazione, con un ramo che segue l'andamento degli altri bracci di spirale e un ramo diretto verso i bracci esterni.\nAl suo interno \u00e8 ospitato un gran numero di complessi nebulosi molecolari e nubi molecolari giganti, in gran parte oscuri, nonch\u00e9 alcune delle regioni di formazione stellare pi\u00f9 attive conosciute all'interno della Via Lattea. In aggiunta a ci\u00f2, la quasi totalit\u00e0 delle stelle visibili ad occhio nudo e degli oggetti non stellari pi\u00f9 luminosi visibili dalla Terra appartengono a questo braccio di spirale, come le Pleiadi, il Presepe e la Nebulosa di Orione.\nCaratteristiche generali.\nIl nome del Braccio di Orione deriva dal fatto che il suo punto pi\u00f9 ricco e intenso visibile dalla Terra si trova in direzione della costellazione di Orione; la sua posizione galattica si trova tra il Braccio del Sagittario e quello di Perseo, due dei maggiori bracci di spirale della nostra Galassia. Il Sole \u00e8 posizionato all'interno del braccio, vicino al bordo interno della Bolla Locale, circa 8.000 parsec (26.000 anni-luce) dal centro della Via Lattea, in una posizione intermedia fra il suo nucleo e la sua estrema periferia. Come nel caso del Braccio di Perseo, la struttura e l'estensione del Braccio di Orione \u00e8 stata determinata tramite lo studio della posizione delle nubi molecolari con emissioni nella banda del CO.\nNelle galassie spirali i bracci di spirale hanno un andamento simile a quello di una spirale logaritmica, una figura che si pu\u00f2 teoricamente mostrare come risultato di un disturbo nella rotazione uniforme della massa di stelle. Come le stelle, i bracci di spirale ruotano attorno al centro, ma con una velocit\u00e0 angolare che varia da punto a punto: questo significa che le stelle transitano all'interno e all'esterno dei bracci di spirale, e la loro velocit\u00e0 di rivoluzione diminuisce nelle stelle che si trovano nelle regioni esterne ai bracci, mentre \u00e8 pi\u00f9 rapida per le stelle che vi si trovano all'interno. Si pensa che i bracci di spirale siano delle aree ad alta densit\u00e0 di materia, o meglio delle \"onde di densit\u00e0\" emanate dal centro galattico; da ci\u00f2 ne consegue che i bracci di spirale cambiano di continuo morfologia e posizione. L'onda di compressione aumenta la densit\u00e0 dell'idrogeno molecolare, che, manifestando fenomeni di instabilit\u00e0 gravitazionale, collassa facilmente dando luogo alla formazione di protostelle; di fatto, i bracci appaiono pi\u00f9 luminosi del resto del disco non perch\u00e9 la loro massa sia notevolmente pi\u00f9 elevata, ma perch\u00e9 contengono un numero di stelle giovani e brillanti di gran lunga superiore rispetto alle altre aree del disco stesso. Come le stelle si muovono attraverso il braccio, la velocit\u00e0 spaziale di ciascuna di esse viene modificata dalle forze gravitazionali della densit\u00e0 pi\u00f9 elevata; questa velocit\u00e0 ridiminuisce come le stelle riescono dal braccio di spirale. Questo effetto ad \"onda\" pu\u00f2 essere paragonato ad un punto di traffico intenso di un'autostrada, con le auto costrette a rallentare in determinati punti. I bracci di fatto sono visibili a causa della loro alta densit\u00e0, che facilita per altro la formazione stellare, e spesso nascondono al loro interno stelle giovani e luminose.\nRispetto ai bracci di spirale maggiori, il Braccio di Orione mostra alcune particolarit\u00e0. Esso si originerebbe sul Braccio del Sagittario all'altezza della grande regione di formazione stellare W51, indicata come punto di biforcazione in base a studi sulla parallasse, e prosegue verso la regione di Cygnus X, il Complesso di Cefeo, la Bolla Locale (dove si trova il Sole) e il Complesso di Orione. Oltre la Nebulosa di Gum, presenterebbe una biforcazione: una parte devierebbe verso il Cane Maggiore e si dirigerebbe verso l'esterno della Via Lattea, dapprima intersecando il Braccio di Perseo, formando un addensamento di stelle giovani, poi raggiungendo il Braccio Esterno; la seconda ramificazione, pi\u00f9 piccola, si dirige verso le Vele, nella regione del Vela Molecular Ridge, per alcune migliaia di anni luce, terminando oltre la regione di Puppis A e dell'associazione Turner 5. Secondo altri studi che prendono sempre in esame le misurazioni di parallasse di alcune regioni di formazione stellare, il punto di origine del Braccio di Orione non sarebbe W51 ma la sorgente di radiazione infrarossa G59.7+0.1 (IRAS\u00a019410+2336), posta in primo piano rispetto a W51 (e quindi pi\u00f9 vicina), nei pressi della nebulosa NGC 6820; W51 farebbe invece pienamente parte del Braccio del Sagittario.\nUna struttura simile al Braccio di Orione, ossia un braccio di spirale intermedio che si dispone trasversalmente andando a intersecare altri bracci pi\u00f9 esterni, sembra essere un elemento comune a tante altre galassie a spirale, come la famosa M74, nella costellazione dei Pesci, o M101, nell'Orsa Maggiore. Il punto in cui il Braccio di Perseo ed il Braccio di Orione si incrociano, circa alle coordinate galattiche l=235\u00b0-245\u00b0, mostra una maggiore presenza dei giovani ammassi di stelle, mentre le nubi molecolari con emissioni nella banda del CO sembrano essere scarsamente presenti; ci\u00f2 denota probabilmente una sorta di sfaldamento del Braccio di Perseo in coincidenza del Transito di Perseo.\nIl Braccio di Orione \u00e8 responsabile del grande addensamento di stelle visibile nella fascia di cielo compresa fra l'Auriga e le Vele: questo tratto di cielo infatti \u00e8 il pi\u00f9 ricco di stelle dalla quinta alla nona magnitudine dell'intera volta celeste; molte di queste stelle sono visibili ad occhio nudo, mentre le stelle pi\u00f9 deboli formano dei ricchissimi campi stellari, specialmente nelle costellazioni di Orione, Cane Maggiore e Poppa.\nStrutture maggiori.\nOrigine.\nSebbene non vi sia un consenso generale sul punto esatto in cui inizia il Braccio di Orione, la massima parte degli studiosi concordano che questo braccio abbia origine da una ramificazione del Braccio del Sagittario in direzione esterna. La ramificazione avviene all'altezza della parte settentrionale della costellazione dell'Aquila o, al pi\u00f9, in direzione della Freccia, a seconda delle interpretazioni. Questa regione presenta delle notevoli difficolt\u00e0 di osservazione, dovute alla sovrapposizione sulla linea di vista di diversi banchi di gas e polveri interstellari, che oscurano la luce degli oggetti situati al di l\u00e0 di essi; questi banchi nebulosi si trovano a una distanza di circa 200-300\u00a0parsec (650-980 anni luce) e formano la cosiddetta \"Fenditura dell'Aquila\".\nLa parte settentrionale dell'Aquila ospita il grande complesso nebuloso molecolare W51, che costituisce una delle regioni di formazione stellare pi\u00f9 estese della Via Lattea e si pensa che rappresenti il primo stadio della nascita di una massiccia associazione OB. La sua distanza \u00e8 stata determinata in base a studi sulla parallasse trigonometrica e sulla velocit\u00e0 radiale di alcuni maser ad acqua in esso ospitati, con particolare riferimento alla regione denominata W51\u00a0IRS2, una delle maggiori sorgenti di radiazione infrarossa della regione; tale distanza \u00e8 stata indicata come compresa fra 5100 e 5800\u00a0parsec dal sistema solare. Alcuni studi indicano questa regione come il possibile punto di inizio del Braccio di Orione, mentre secondo altri studi, W51 appartiene interamente al Braccio del Sagittario.\nGli studi che negano la tesi secondo cui il Braccio di Orione si origini all'altezza di W51, indicano come punto di biforcazione la sorgente di radiazione infrarossa G59.7+0.1 (IRAS\u00a019410+2336), posta nei pressi della nube NGC 6820; NGC\u00a06820 \u00e8 la nube pi\u00f9 estesa visibile nella costellazione della Volpetta, legata all'associazione Vulpecula OB1. Vulpecula OB1, situata alla distanza media di 2300\u00a0parsec (7500 anni luce), \u00e8 composta da circa un centinaio di stelle di grande e media massa e si estende per un diametro apparente di oltre 6\u00b0; la sua parte centrale coincide con l'ammasso NGC\u00a06823, mentre i suoi membri si possono rinvenire su un'area ovale molto pi\u00f9 estesa. Le nebulose associate a questa regione ospitano alcuni fenomeni di formazione stellare riguardanti in generale stelle di grande e media massa. Oltre all'estesa NGC\u00a06820, ionizzata dalle stelle dell'ammasso NGC\u00a06823, vi sono le piccole nubi Sh2-87 e Sh2-88, ionizzate da una stella massiccia di classe spettrale B0 fortemente oscurata e circondata dai gas delle nubi stesse; anche in queste due nubi sono attivi fenomeni di formazione stellare, come \u00e8 testimoniato dalla presenza di getti bipolari, come gli oggetti HH, e di maser ad acqua.\nLa regione del Cigno.\nAttorno ai 2300 parsec di distanza, il bordo del Braccio di Orione rivolto verso l'esterno ricade in direzione della costellazione del Cigno; questo tratto comprende alcune brillanti associazioni\u00a0OB, come Cygnus\u00a0OB3 e Cygnus\u00a0OB8. La prima di queste conta una quarantina di stelle massicce di classe O e B, cui si aggiungono due stelle di Wolf-Rayet catalogate come WR\u00a0134 e WR\u00a0135; le stelle dominanti sono invece la supergigante blu HD\u00a0190429 e la gigante blu HD\u00a0191456. Cygnus\u00a0OB8 \u00e8 la pi\u00f9 esterna delle due ed \u00e8 situata a breve distanza dalla nube Sh2-115 ed \u00e8 composto da una ventina di giganti e supergiganti azzurre.\nA 1500 parsec di distanza il Braccio di Orione \u00e8 dominato in senso assoluto dall'immenso sistema nebuloso del Complesso del Cigno; le due componenti principali del sistema sono la grande nube ionizzata Sh2-109 e la nube molecolare gigante Cygnus X, che costituiscono assieme uno dei pi\u00f9 estesi complessi nebulosi conosciuti all'interno del Gruppo Locale di galassie. Sebbene lo studio di questa regione sia reso meno facile a causa della sovrapposizione di nubi oscure lungo la linea di vista, sono state identificate in esso ben 159 nubi distinte, delle quali sono note diverse caratteristiche come la densit\u00e0, le dimensioni e la massa; a queste si aggiungono sette grandi regioni H II, tre resti di supernova, 45 stelle T Tauri, 18 getti molecolari e ben 215 sorgenti di radiazione infrarossa, coincidenti con oggetti stellari giovani e protostelle, probabilmente associate con le nubi molecolari. Il complesso sarebbe ancora in una fase iniziale della sua evoluzione, come sarebbe testimoniato dalla presenza di alcuni ammassi aperti estremamente giovani e concentrati con componenti stellari brillanti e massicce. Nella parte pi\u00f9 remota della regione, connesso con una delle associazioni OB della zona, si trova il ben noto oggetto Cygnus X-1, una sorgente di raggi\u00a0X da molti considerata come un buco nero che risucchia la materia della sua stella compagna, una supergigante blu.\nFra le regioni pi\u00f9 studiate del complesso vi \u00e8 la nube DR 21, nota anche come W75; si tratta di una delle regioni di formazione stellare pi\u00f9 massicce della Via Lattea e sarebbe composta da due nubi molecolari giganti in interazione fra loro: la regione pi\u00f9 densa e pi\u00f9 massiccia, localizzata in una posizione centrale, potrebbe essersi originata da un fenomeno di collasso generalizzato; in questa area ha avuto luogo la formazione di stelle calde, che hanno cos\u00ec illuminato i gas circostanti, trasformando la nube molecolare nella compatta regione H II che oggi \u00e8 possibile osservare. DR 21 \u00e8 una struttura estremamente giovane, dove le turbolenze e le pressioni originate dai corpi circostanti non hanno ancora alterato la struttura in modo da causare un rallentamento della contrazione.\nDai gas del complesso si sono originate tre grandi associazioni OB, note come Cygnus\u00a0OB1, Cygnus\u00a0OB2 e Cygnus\u00a0OB9; fra queste, la pi\u00f9 importante e maggiormente studiata \u00e8 Cygnus\u00a0OB2, famosa per essere una delle associazioni OB pi\u00f9 brillanti e concentrate della Via Lattea; \u00e8 formata da un gran numero di stelle supergiganti di colore blu, alcune delle quali sono anche fra le pi\u00f9 intrinsecamente luminose conosciute, come la celebre Cygnus OB2-12. Le sue componenti sono estremamente giovani e mostrano una velocit\u00e0 di rotazione moderatamente ridotta. Alcuni studiosi, considerando la massa, la densit\u00e0 e le dimensioni dell'associazione, hanno ipotizzato che Cygnus OB2 sia in realt\u00e0 un esempio di ammasso globulare in formazione: oggetti simili sono stati osservati sia nella Grande Nube di Magellano, sia nelle regioni di formazione stellare presenti in altre galassie; si \u00e8 anche fatto notare che questo sarebbe il primo di questa classe di oggetti noto all'interno della nostra Galassia.\nSovrapposto al Complesso del Cigno, ma a una distanza inferiore (circa 1000 parsec), si trovano le due piccole associazioni Cygnus\u00a0OB4 e Cygnus\u00a0OB7. A circa 800\u00a0parsec si estende la grande Fenditura del Cigno, un vasto complesso di nebulose oscure che maschera quasi completamente la retrostante regione del Complesso del Cigno; parte dei gas della Fenditura appaiono ionizzati dalle stelle dell'associazione Cygnus\u00a0OB7 e diventano cos\u00ec visibili, formando la celebre Nebulosa Nord America e la Nebulosa Pellicano; in particolare, la principale responsabile dell'eccitazione dei gas di queste due nebulose sarebbe la sorgente 2MASS\u00a0J205551.25+435224.6, coincidente con una giovane stella blu di classe spettrale O5V.\nLe regioni di Cefeo.\nIl Braccio di Orione in direzione della costellazione di Cefeo presenta una grande concatenazione di regioni di formazione stellare, la cui distanza media dal Sole si aggira sugli 800\u00a0parsec (2600 anni luce). Questo grande arco di stelle e nebulose attraversa la regione centrale del braccio, giungendo fino ai suoi bordi pi\u00f9 esterni; la concatenazione comprende tre grandi associazioni\u00a0OB visibili in direzione di Cefeo, note come Cepheus\u00a0OB2, Cepheus\u00a0OB3 e Cepheus\u00a0OB4, prosegue in direzione di Cassiopea comprendendo Cassiopeia\u00a0OB14, e termina in prossimit\u00e0 di Camelopardalis\u00a0OB1, nella costellazione della Giraffa. La gran parte di queste regioni, in particolare quelle visibili in Cefeo, appaiono oscurate da grandi banchi di nubi oscure, che si estendono ad elevate latitudini galattiche proprio in direzione dei complessi nebulosi, estesi anch'essi a latitudini galattiche elevate, fra 0\u00b0 e +30\u00b0;\nNel complesso di Cefeo la formazione stellare sarebbe stata provocata, negli ultimi milioni di anni, dall'azione di diverse forze agenti: l'onda d'urto del resto di supernova in espansione che ha causato la superbolla denominata \"Loop\u00a0III\", che ha compresso il gas del mezzo circostante, sarebbe la causa principale del modellamento della nube. All'interno del complesso sono stati scoperti una gran quantit\u00e0 di prove dell'attivit\u00e0 di formazione: sono infatti noti diversi oggetti stellari giovani e di stelle di pre-sequenza principale, diverse stelle T\u00a0Tauri, oltre un centinaio di stelle ad emissione H\u03b1 e di sorgenti di radiazione infrarossa e una cinquantina di oggetti di Herbig-Haro.\nFra gli oggetti nebulosi pi\u00f9 notevoli della regione vi \u00e8 la grande nube IC 1396; la sua luminosit\u00e0 \u00e8 dovuta all'eccitamento dei suoi gas operato dal vento stellare della gigante blu HD\u00a0206267, appartenente all'associazione Cepheus OB2. Sembra che l'espansione di questa regione H II abbia creato un ampio anello di gas molecolare dal raggio di circa 12 parsec, in un lasso di tempo di almeno 3 milioni di anni. La struttura ad anello si estende per circa 3\u00b0 ed \u00e8 circondata da un gran numero di globuli scuri, al cui interno probabilmente avviene la formazione di nuove stelle a causa della compressione ad opera della ionizzazione, del fronte dell'onda d'urto dei venti stellari e della pressione di radiazione; i globuli maggiori si trovano sul lato nord-occidentale della regione nebulosa. Fra questi globuli spicca il famoso bozzolo soprannominato Proboscide d'elefante.\nFra le nubi meno appariscenti spicca Sh2-140, una regione H II situata sul bordo sudoccidentale della nebulosa oscura LDN\u00a01204, nella Bolla di Cefeo, a una distanza di circa 900\u00a0parsec (2900 anni luce) dal Sole. La Bolla di Cefeo \u00e8 una struttura situata nei pressi di Cepheus\u00a0OB2, causata probabilmente dall'esplosione di pi\u00f9 supernovae. A questa nube si aggiungono le nebulose a riflessione NGC 7129 e NGC 7023; al centro di quest'ultima si trova un piccolo ammasso aperto di stelle che mostrano delle linee di emissione H\u03b1 variabili, pi\u00f9 quattro stelle T Tauri; secondo alcuni studi, la stella variabile PV Cephei, situata circa 10 parsec ad ovest della nube, sarebbe stata espulsa dalla nube stessa circa 100.000 anni fa.\nFra le associazioni OB della regione di Cefeo, la pi\u00f9 occidentale (la pi\u00f9 prossima a Cygnus\u00a0OB7) \u00e8 Cepheus\u00a0OB2; quest'associazione sarebbe divisa in due sottogruppi di diverse et\u00e0: il pi\u00f9 giovane, catalogato come Cepheus\u00a0OB2b, coincide con l'ammasso aperto Tr 37, uno dei pi\u00f9 giovani ammassi conosciuti, con un'et\u00e0 stimata sui 3,7 milioni di anni; a questo sottogruppo apparterrebbe anche la famosa , la \"Stelle Granata di Herschel\". Il secondo sottogruppo, Cepheus\u00a0OB2a, contiene un gran numero di stelle massicce evolute che si sono sparse in una vasta area compresa fra le latitudini galattiche 100\u00b0\u2013106\u00b0 e longitudini +2\u00b0\u2013+8\u00b0; la sua et\u00e0 \u00e8 stimata sugli 8 milioni di anni e contiene al suo interno l'ammasso NGC 7160. Cepheus OB2a \u00e8 circondato da una struttura nebulosa ad anello, la Bolla di Cefeo, forse ci\u00f2 che resta dell'esplosione di un'antica supernova; questa esplosione potrebbe essere stata la causa dell'avvio dei processi di formazione stellare che hanno portato alla nascita dell'associazione, come sembra essere testimoniato dalla presenza di alcune regioni H II e sorgenti di radiazione infrarossa che paiono contenere giovani stelle in formazione.\nCepheus\u00a0OB3 appare di dimensioni apparentemente pi\u00f9 ridotte rispetto alla precedente, sebbene la distanza, stimata sui 725 parsec, sia paragonabile a quella del precedente; al suo interno si trovano una quarantina di stelle giovani e brillanti ed \u00e8 associata alla nube Sh2-155, soprannominata talvolta \"Nebulosa Grotta\". Anche quest'associazione \u00e8 composta da due sottogruppi, distinti in base all'et\u00e0 delle loro componenti. Cepheus\u00a0OB4 sarebbe composta invece da 42 giganti blu, poste alla distanza di 845 parsec dal Sole; queste componenti presentano un forte arrossamento a causa della loro collocazione nelle regioni interne alla nube, dove i gas agiscono da filtro impedendo alla loro luce di passare. L'et\u00e0 delle stelle dell'associazione sarebbe compresa fra 0,6 e 6 milioni di anni. Esternamente rispetto all'arco formato dalle precedenti associazioni, a una distanza di circa 1100\u00a0parsec (3600 anni luce), si trova l'associazione Cassiopeia\u00a0OB14, composta da quattro stelle supergiganti estremamente luminose, fra le quali spicca ; l'intensa radiazione di questa stella sarebbe, secondo alcuni studi, la responsabile dell'avvio di alcuni fenomeni di formazione stellare nelle nubi ad essa adiacenti.\nIn corrispondenza di Cepheus OB2, ma ad una latitudine galattica differente, si osserva la regione di Lacerta OB1, un piccolo complesso di nebulose a riflessione e ionizzate legate ad un'associazione\u00a0OB piuttosto giovane e poco estesa. Nonostante la scarsa luminosit\u00e0 delle sue componenti, Lacerta\u00a0OB1 \u00e8 una delle associazioni\u00a0OB pi\u00f9 vicine al sistema solare, essendo situata a circa 370\u00a0parsec (1200 anni luce).\nLa regione locale.\nIl bordo interno.\nIl bordo interno del Braccio di Orione, ossia quello rivolto verso il centro galattico, presenta una lunga serie di nubi molecolari che dalle nubi della Fenditura del Cigno si estendono fino a meno di 200\u00a0parsec dal sistema solare; questa catena nebulosa \u00e8 ben evidente anche ad occhio nudo come una lunghissima scia oscura che taglia longitudinalmente la Via Lattea boreale dalla costellazione del Cigno a quella dell'Aquila, si allarga in direzione dell'Ofiuco e devia verso le alte latitudini galattiche. queste stesse nubi sono anche le responsabili dell'oscuramento del complesso di W51, come visto in precedenza. La lunga sequenza di nebulose oscure termina in direzione della parte settentrionale dello Scorpione, dove una parte del gas viene illuminato dalla radiazione di giovani e brillanti stelle azzurre, come la massiccia ; da questa stella prende il nome l'intera nebulosa, nota proprio come Nube di Rho Ophiuchi.\nCon una distanza media di appena 130 parsec (420 anni luce), la Nube di Rho Ophiuchi \u00e8 di una delle regioni di formazione stellare pi\u00f9 vicine in assoluto al sistema solare e rappresenta un laboratorio d'eccellenza per lo studio dei fenomeni di formazione stellare di grande, media e piccola massa. Il corpo principale della nube, indicato con la sigla LDN\u00a01688, si colloca presso la stella , che lo illumina parzialmente diventando cos\u00ec visibile anche otticamente come nebulosa a riflessione e ad emissione; la radiazione ultravioletta di questa stella e il suo colore bluastro imprime ai gas della nube un colore marcatamente azzurrognolo. La nube si estende in direzione sud e SSE, verso la brillante supergigante rossa Antares; parte dei gas vengono illuminati direttamente da questa stella, come \u00e8 ben evidente dal colore rossastro assunto dalla nube in questa regione. Altre stelle poste poco a sud di sono invece responsabili dell'illuminazione di varie sezioni della nube, come vdB\u00a0105. Ad est della nube si estendono due lunghi filamenti periferici, indicati con le sigle LDN\u00a01709, a nordest, e LDN\u00a01704, in direzione nord; la nube secondaria, situata a sudest rispetto alla principale, \u00e8 indicata come LDN\u00a01689; ad essa \u00e8 connesso un filamento orientato verso nordest, noto come LDN\u00a01712. L'insieme di questi filamenti oscuri, costituenti due evidenti correnti parallele, sono indicate anche con le sigle B44 e B45, rispettivamente quella di sudest e quella di nordest. Le principali responsabili del riscaldamento diretta dei gas e delle polveri del complesso nebuloso sono le stelle di classe spettrale B, ossia le stelle blu di grande massa, poste all'interno della nube stessa, mentre le regioni pi\u00f9 occidentali risentono dell'influenza di HD\u00a0147889, un astro di settima magnitudine situata a sud di . In totale, il complesso nebuloso possiede una massa pari a 3000\u00a0M\u2299, oltre la met\u00e0 della quale \u00e8 concentrata nella nube LDN\u00a01688. Parte dei gas della nube riceve l'intensa radiazione della supergigante rossa Antares, situata nelle vicinanze, assumendo cos\u00ec una colorazione rosso-arancione.\nA poche decine di parsec dalla Nube di Rho Ophiuchi giace la brillante associazione Scorpius\u00a0OB2, ben visibile anche ad occhio nudo in quanto composta dalle stelle che formano la \"testa\" dello Scorpione; Scorpius\u00a0OB2 conta 120 astri di grande massa dispersi su una regione di 35\u00a0parsec e fa parte della vastissima associazione Scorpius-Centaurus, che comprende quasi tutte le stelle blu che compongono le costellazioni del Lupo e del Centauro.\nLa regione dell'Associazione Scorpius-Centaurus rappresenta un ottimo esempio di esito di processi formativi su media scala, in cui una nube molecolare gigante, dopo avere generato stelle di grande massa (riunite in un'associazione OB) e di massa inferiore, si disgrega, mentre il vento stellare degli stessi astri che ha generato ed eventuali esplosioni delle stelle pi\u00f9 massicce come supernovae, accumulano, compattano ed erodono gas e polveri residue dando origine a marginali fenomeni di formazione stellare. Il cosiddetto \"Complesso Scorpius-Centaurus\", legato all'Associazione Scorpius-Centaurus, comprende infatti un gran numero di piccole nubi minori, tutte localizzate ai bordi della stessa associazione stellare: le nubi pi\u00f9 occidentali, orientate secondo l'inclinazione del gruppo stellare rispetto alla Via Lattea, comprendono la Nube del Camaleonte e la Nebulosa Sacco di Carbone, mentre all'estremit\u00e0 orientale, sulla stessa linea di vista del bulge galattico, comprende la Nube del Lupo, la Nube della Corona Australe e la Nube di Rho Ophiuchi, fino ad arrivare alla Nebulosa Pipa. In tutte queste regioni, ad eccezione di alcune nubi in direzione della Mosca, sono attivi dei fenomeni di formazione stellare generanti stelle di piccola massa e ad un ritmo relativamente poco sostenuto. L'associazione Scorpius-Centaurus viene tradizionalmente suddivisa in tre gruppi, che mostrano et\u00e0 e caratteristiche leggermente diverse gli uni dagli altri. La sezione settentrionale, coincidente con Scorpius\u00a0OB2, \u00e8 denominata Scorpione superiore (\"Upper Scorpius\", abbreviata con la sigla US) e comprende tutte le stelle azzurre costituenti la parte nordoccidentale dello Scorpione, compresa Antares; la sezione centrale, la pi\u00f9 estesa, \u00e8 denominata Centauro superiore-Lupo (\"Upper Centaurus-Lupus\", abbreviazione UCL) e comprende quasi tutte le stelle del Lupo e gran parte delle stelle settentrionali e centrali del Centauro. La parte pi\u00f9 meridionale dell'associazione \u00e8 indicata come Centauro inferiore-Croce (\"Lower Centaurus-Crux\", sigla LCC); questa sezione giace sulla scia della Via Lattea e comprende la parte meridionale del Centauro con l'eccezione di , e la Croce del Sud, esclusa . L'estremit\u00e0 sudoccidentale dell'associazione coincide col brillante ammasso delle Pleiadi del Sud, visibile nella costellazione della Carena.\nLa fascia centrale.\nNella fascia mediana compresa fra la Fenditura del Cigno e la biforcazione del braccio in direzione della Poppa e delle Vele giace il nostro sistema solare; di conseguenza, la gran parte degli oggetti visibili ad occhio nudo nei cieli notturni terrestri sono compresi in questa regione galattica.\nL'associazione Scorpius-Centaurus costituisce una parte di una vastissima struttura ad anello incompleto formata da stelle relativamente giovani e massicce, orientato su un piano inclinato rispetto al piano galattico; questo semicerchio, identificato da Benjamin Gould nel 1879, \u00e8 noto col nome di \"Cintura di Gould\" e comprende gran parte delle stelle luminose visibili nelle costellazioni di Cassiopea, Perseo, Toro, Orione, Cane Maggiore (eccetto la stella Sirio), ex Nave Argo (Poppa, Carena e Vele), Croce del Sud, Centauro, Lupo e Scorpione. Gli astronomi tendono ad assegnare a questa struttura dinamica un'et\u00e0 di circa 20-30 milioni di anni, e prevedono che le stelle in essa contenute possano vivere ancora per un periodo di 60 milioni di anni; il suo processo di creazione non \u00e8 del tutto chiarito e ci sono in merito diverse teorie. Vari scenari ipotizzati assumono che il passaggio di una nube ad alta velocit\u00e0 attraverso il braccio della Via Lattea caus\u00f2 un incremento della formazione stellare, a cui seguirono molte esplosioni di supernovae (\"starburst\"); successivamente a ci\u00f2 si sarebbe formata la cintura. Il punto pi\u00f9 probabile in cui avrebbe avuto luogo il fenomeno di formazione che fece scattare la serie di supernovae \u00e8 quello del gruppo Perseus\u00a0OB3. Secondo alcuni studi, circa 50 milioni di anni fa si originarono alcune grandi associazioni OB, oggi in parte dissolte; a quella generazione di stelle appartengono anche due associazioni superstiti, l'Ammasso di Alfa Persei (Mel\u00a020) e Cepheus\u00a0OB6. L'azione combinata del vento stellare e le esplosioni di supernovae generate dalle stelle pi\u00f9 massicce di queste associazioni avrebbero prodotto una potente onda d'urto che avrebbe spazzato via eventuali nubi interstellari, generando cos\u00ec una superbolla del raggio di 200-500\u00a0parsec. Il gas si sarebbe cos\u00ec accumulato ai bordi di questa struttura, dove si sarebbero innescati fenomeni di formazione stellare che hanno infine portato alla nascita di molte delle associazioni\u00a0OB osservabili attorno al Sole, che costituiscono il grande anello della Cintura di Gould. Il gas residuo, disposto attorno alla Cintura di Gould, viene chiamato Anello Lindblad, dal nome del suo scopritore.\nAll'interno dell'anello formato dalla Cintura di Gould si trova la Bolla Locale, una regione del mezzo interstellare con una densit\u00e0 pi\u00f9 bassa rispetto alle zone circostanti; il nome \u00e8 dovuto al fatto che al suo interno si trova il nostro sistema solare e tutte le stelle situate entro un raggio di alcune decine di anni luce di distanza dal Sole.\nLa fascia mediana del Braccio di Orione in questo tratto, ossia la parte situata in direzione opposta al centro galattico rispetto alla posizione del Sole, contiene una seconda sequenza di nubi molecolari giganti, che producono un forte oscuramento della scia della Via Lattea visibile in direzione di Perseo, della Giraffa e del Toro. Gli oggetti pi\u00f9 notevoli visibili sul bordo di queste nubi oscure sono l'Associazione di Alfa Persei (Perseus\u00a0OB3), l'ammasso delle Iadi e quello delle Pleiadi; gli oggetti retrostanti appaiono fortemente oscurati. I grandi complessi di nebulose oscure della Giraffa giacciono a circa 300\u00a0parsec di distanza, mentre l'Associazione di Alfa Persei \u00e8 posta a 200\u00a0parsec; la sequenza nebulosa prosegue in direzione del Toro, dove, a latitudini galattiche meridionali, si trova la grande Nube del Toro, che trovandosi a soli 140\u00a0parsec di distanza risulta essere una delle nubi molecolari giganti pi\u00f9 vicine in assoluto al sistema solare.\nAll'interno della Nube del Toro \u00e8 presente una ricca popolazione di stelle di pre-sequenza principale, fra cui le famose stelle T Tauri e la stessa stella prototipo di questa classe, T Tauri; queste stelle possiedono una variabilit\u00e0 dell'emissione luminosa e appartengono alle classi spettrali G, K e M, con forti linee di emissione dell'idrogeno neutro e del calcio ionizzato. Nel corso di varie osservazioni condotte a pi\u00f9 lunghezze d'onda sono state scoperte tre popolazioni di stelle giovani; queste stelle giovani, note come protostelle, sono otticamente invisibili e raggiungono il picco di emissione fra il medio e il lontano infrarosso. Nelle regioni pi\u00f9 centrali del complesso \u00e8 stato osservato che molte delle stelle pre-sequenza principale presenti qui si trovano nei pressi delle nubi pi\u00f9 dense e oscure, come B7, B18 e B22, mentre altre stelle appaiono proiettate lungo le sottili venature scure che collegano i vari bozzoli. Poich\u00e9 queste stelle sono spesso pi\u00f9 vecchie, le stelle T Tauri di questa regione appaiono meno concentrate nelle nubi oscure rispetto alle classiche stelle T Tauri. Non essendo presenti in prossimit\u00e0 della regione stelle di classe spettrale O e B, ossia giganti blu, le nubi oscure sono composte prevalentemente da gas non ionizzato e dunque non luminoso, la cui massa complessiva si aggira fra le 30.000 e le 40.000 M\u2609. Tramite osservazioni condotte alle linee del CO a vari isotopi e all'OH \u00e8 stata confermata la natura filamentosa osservabile nella banda della luce visibile e nel vicino infrarosso; all'interno di queste strutture le osservazioni alle onde radio hanno permesso di scoprire alcuni raddensamenti di gas molecolare con masse di 1-100 M\u2609.\nPerseo.\nUna seconda grande nube oscura che si estende quasi in parallelo alla Nube del Toro \u00e8 la Nube di Perseo, ben nota presso gli astronomi per essere una delle regioni di formazione stellare meglio studiabili della volta celeste. Questa nube \u00e8 costituita da un grande addensamento di polveri oscure e gas ed \u00e8 situata a circa 300\u00a0parsec dal sistema solare, dunque a una distanza maggiore rispetto alla precedente. Al suo interno sono presenti alcune regioni in cui \u00e8 stata attiva in tempi astronomicamente recenti (pochi milioni di anni fa) la formazione stellare; ci\u00f2 \u00e8 testimoniato dalla presenza di una dozzina di stelle di classe spettrale O e B, molto giovani e di grande massa, che vanno a costituire l'associazione Per\u00a0OB2, dell'estensione di 50\u00a0parsec (circa 160 anni luce). Fra le stelle formatesi in questa nube vi \u00e8 la brillante , una stella fuggitiva la cui radiazione \u00e8 la principale responsabile dell'illuminazione della Nebulosa California. La massa totale della nube \u00e8 di circa 104\u00a0M\u2299, dunque si tratta di una nube relativamente piccola rispetto alle grandi regioni di formazione stellare galattiche; tuttavia la sua grande vicinanza ne consente uno studio molto approfondito, in particolare per quanto riguarda i fenomeni di formazione di stelle di piccola e media massa, dato che le sue dimensioni favoriscono la nascita di questo tipo di stelle. La sua struttura si presenta di natura filamentosa, con lunghe colonne di polveri non illuminate che si estendono per decine di primi d'arco e anche pi\u00f9; le parti pi\u00f9 dense di questi filamenti coincidono con delle strutture pi\u00f9 larghe, osservabili nella banda del CO.\nNella Nube di Perseo sono distinguibili due generazioni di stelle: la pi\u00f9 antica \u00e8 quella che ha dato origine all'associazione Per\u00a0OB2, e comprende anche il sito della nube IC\u00a0348, in cui i fenomeni di formazione stellare hanno avuto luogo fino a 2-4 milioni di anni fa; la seconda generazione \u00e8 invece ancora in atto ed \u00e8 evidente nella porzione occidentale della Nube, in particolare nel giovanissimo ammasso NGC\u00a01333, associato a nebulose brillanti e contenente 150 stelle giovanissime. In aggiunta a queste due nubi, fisicamente situate fra le due vi sono alcuni bozzoli oscuri, catalogati come B1, LDN\u00a01448 e LDN\u00a01455, cui sono associate alcune piccole nebulose a riflessione catalogate da Sidney van den Bergh negli anni sessanta. La parte pi\u00f9 orientale \u00e8 invece catalogata come B5.\nAlla Nube di Perseo sono associate alcune piccole nebulose brillanti, come NGC 1333 e IC 348. Le componenti stellari pi\u00f9 massicce della regione sono invece raggruppate nell'associazione Perseus\u00a0OB2, che costituisce il prodotto della prima generazione di stelle formatesi nei pressi della nube circa 6 milioni di anni fa; tramite la parallasse determinata dal satellite Hipparcos sono stati identificati 41 membri dell'associazione, gran parte delle quali hanno una classe spettrale B e A. Le componenti sono tutte sulla sequenza principale e mancano stelle di grande massa, come giganti e supergiganti blu. Secondo i dati dell'Hipparcos, la stella con la massa maggiore \u00e8 la 40\u00a0Persei, una stella bianco-azzurra di classe B0.5V. Estendendo il censimento anche alle stelle di massa inferiore, fino a 17\u00a0M\u2299, si arriva a ottenere una popolazione di oltre 800 membri, tutti racchiusi entro una regione dal diametro di circa 50\u00a0parsec; se si estende il conto fino alle stelle con massa pari a un decimo di quella solare si arriva invece a circa 20.000 componenti.\nAl di l\u00e0 della Nube di Perseo si estende una vasta regione priva sia di stelle particolarmente luminose, sia di grandi complessi nebulosi; questo spazio, dominato dai due ammassi M34 e NGC 752, termina con la debole associazione Camelopardalis\u00a0OB1, situata a 1010\u00b1210\u00a0parsec (3292\u00b1685\u00a0anni\u00a0luce).\nLa regione di Orione.\nLa regione locale del Braccio di Orione contiene anche un complesso nebuloso in cui \u00e8 attiva la formazione di stelle di grande massa; questo complesso \u00e8 posto entro un raggio di 300\u00a0parsec dalla Nube di Perseo e dalla Nube del Toro e a circa 500\u00a0parsec dal sistema solare ed \u00e8 visibile in direzione della costellazione di Orione. Essendo la caratteristica dominante della regione locale, nonch\u00e9 la regione di formazione stellare pi\u00f9 luminosa ed estesa visibile dalla Terra, da essa prende il nome l'intero braccio di spirale in cui giace, ossia il Braccio di Orione.\nIl complesso nebuloso molecolare di Orione \u00e8 la grande regione di formazione stellare pi\u00f9 studiata; i suoi fenomeni e le sue dinamiche hanno consentito agli astronomi di tracciare un quadro sempre pi\u00f9 preciso di come evolvono le nubi molecolari, come e perch\u00e9 avviene la formazione di nuove stelle, come il loro vento stellare interagisce coi gas circostanti e come agisce l'effetto di questo vento quando le stelle pi\u00f9 calde sono raggruppate in associazioni\u00a0OB. Questo complesso di gas, ben osservabile nelle fotografie sensibili all'infrarosso, ricopre per intero la costellazione di Orione, addensandosi in alcuni punti, come nei pressi della Cintura di Orione e nella Spada, ad nordest della Cintura e a nord del grande rettangolo di stelle brillanti che caratterizza la costellazione, mentre il campo di fondo \u00e8 permeato da una tenue nebulosit\u00e0 diffusa attraversata da vene oscure.\nLa parte pi\u00f9 cospicua e interessante dal punto di vista astronomico \u00e8 la struttura chiamata \"Orion\u00a0A\": essa racchiude tutti i sistemi nebulosi presenti lungo l'asterismo della Spada di Orione, fra cui la celeberrima Nebulosa di Orione, e la nube NGC 1977 che assieme alle sue stelle di quinta e sesta grandezza rappresentano la parte settentrionale della Spada. La parte settentrionale di Orion A \u00e8 anche la regione di formazione stellare pi\u00f9 attiva compresa entro un raggio di 500\u00a0parsec (circa 1600\u00a0anni\u00a0luce) dal Sole ed \u00e8 anche una delle pi\u00f9 studiate; tuttavia, la massima parte delle osservazioni si concentra nella sezione meridionale, dove risplende la Nebulosa di Orione e le sue aree circostanti. La regione compresa fra i due estremi \u00e8 occupata da alcune piccole nubi e da filamenti di gas eccitati dalla luce delle stelle vicine, prive per\u00f2 dell'intensa radiazione ultravioletta che caratterizza l'ambiente della Nebulosa di Orione. La regione possiede un aspetto cometario e con delle creste di gas molto compatto sul bordo settentrionale (il cosiddetto \"integral shaped filament\") e delle code di gas in evaporazione diretto nella direzione opposta al centro dell'associazione Orion\u00a0OB1.\nLa regione situata sull'estremo sudorientale della Cintura di Orione \u00e8 chiamata \"Orion\u00a0B\" (o LDN\u00a01630); con una distanza di circa 410\u00a0pc (1340\u00a0al), viene a trovarsi anche fisicamente molto vicina alla struttura precedente e comprende le pi\u00f9 tenui nebulose NGC\u00a02024 (nota anche come Nebulosa Fiamma), NGC 2023, NGC 2071 e M78. Le prime due sono situate nel settore sudoccidentale della regione e presentano un'elevata attivit\u00e0 dei fenomeni di formazione stellare. Verso est \u00e8 presente una rete di filamenti gassosi e di polveri, spazzati via dall'azione del vento dell'associazione Orion\u00a0OB1.\nL'oggetto pi\u00f9 famoso facente parte del complesso \u00e8 la Nebulosa di Orione (nota anche come M 42), una delle nebulose diffuse pi\u00f9 brillanti del cielo notturno. \u00c8 perfettamente distinguibile ad occhio nudo come un oggetto di natura non stellare ed \u00e8 posta a sud del famoso asterismo della Cintura di Orione; appare come una \"stella\" un po' nebulosa al centro della Spada di Orione, un asterismo composto da tre stelle disposte in senso nord-sud, visibile poco a sud della Cintura di Orione. Tale caratteristica nebulosit\u00e0 \u00e8 ben accentuata vista attraverso binocoli o telescopi amatoriali.\nLa Nebulosa di Orione possiede una forma grosso modo circolare, la cui massima densit\u00e0 si trova in prossimit\u00e0 del centro; la sua temperatura si aggira mediamente sui 10.000 K, ma scende notevolmente lungo i bordi della nebulosa. Diversamente dalla distribuzione della sua densit\u00e0, la nube mostra una variazione di velocit\u00e0 e turbolenza in particolare nelle regioni centrali. I movimenti relativi superano i 10\u00a0km/s, con variazioni locali fino ai 50\u00a0km/s, e forse superiori. Gli attuali modelli astronomici della nebulosa mostrano che la regione \u00e8 centrata sulla stella \u03b81 Orionis C, nell'ammasso del Trapezio, la stella responsabile della gran parte della radiazione ultravioletta osservata. Questa regione \u00e8 circondata da un'altra nube ad alta densit\u00e0, di forma concava e irregolare, ma pi\u00f9 neutra, con campi di gas neutro che giacciono all'esterno della concavit\u00e0. A pochi primi in direzione nord-ovest da questa stella si trova uno dei complessi nebulosi molecolari pi\u00f9 notevoli dell'intera nebulosa; in quest'area, nota come OMC-1, il processo di formazione stellare \u00e8 notevolmente accelerato, sia per la densit\u00e0 dei banchi di gas e polveri, sia per la radiazione ed il vento stellare di \u03b81 Orionis C.\nLa nebulosa si trova in una regione centrale del complesso e contiene un giovanissimo ammasso aperto, noto come Trapezio a causa della disposizione delle sue stelle principali; due di queste possono essere risolte nelle loro componenti binarie nelle notti propizie. Il Trapezio potrebbe essere parte del grande \"Ammasso della Nebulosa di Orione\", un'associazione di circa 2000 stelle con un diametro di 20 anni luce. Fino a due milioni di anni fa questo ammasso potrebbe aver ospitato quelle che ora sono note come le stelle fuggitive, ossia AE Aurigae, 53 Arietis e , le quali si dirigono in direzioni opposte all'ammasso con una velocit\u00e0 superiore ai 100\u00a0km/s. A partire dal settore meridionale del Trapezio si estende per alcuni gradi in direzione sudest una nube oscura catalogata come LDN\u00a01641; contiene al suo interno una ricca popolazione stellare ancora avvolta nei gas, le cui componenti sono osservabili specialmente nella banda dell'infrarosso. La sezione settentrionale, LDN\u00a01641\u00a0nord, \u00e8 in particolare oggetto di studio a causa della presenza di un'estesa popolazione di protostelle e stelle T\u00a0Tauri: in questo settore le stelle meno giovani sono due giganti gialle la cui et\u00e0 si aggira sui 6 milioni di anni, a cui si aggiungono una decina di astri dall'et\u00e0 inferiore ai 2 milioni di anni.\nLe altre nebulose brillanti facenti parte del complesso si trovano a nord della Nebulosa di Orione e fanno quasi tutte parte della nube Orion\u00a0B; fra queste vi \u00e8 la Nebulosa Fiamma, una grande regione H II visibile poco ad est della brillante Alnitak; la sua caratteristica fisica principale \u00e8 una grande banda scura di polveri che l'attraversa da nord a sud, allargandosi progressivamente e conferendo alla parte brillante della nebulosa una forma a fiamma; la sorgente illuminante non \u00e8, come potrebbe sembrare, Alnitak, poich\u00e9 questa stella si trova a circa in primo piano a una distanza quasi dimezzata rispetto alla nebulosa. La fonte potrebbe essere un giovane ammasso di circa 300 stelle scoperte nella parte meridionale della nube nel corso degli anni novanta, le cui componenti possiedono una magnitudine apparente che arriva fino alla tredicesima, o anche meno luminose; oltre a queste sono note alcune sorgenti nel lontano infrarosso, di cui due sono associate a protostelle di classe 0.\nUn'altra struttura molto famosa \u00e8 IC 434, una regione H II che si estende a sud di Alnitak, sul bordo sudoccidentale della grande nube Orion\u00a0B; presenta una forma molto allungata in senso nord-sud e riceve il vento ionizzante direttamente dalla stella , un brillante membro della grande associazione Orion\u00a0OB1. La nebulosa raggiunge i 70' di lunghezza e si mostra con facilit\u00e0 nelle foto a lunga posa o nelle riprese CCD, sebbene il suo spessore sia di pochi primi d'arco. La sua fama \u00e8 dovuta alla presenza di una piccola protuberanza della vicina nube oscura LDN\u00a01630 che si sovrappone alla scia chiara della nube IC\u00a0434, formando una delle nebulose oscure pi\u00f9 celebri e fotografate del cielo, B\u00a033, meglio nota come Nebulosa Testa di Cavallo.\nAl complesso appartiene anche M78 (nota anche come NGC\u00a02068), famosa per essere la nebulosa a riflessione pi\u00f9 luminosa del cielo; emette un colore bluastro caratteristico per questo genere di oggetti, in quanto la fonte di luce \u00e8 una stella di colore azzurro. Nella nube sono note 45 stelle giovani con forti emissioni H\u03b1, pi\u00f9 una candidata protostella di classe 0, catalogata come LBS\u00a017-H.\nLe stelle massicce originatesi nella regione del complesso di Orione sono raggruppate nella grande e brillante Associazione Orion OB1, una delle associazioni\u00a0OB meglio conosciute della volta celeste. Orion OB1 \u00e8 suddivisibile in base alla sua evoluzione e alla dislocazione delle sue componenti in quattro sottogruppi principali; il pi\u00f9 antico \u00e8 definito Orion\u00a0OB1a: le stelle di questo sottogruppo sono dislocate a nordovest della Cintura di Orione e possiedono un'et\u00e0 compresa fra 8 e 12 milioni di anni. Il secondo gruppo per et\u00e0 \u00e8 Orion\u00a0OB1b, che corrisponde alle stelle di fondo della Cintura e possiede un'et\u00e0 compresa fra 1,7 e 8 milioni di anni, sebbene fra queste ricadano anche le tre supergiganti che fanno parte della Cintura stessa, con un'et\u00e0 compresa attorno ai 5 milioni di anni. Orion\u00a0OB1c coincide invece con le stelle visibili nella Spada di Orione e che si addensano attorno e davanti alla Nebulosa di Orione; di questo sottogruppo fanno parte pure due associazioni stellari poco concentrate, catalogate come NGC 1980 e NGC 1981, rispettivamente ai limiti meridionali e settentrionali dell'asterismo della Spada. La loro et\u00e0 \u00e8 compresa fra i 2 e i 6 milioni di anni. Di questo sottogruppo non fanno parte le stelle pi\u00f9 giovani direttamente avvolte nel sistema nebuloso di OMC-1, OMC-2 e OMC-3 e nella stessa Nebulosa di Orione, che invece compongono il sottoinsieme Orion\u00a0OB1d.\nL'azione combinata del vento stellare e l'esplosione di supernovae avvenuta nel complesso hanno generato una grande superbolla che si estende fino ad oltre la met\u00e0 della distanza fra il Sole e il complesso stesso; i bordi di questa superbolla arrivano fino a lambire la Nube del Toro e sono visibili come dei lunghi filamenti nebulosi anche nella banda dell'infrarosso. Il pi\u00f9 spesso di questi filamenti \u00e8 l'Anello di Barnard, che descrive una grande semicirconferenza nebulosa sul lato orientale del complesso; le propaggini della superbolla poste alle latitudini galattiche pi\u00f9 elevate sono delineate dai tenui filamenti visibili nella costellazione di Eridano, da cui deriva il nome \"Bolla di Eridano\".\nAlla regione di Orione appartiene anche la Regione di Lambda Orionis, un'estesa nube di gas ionizzato legata a una piccola associazione\u00a0OB.\nUnicorno e Cane Maggiore.\nAl di l\u00e0 del complesso di Orione, il bordo esterno del Braccio di Orione \u00e8 ben delineato da una sequenza di grandi regioni nebulose ben visibili fra le costellazioni dell'Unicorno e del Cane Maggiore.\nIl primo di questi complessi nebulosi si trova a circa 760\u00a0parsec di distanza dal Sole e a 400\u00a0parsec dal complesso di Orione; di esso fa parte la celebre Nebulosa Cono e la brillante associazione Monoceros\u00a0OB1. Il complesso nebuloso molecolare di Monoceros OB1 \u00e8 uno dei pi\u00f9 studiati della volta celeste, sia a causa della sua relativa vicinanza, sia a causa della sua somiglianza col complesso di Orione: entrambe le regioni infatti sono ben osservabili senza l'anteposizione di banchi di polveri oscure che ne mascherano la vista, entrambe presentano una ricchissima e giovane popolazione stellare ed entrambe generano stelle di grande massa, sebbene nel complesso di Mon\u00a0OB1 la formazione di tali stelle sia inferiore a quella della regione di Orione. Nel complesso sono contenute oltre mille componenti, raggruppate in giovani ammassi aperti e associazioni di stelle massicce, gruppi di stelle di piccola e media massa e un gran numero di stelle di pre-sequenza principale. La stella dominante \u00e8 la S\u00a0Monocerotis, una stella blu di sequenza principale di classe spettrale O7V, che possiede diverse stelle compagne di massa inferiore; la radiazione di questa e delle stelle vicine illumina e ionizza i gas della nube circostante, compresa quella davanti a cui si staglia la piramide oscura della Nebulosa Cono.\nLa regione centrale \u00e8 costituita dalla nube ionizzata da S\u00a0Monocerotis, la stessa Nebulosa Cono e le regioni a nord della stella; attorno alla regione centrale si raggruppano una ventina di nubi molecolari relativamente dense, legate all'associazione OB che domina la regione e a cui appartengono tutte le stelle massicce originatesi dai gas del complesso, l'associazione Monoceros\u00a0OB1 (Mon\u00a0OB1). Le componenti pi\u00f9 orientali dell'associazione Mon\u00a0OB1 illuminano dei frammenti di gas che brillano per riflessione, emettendo a loro volta una luce bluastra, ricevuta dalle stelle vicine. Nella regione meridionale del complesso si estende un gran numero di archi nebulosi, posizionati in uno spazio fra il Braccio di Orione e quello di Perseo, dove si trova la Nebulosa Rosetta; molte di queste strutture ad arco si posizionano ad oriente della nube centrale, costituendo alcune piccole regioni di formazione stellare.\nL'associazione Monoceros OB1 coincide fondamentalmente con l'ammasso NGC\u00a02264, ben noto anche col nome proprio \"Albero di Natale\" a causa del suo aspetto se osservato dall'emisfero australe; \u00e8 dominata da S Monocerotis, una stella di grande massa di classe O7V con forti linee di emissione, posta nella parte centro-settentrionale dell'associazione stessa e responsabile dell'illuminazione dei gas attorno alla Nebulosa Cono. A S\u00a0Mon si aggiungono 27 stelle di classe B, fra le quali 3-4 giganti blu e diverse stelle azzurre di sequenza principale tutte comprese fra la settima e la decima magnitudine, cui si aggiunge una gigante di classe A nota come HD\u00a045827, di sesta magnitudine. Sei delle stelle centrali dell'associazione OB sono binarie o multiple, compresa la stessa S\u00a0Mon, mentre HD\u00a047755, di classe B5V, \u00e8 una variabile a eclisse catalogata anche come V641\u00a0Mon.\nA circa 200 parsec da Monoceros OB1 e a 830 parsec dal Sole si estende un altro complesso nebuloso, le cui dimensioni sono paragonabili al precedente; il complesso di Monoceros\u00a0R2 possiede un'ampia sequenza di nebulose a riflessione, estesa fino a 2\u00b0 sulla volta celeste; queste nebulose sono illuminate da un gruppo di stelle giovani e molto calde, di grande massa e di classe spettrale B e A, che costituiscono un'associazione stellare; le \u00e8 stata assegnata la sigla R2 poich\u00e9 fu la seconda associazione\u00a0OB scoperta nella costellazione dell'Unicorno che appare associata a delle nebulose a riflessione, dopo Mon\u00a0R1, facente parte di Mon\u00a0OB1. La regione centrale del complesso nebuloso si trova in coincidenza delle nubi vdB\u00a067 e vdB\u00a069, in cui sono attivi dei fenomeni di formazione stellare. Le stelle dell'associazione sono in prevalenza di classe B, ossia stelle dal colore azzurro; la loro et\u00e0 si aggira sui 6-10 milioni di anni e rappresentano la generazione stellare pi\u00f9 massiccia che abbia avuto luogo nella regione. Queste stelle illuminano le stesse nubi da cui si sono formate; infatti data la loro giovane et\u00e0, il loro vento stellare non ha ancora disperso i banchi di gas attorno ad esse.\nIl complesso ha subito due ondate di fenomeni di formazione stellare. Il primo, risalente a circa 6 milioni di anni fa, \u00e8 quello che ha generato le stelle di grande massa osservabili nella regione e costituenti l'associazione Mon\u00a0R2, responsabili dell'illuminazione delle nebulose a riflessione; l'et\u00e0 di queste stelle \u00e8 paragonabile a quella della superbolla in espansione. La seconda ondata invece \u00e8 ancora in atto ed \u00e8 testimoniata dalla presenza all'interno delle nubi oscure di piccole regioni di idrogeno ionizzato, maser e oggetti HH; secondo i modelli evolutivi, la seconda ondata di formazione stellare sarebbe stata causata dall'azione combinata del vento stellare delle giovani giganti della prima ondata, che avrebbe compresso ulteriormente i gas delle nubi attorno a loro. La prima ondata di formazione stellare sarebbe avvenuta invece circa 6 milioni di anni fa, a seguito della compressione dei gas del complesso causata dall'espansione di un'enorme superbolla denominata GSH\u00a0238+00+09, che si sarebbe originata in una regione intermedia fra gli attuali complessi nebulosi di Orione e della Nebulosa di Gum, influenzandole e favorendo il collasso in pi\u00f9 punti delle due nubi; l'origine di questa grande superbolla potrebbe essere l'associazione stellare denominata Cr 121, visibile in direzione del Cane Maggiore.\nA 1000 parsec da sistema solare, probabilmente non lontano dal punto in cui avviene la diramazione del Braccio di Orione, giace la Nebulosa Gabbiano (IC\u00a02177), situata a cavallo fra le costellazioni dell'Unicorno e del Cane Maggiore. La Nebulosa Gabbiano presenta una forma arcuata con la cavit\u00e0 aperta verso est; si tratta di una regione di idrogeno ionizzato molto allungata in senso nord-sud e costituisce la parte pi\u00f9 brillante di un complesso nebuloso molecolare non illuminato che comprende le regioni oscure LDN\u00a01657 e LDN\u00a01658, poste rispettivamente ad ovest e ad est della nube luminosa. Associate a questa nube vi \u00e8 un gran numero di nebulose a riflessione, legate fisicamente al complesso e illuminate dalle stelle calde e blu dell'associazione Canis\u00a0Major\u00a0OB1; queste nebulose a riflessione presentano delle forti emissioni del lontano infrarosso, in particolare nei pressi di alcune delle stelle pi\u00f9 massicce dell'associazione, come HD\u00a053367, Z\u00a0CMa e HD\u00a053623. Alcune delle stelle avvolte nelle nebulose a riflessione presentano dei dischi protoplanetari.\nLa forma arcuata di questa nebulosa potrebbe essere stata causata dall'esplosione di una supernova, esplosione che ha anche favorito i pi\u00f9 recenti fenomeni di formazione stellare avvenuti in essa; quest'ipotesi \u00e8 suffragata da diversi indizi, come la forma a semicerchio ben evidente osservando la Nebulosa Gabbiano e la sua vicina LBN\u00a01036, che formano due lati di una cavit\u00e0 aperta sul lato meridionale. Le ultime stime dell'et\u00e0 della bolla causata dalla supernova indicano 1,5 milioni di anni, in seguito all'analisi dei dati ottenuti tramite il satellite Hipparcos, che hanno rivelato l'esistenza di stelle fuggitive come HD\u00a057682.\nIl ramo delle Vele.\nIl Braccio di Orione in direzione della Poppa e delle Vele \u00e8 dominato dalla presenza dell'immensa e tenue Nebulosa di Gum, generato da una supernova esplosa nei pressi di un'antica regione\u00a0H\u00a0II. Secondo alcuni studi, una delle stelle che avrebbero dato origine a questa nebulosa \u00e8 stata una compagna fisica della stella Naos () che, esplodendo come supernova, avrebbe alterato il moto di quest'ultima facendola accelerare, diventando cos\u00ec una stella fuggitiva. L'espansione della Nebulosa di Gum avviene in modo disomogeneo nelle sue differenti porzioni: la parte rivolta verso il Sole si espanderebbe infatti a una velocit\u00e0 superiore rispetto alla parte opposta, dove potrebbe essere ostacolata dalla presenza di altri complessi nebulosi, come il Vela Molecular Ridge. La distanza media della Nebulosa di Gum \u00e8 di circa 450\u00a0parsec, la stessa della brillante associazione Vela\u00a0OB2. L'onda d'urto causata dall'espansione della Nebulosa di Gum e l'intensa radiazione ultravioletta delle stelle di grande massa della regione hanno eroso e compresso i gas delle nubi circostanti, favorendo in molti casi i fenomeni di formazione stellare; questi fenomeni riguardano in particolare la nascita di stelle di piccola e media massa. Attorno alla nebulosa sono presenti infatti alcune piccole nubi di polveri e gas neutri, composti da un nucleo denso e da una lunga chioma; queste strutture sono note come \"globuli cometari\" e si sono generati a causa dell'erosione di nubi molecolari indipendenti ad opera dell'intensa radiazione delle stelle giganti presenti nella regione, in particolare e la stessa .\nLeggermente in primo piano rispetto alla Nebulosa di Gum giace la celebre Nebulosa delle Vele, un resto di supernova di dimensioni nettamente inferiori, i cui filamenti sono visibili a sudest della Nebulosa di Gum.\nOltre la Nebulosa di Gum avverrebbe la diramazione del Braccio di Orione; il ramo pi\u00f9 interno, quello che segue l'andamento degli altri bracci di spirale della Via Lattea, si allunga in direzione della costellazione delle Vele ed \u00e8 dominato dal grande complesso nebuloso del Vela Molecular Ridge (VMR). Al Vela Molecular Ridge appartengono tradizionalmente quattro nubi maggiori, indicate con le lettere A-B-C-D, dalla pi\u00f9 orientale alla pi\u00f9 occidentale; tre di queste, A, C e D, si trovano a circa 700-1000\u00a0parsec di distanza e costituiscono un unico sistema nebuloso, mentre la nube B si trova in una posizione pi\u00f9 remota, a circa 2000\u00a0parsec di distanza. La nube D e ha ospitato i primi fenomeni generativi in un periodo compreso fra 1 e 10 milioni di anni fa; successivamente questi fenomeni, sia a causa dell'espansione di una bolla causata dal vento stellare delle giovani stelle calde, sia probabilmente a causa della stessa azione della radiazione di queste stelle, si sono estesi alle regioni Gum 14 e forse Gum 17, dove si osservano diverse popolazioni di stelle T Tauri. Tali fenomeni si sono infine estesi alla nube C e in particolare a Gum 20.\nAlle nubi situate a 700\u00a0parsec \u00e8 legata l'associazione Vela\u00a0R2; fra le stelle appartenenti ad essa \u00e8 presente una gran quantit\u00e0 di gas e polveri interstellari, in parte illuminata per la riflessione della luce delle stelle. La sua et\u00e0 \u00e8 stimata fra poche centinaia di migliaia di anni e pochi milioni di anni. Alla nube B invece sarebbe legata la grande associazione Vela\u00a0OB1, che conta diverse decine di stelle di grande massa, fra le quali due supergiganti gialle. Gran parte di queste stelle appare per\u00f2 oscurata dalle polveri interstellari che si frappongono sulla linea di vista.\nLe restanti regioni di formazione stellare situate nel Braccio di Orione visibili in questa direzione sono comprese entro una distanza di circa 2500\u00a0parsec; le regioni pi\u00f9 estreme si collocano nelle vicinanze della sorgente Puppis\u00a0A, un antico resto di supernova visibile al confine fra Poppa e Vele, e l'estesa associazione Turner 5, un gruppo di stelle bianco-azzurre molto disperso situato fra le Vele e la Macchina Pneumatica.\nIl ramo esterno.\nLa ramificazione del Braccio di Orione in direzione del Cane Maggiore e della Poppa, a circa l=240\u00b0 e b=-7\u00b0, sarebbe testimoniata dalla presenza di una regione apparentemente sovrappopolata di stelle; questo addensamento \u00e8 stato a volte messo in relazione alla presenza di una galassia satellite cannibalizzata dalla Via Lattea, la cosiddetta Galassia Nana Ellittica del Cane Maggiore, il cui centro, disgregato, compone l'addensamento stesso. Tuttavia, alcuni studi mostrano che questo addensamento non dovrebbe appartenere ad una galassia cannibalizzata, dal momento che la sua posizione giace sullo stesso piano del disco della Via Lattea. \u00c8 stata cos\u00ec introdotta l'idea che questo addensamento sia imputabile alla presenza di una sezione del Braccio di Orione, visibile in questa direzione in senso longitudinale, che interseca il Braccio di Perseo e raggiunge il Braccio Esterno. A supporto di questa teoria vi sarebbe anche la scoperta all'interno dell'addensamento di stelle con un'et\u00e0 inferiore a 100 milioni di anni, che indicherebbe un evento di formazione stellare notevolmente pi\u00f9 recente rispetto a quelli che si suppone essere avvenuti nella Nana del Cane Maggiore, datati 1-2 miliardi di anni. Queste stelle sono per altro inquadrate all'interno di ammassi aperti situati presso i due bracci di spirale maggiori sopra citati, come NGC 2302, NGC 2362 e NGC 2477.\nFra gli oggetti situati in questa ramificazione si estende Sh2-310, una delle nubi singole di gas ionizzato pi\u00f9 grandi conosciute, situata a circa 1500\u00a0parsec dal sistema solare; questa nube, che rappresenta quasi un proseguimento della sequenza di complessi nebulosi visibili fra Unicorno e Cane Maggiore, si estende per oltre 200\u00a0parsec e riceve la radiazione delle stelle supermassicce e , entrambe doppie. Nella regione sono presenti diverse stelle di classe spettrale O e B, delle supergiganti azzurre raggruppate in parte nel brillante ammasso aperto NGC\u00a02362. Sh2-310 si trova in uno stadio molto avanzato della sua evoluzione, in cui ha gi\u00e0 avuto luogo la massima parte dei fenomeni di formazione stellare che la nube stessa poteva ospitare; l'esito pi\u00f9 evidente di questi fenomeni \u00e8 la nascita del brillantissimo ammasso aperto NGC\u00a02362, composto da una quarantina di stelle blu molto massicce e luminose, estremamente concentrate. L'et\u00e0 media delle componenti dell'ammasso si aggira sui 5 milioni di anni; le stelle T Tauri in esso contenute avrebbero un'et\u00e0 stimata sui 1,8 milioni di anni, o, a seconda dei modelli, fino a 5 milioni di anni.\nOggetti principali.\nLa stragrande maggioranza degli oggetti visibili dalla Terra appartengono al Braccio di Orione; tra questi:"}
{"id": "1444401", "revid": "21583", "url": "https://it.wikipedia.org/wiki?curid=1444401", "title": "Dui Ladrach", "text": "Dui Ladrach, figlio di F\u00edachu Tolgrach, fu, secondo le leggende e la tradizione storia irlandesi, un re supremo d'Irlanda. Aiut\u00f2 suo padre a uccidere il precedente re supremo Art mac Lugdach, aiutando poi Airgetmar a prendere il trono uccidendo Ailill Finn, figlio di il figlio Art e nipote di Eochu mac Ailella. Alla fine lui e il figlio di Eochu, Lugaid Laigde, uccisero Airgetmar e Dui prese per s\u00e9 il trono, regnando per dieci anni. Fu infine ucciso dal suo ex-complice, Lugaid. Il \"Lebor Gab\u00e1la\" sincronizza il suo regno con quello di Artaserese II di Persia (358-338 a.C.). Goffredo Keating data il suo regno dal 547 al 537 a.C., mentre gli \"Annali dei Quattro Maestri\" dal 748 al 738 a.C."}
{"id": "1444404", "revid": "1543377", "url": "https://it.wikipedia.org/wiki?curid=1444404", "title": "Sindrome da artrite-dermatite", "text": "La sindrome da artrite-dermatite \u00e8 un'artropatia causata da N. gonorrhoeae.\nL'artralgia derivante dell'infezione gonococcica \u00e8 comunemente una poliartralgia asimmetrica.\nUna buona parte delle persone su cui si mostrano effetti di tale sindrome sviluppa una monoartralgia.\nVi \u00e8 un coinvolgendo asimmetrico di una data articolazione, che pu\u00f2 trattarsi del ginocchio, il gomito, il metacarpo, la caviglia ed il polso.\nSintomatologia.\nElementi caratteristici sono febbre, che solitamente controllando risultano delle emocolture positive, tenosinovite con rash cutaneo."}
{"id": "1444411", "revid": "15756", "url": "https://it.wikipedia.org/wiki?curid=1444411", "title": "Tour della nazionale di rugby a 15 della Nuova Zelanda 1976", "text": "Come gi\u00e0 nel 1974, anche nel 1976 gli All Blacks vanno due volte in tour. La prima visita, a luglio-settembre in Sud Africa, la seconda a settembre in Sud America.\nTour in Sudafrica.\nGli All Blacks perdono la serie con il Sud Africa con 3 sconfitte e una sola vittoria nel Test Match.\nIl Tour in Sud America.\nUna nazionale, sostanzialmente diversa si reca in tour in Sud America un mese dopo. Vengono disputati i primi due incontri ufficiali con l'Argentina."}
